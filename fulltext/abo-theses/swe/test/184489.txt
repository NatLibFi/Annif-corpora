Kombinationen av traditionell budgetstyrning
och budgetlös styrning:
en fallstudie i tillverkningsföretag

Jannica West

Pro gradu-avhandling i redovisning
Handledare: Matti Skoog
Fakulteten för samhällsvetenskaper och ekonomi
Handelshögskolan vid Åbo Akademi
2022

ÅBO AKADEMI – FAKULTETEN FÖR SAMHÄLLSVETENSKAPER OCH EKONOMI
Abstrakt för pro gradu-avhandling
Ämne: Redovisning
Författare: Jannica West
Arbetets titel: Kombinationen av traditionell budgetstyrning och budgetlös styrning: en
fallstudie i tillverkningsföretag
Handledare: Matti Skoog
Abstrakt:
Sedan början av 1900-talet är budgeten en institutionaliserad del av ekonomistyrning och
det mest använda verktyget för att styra företag. Traditionell budgetstyrning har dock
kritiserats på senare år och bland annat budgetlös styrning har debatterats flitigt. I
praktiken kombineras ofta den traditionella budgetstyrningen med budgetlös styrning,
vilket kan vara utmanande. Syftet med denna avhandling är att öka kunskapen om hur den
traditionella budgetstyrningen koordineras och balanseras med budgetlös styrning.
Syftet undersöktes genom en kvalitativ fallstudie med en socialkonstruktiv ansats i
institutionell teori. Data insamlades via dokumentanalys och semistrukturerade intervjuer
med nio nyckelpersoner inom ekonomistyrning i tillverkningsföretag.
Studien avslöjar att utvecklingen av den traditionella budgetstyrningen verkar ske i
riktning mot flexibilitet, fokus på icke-finansiella verksamhetsfaktorer och modern
styrning. Följaktligen implementeras en lösare budgetstyrning, som är anpassad efter den
faktiska, operativa affärsverksamheten i fallföretagen.
Resultaten tydliggör vikten av att minska behörigheten av den traditionella
budgetstyrningen och frångå det institutionaliserade budgettankesättet i kombinationen av
traditionell budgetstyrning och budgetlös styrning. Företag bör överväga att lämna de
sociala ramverk som finns gällande ekonomistyrning och istället tillämpa sådana flexibla
förfaranden som är funktionella i den unika affärsverksamheten. Således öppnas oändliga
möjligheter att anpassa styrningen enligt behov och därmed bringa största möjliga
mervärde.
Nyckelord: Budgetlös styrning, Tillverkningsföretag
Datum: 8.3.2022

Sidantal: 71

Innehåll
1 Inledning ............................................................................................................................. 1
1.1

Introduktion............................................................................................................... 1

1.2

Problemområde ......................................................................................................... 2

1.3

Syfte .......................................................................................................................... 4
1.3.1

Forskningsfråga............................................................................................. 4

1.4

Avgränsning .............................................................................................................. 5

1.5

Disposition ................................................................................................................ 5

2 Teori .................................................................................................................................... 7
2.1

Ekonomistyrning ....................................................................................................... 7

2.2

Budgetering ............................................................................................................... 9

2.3

2.2.1

Institutionell teori ........................................................................................ 11

2.2.2

Kritik mot budgeteringen ............................................................................ 12

2.2.3

Alternativ till traditionell budgetering ........................................................ 14

Budgetlös styrning .................................................................................................. 15
2.3.1

Implementering ........................................................................................... 17

3 Tidigare studier ................................................................................................................ 20
3.1

3.2

Tillverkningsföretag ................................................................................................ 20
3.1.1

Ekonomistyrning i en modern tillverkningsmiljö ....................................... 21

3.1.2

Budgetlös styrning ...................................................................................... 22

Budgetlös styrning i praktiken ................................................................................ 23
3.2.1

Kombination av traditionell och budgetlös ekonomistyrning ..................... 25

3.2.2

Budgetlös styrning – lös budgetstyrning? ................................................... 26

3.2.3

Koordinering och balans ............................................................................. 27

4 Metod ................................................................................................................................. 28
4.1

Val av metod ........................................................................................................... 28

4.2

Insamling av data .................................................................................................... 29

4.3

Analys ..................................................................................................................... 30

4.4

Trovärdighet ............................................................................................................ 32

4.5

Etik .......................................................................................................................... 32

5 Empiri................................................................................................................................ 34
5.1

Respondenter och fallföretag .................................................................................. 34

5.2

Traditionell budgetstyrning ..................................................................................... 35
5.2.1

5.3

5.4

Upplevda svagheter ..................................................................................... 36

Utveckling ............................................................................................................... 37
5.3.1

Målsättning, uppföljning och belöning ....................................................... 38

5.3.2

Planering och prognoser ............................................................................. 39

5.3.3

Resursallokering ......................................................................................... 42

5.3.4

Organisering och kultur .............................................................................. 43

Förändringar sedan utveckling ................................................................................ 45
5.4.1

Mervärde ..................................................................................................... 47

5.4.2

Utmaningar ................................................................................................. 48

6 Analys ................................................................................................................................ 51
6.1

Utveckling av den traditionella budgetstyrningen .................................................. 51
6.1.1

6.2

Samband med budgetlös styrning ............................................................... 52

Kombination av styrsätt – lös budgetstyrning ........................................................ 55
6.2.1

Koordinering och balans ............................................................................. 56

7 Diskussion och slutsatser ................................................................................................. 59
7.1

Bidrag ...................................................................................................................... 62

7.2

Fortsatta studier ....................................................................................................... 63

Källor ..................................................................................................................................... 64
Bilagor .................................................................................................................................... 70

Figurer
Figur 1: De tolv principerna för budgetlös styrning ............................................................... 18
Figur 2: Budgeteringens funktioner och stödfunktioner ......................................................... 31
Figur 3: Sammanställning av respondenter............................................................................. 34
Figur 4: Kombination av top-down och bottom-up-planering i praktiken ............................. 41
Figur 5: Exempel på icke-finansiella mått .............................................................................. 43
Figur 6: Processbeskrivning av olika planeringssätt i praktiken ............................................ 46

Bilagor
Bilaga 1: Förfrågan om deltagande i pro gradu-avhandling ................................................... 70
Bilaga 2: Diskussionsteman vid intervjuerna ......................................................................... 71

Förkortningar
BBRT – Beyond Budgeting Roundtable
ERP – Enterprise Resource Planning
KPI – Key Performance Indicators
MAS – Management Accounting System
MCS – Magement Control System

1 Inledning

1.1 Introduktion
Inte förrän under slutet av 1800-talet började företag intressera sig för att separera den interna
redovisningen och styrningen från den externa, lagstadgade redovisningen (Solomons, 1968).
Ekonomistyrningen, som hör till den interna redovisningen, är således inte bestämd av lagstiftning.
Därför är ekonomistyrningen väldigt dynamisk och det finns otaliga mängder tillvägagångssätt för
att styra företag och därmed förenkla beslutsfattandet (Endenich & Trapp, 2020; Messner, 2016;
Tillema & van der Steen, 2015). Ekonomistyrning är följaktligen nära kopplad till affärsverksamhetens utformning och den information som kan erhållas från olika operativa processer
(Fullerton, Kennedy, & Widener, 2013). Därför kan förfaranden skilja sig såväl branscher som
enskilda företag emellan.
Historiskt sett är emellertid budgeten en institutionaliserad del av ekonomistyrningen och därmed
det verktyg som används mest (Becker, 2014; Henttu-Aho & Järvinen, 2013; Libby & Lindsay,
2010; Linder & Torp, 2017). Budgeten introducerades på 1920-talet som en del av den offentliga
förvaltningen i USA och dess syfte var inledningsvis att fördela ansvar (Pearson, 1943). Därefter
har budgeten stegvis utvecklats för att fylla fler funktioner inom den offentliga förvaltningen. Över
tid har budgeten utvecklats till den institutionaliserade del av företags ekonomistyrning som den
är idag (Becker, 2014; Henttu-Aho & Järvinen, 2013; Messner, 2016). Henttu-Aho och Järvinen
(2013) anser rentutav att budgetens institutionalisering är så stark att användningen av en budget
ofta tas för givet.
Dock har budgeten och traditionell budgetstyrning kritiserats flitigt på senare år (Bourmistrov &
Kaarbøe, 2013; Frow, Marginson, & Ogden, 2010; Hope & Fraser, 2003; Libby & Lindsay, 2010;
Østergren & Stensaker, 2011). Bland annat kritiseras den för att vara stel (Endenich & Trapp,
2020) samt för den finansiella inriktningen (Tillema & van der Steen, 2015). Numera riktas
styrmetoderna allt mer mot icke-finansiella mått på prestanda (Endenich & Trapp, 2020). Därför
har även alternativa, till sin karaktär mer moderna, metoder för ekonomistyrning debatterats. Ett

1

omdiskuterat koncept är budgetlös styrning (eng. beyond budgeting), som förespråkas av BBRT
(Matêjka, Merchant, & O'Grady, 2021).
Redan på 1970-talet togs budgetlös styrning i bruk av Handelsbanken (Cäker & Siverbo, 2014;
Wallander, 1999). Konceptet bygger på flexibla och bemyndigande styrmekanismer och
-kontroller (Bogsnes, 2016) och är en av de mest aktuella innovationerna inom ekonomistyrning
(Becker, Messner, & Schäffer, 2020). Själva implementeringen av budgetlös styrning kan göras
utifrån tolv principer och processer som uppvisas av Beyond Budgeting Institute (2016). Vidare
baseras uppföljningen av affärsverksamheten på moderna, relativa prestandamått som är nära
kopplade till företagets strategi (Becker, 2014; Hope & Fraser, 2003; Østergren & Stensaker,
2011). Dessutom kännetecknas budgetlös styrning av vidsträckt autonomi, vilket i sin tur
möjliggör en mer agil och anpassningsbar affärsverksamhet (Ax & Ax, 2021) samt ett förbättrat
strategiskt beslutsfattande (Bourmistrov & Kaarbøe, 2013).
Den flexibilitet, humanitet och inriktning på icke-finansiella mått som budgetlös styrning
kännetecknas av är kompatibel med tankesätten i moderna tillverkningsföretag. En strikt,
traditionell budgetstyrning i en modern, decentraliserad tillverkningsmiljö anses olämplig
(Bourmistrov & Kaarbøe, 2013; Tillema & van der Steen, 2015). Moderna tillverkningsteorier
kännetecknas av flexibilitet, decentraliserade processer, kundfokus och tillverkning på basis av
efterfrågan (Dubey & Gunasekaran, 2015; Qamar, Hall, & Collinson, 2018). Många tillverkningsföretag har därför sett över tankesätten som affärsverksamheten styrs med (Fullerton et al., 2013),
eftersom konkurrensutsatta branscher ofta kräver mer komplexa lösningar för organisation och
styrning (Cescon, Costantini, & Grassetti, 2019; Messner, 2016).

1.2 Problemområde
Budgetlös styrning har emellertid kritiserats för att vara ett alltför öppet och vagt koncept (Ax &
Ax, 2021). Därutöver anses institutionella, traditionella system för ekonomistyrning vara svåra att
ersätta i praktiken (Henttu-Aho & Järvinen, 2013; Matêjka et al., 2021; Østergren & Stensaker,
2011). Många företag använder fortfarande budgetar, vilket gör att en fullständig övergång till

2

budgetlös styrning är svårt (Ax & Ax, 2021; Bromwich & Scapens, 2016; Henttu-Aho & Järvinen,
2013; Libby & Lindsay, 2010). Dessutom förkastas ofta en fullständigt budgetlös styrning och
företag rekommenderas utveckla budgeteringsprocessen snarare än slopa den (Becker et al., 2020).
Därför kan en kombination av budgetlös styrning och traditionell budgetstyrning vara en
fungerande lösning (Bourmistrov & Kaarbøe, 2013; Henttu-Aho & Järvinen, 2013; Libby &
Lindsay, 2010). Företag behöver följaktligen inte fullborda en helt budgetlös filosofi och slopa
budgeteringen helt, såsom inledningsvis förespråkades av Hope och Fraser (2003). Synen på
budgetlös styrning har nämligen liberaliserats med tiden (Becker et al., 2020) och fokus ligger
istället på att byta från de traditionella command-and-control-modellerna i ekonomistyrning
(Becker, 2014; Bogsnes, 2016). Dessutom är en utveckling av budgetstyrningen att föredra,
snarare än en plötslig revolution (Becker et al., 2020; Johanson, 2013). Med rätt utformning och
användning kan budgeten både stöda beslutsfattande och påverka hur beslut fattas (Endenich &
Trapp, 2020).
Däremot förekommer det en del utmaningar vid kombinationen av traditionell budgetstyrning och
budgetlös styrning (Bourmistrov & Kaarbøe, 2013). Det finns stora variationer i hur budgetlös
styrning tas i bruk i olika företag och branscher (Becker et al., 2020). I praktiken är företag
selektiva med vilka budgetlösa principer och processer som tillämpas, eftersom det ofta är
förenklade versioner som används i praktiken (Ax & Ax, 2021; Becker, 2014). Det råder en risk
för spänningar vid kombinationen och i praktiken bör företag därför koordinera kombinationen väl
för att hitta en balans mellan de olika koncepten (Tillema & van der Steen, 2015). Enligt
Bourmistrov och Kaarbøe (2013) råder rentutav ett kunskapsgap mellan hur kombinationen
behöver koordineras och balanseras i praktiken.
Detta kunskapsgap är betydande av flera orsaker. Budgetlös styrning har över tid förändrats och
allt fler företag har blivit intresserade av budgetlös styrning (Ax & Ax, 2021; Bourmistrov &
Kaarbøe, 2013), vilket gör budgetlös styrning till en fascinerande trend. Dessutom har exempelvis
coronapandemin och den nuvarande komponentbristen på marknaden ökat behovet av flexibilitet
i företag, vilket den budgetlösa styrfilosofin stöder. Däremot verkar en flexibel, budgetlös styrning
vara utmanande att tillämpa (Matêjka et al., 2021). Därför är det viktigt att undersöka hur företag

3

tillämpat budgetlös styrning och hur kombinationen med traditionella styrsätt balanserats, så att
företag i framtiden kan uppnå en än mer flexibel, bemyndigande samt human styrning och därmed
bringa största möjliga mervärde.

1.3 Syfte
Syftet med denna avhandling är att öka kunskapen om hur den traditionella budgetstyrningen
koordineras och balanseras med budgetlös styrning. I avhandlingen undersöks det kunskapsgap
som Bourmistrov och Kaarbøe (2013) lyfter fram som värt ytterligare studier inom ämnesområdet;
koordineringen och balansen mellan traditionella styrsätt och budgetlös styrning. Det budgetlösa
konceptet är väldigt öppet (Ax & Ax, 2021) och det finns stora variationer i hur budgetlös styrning
tas i bruk (Becker et al., 2020). Studiens bidrag är därmed en undersökning av kombinationen av
traditionell budgetstyrning och moderna, budgetlösa tankesätt inom ekonomistyrning.

1.3.1

Forskningsfråga

Syftet kommer att besvaras genom en kvalitativ fallstudie om budgetlös styrning och
kombinationen med traditionell ekonomistyrning. Fallstudien utförs genom intervjuer med nyckelpersoner inom ekonomistyrning i tillverkningsföretag. Forskningsfrågan som undersöks och
kommer att klargöras i avhandlingen är således hur tillverkningsföretagen i fallstudien har
tillämpat tankesätt inom budgetlös styrning. Än mer specifikt är den centrala forskningsfrågan
följande:
•

Hur har tillverkningsföretagen i fallstudien utvecklat traditionella styrsätt så att styrsätten
kompletteras av tankesätt inom budgetlös styrning?

4

1.4 Avgränsning
Avhandlingen avgränsas till hur användningen av traditionell budgetstyrning och budgetlös
styrning ser ut i tillverkningsföretag. Det är följaktligen kombinationen av dessa två koncept som
är problemområdet för studien. För att forskningsfrågan ska kunna besvaras förutsätts därför att
fallföretagen historiskt sett har använt sig av budgetering och nu på ett eller annat sätt har förändrat
eller kompletterat den traditionella budgetstyrningen. Med hänsyn till detta är det av intresse hur
respondenterna förklarar tillämpningen och kombinationen av traditionella och moderna tankesätt.
I samband med detta framgår vilken kännedom om budgetlös styrning respondenterna har och till
vad företagen hänvisar utvecklingen av den traditionella budgetstyrningen.
Preciseringen av problemområdet leder till ett par övriga avgränsningar. Inledningsvis är det ofta
företag som tagit i bruk moderna tillverkningsteorier som intresserar sig för mer moderna och
utvecklade tankesätt inom ekonomistyrning. Dessutom begränsas företagsstorleken till medelstora
och stora tillverkningsföretag. Företag av mindre storlek har mindre resurser och därmed sällan
väl utvecklade tankesätt och system för ekonomistyrning.

1.5 Disposition
Framöver i avhandlingen presenteras teori och tidigare studier gällande problemområdet. Till att
börja med introduceras teori gällande ekonomistyrning, budgetering och budgetlös styrning.
Därefter uppvisas tidigare studier gällande tillverkningsföretag och ekonomistyrning i
tillverkningsföretag. Vidare fästs uppmärksamhet på budgetlös styrning. Såväl kritik mot
budgetlös styrning som kombination av moderna och traditionella tankesätt inom ekonomistyrning
uppvisas. Dessutom presenteras även hur den budgetlösa styrfilosofin förändrats över tid. Slutligen
diskuteras därför koordineringen och balansen av traditionella och budgetlösa styrsätt, som är nära
kopplade till studiens empiriska analys.
Med hänsyn därtill presenteras avhandlingens metod. Valet av metod motiveras grundligt och
insamlingen av data och studiens analysmodeller diskuteras. Dessutom diskuteras trovärdighet och
forskningsetik. Därefter uppvisas avhandlingens empiridel, som inleds med en presentation av

5

respondenterna och företagen som deltagit i studien. Efteråt uppvisas respondenternas
beskrivningar av traditionell budgetering och utvecklingen av den traditionella budgetstyrningen.
Vidare följer en analys av resultaten utifrån tidigare studier och institutionell teori. Slutligen
sammanfattas studien och kopplingar görs till forskningsfråga, problemområde och syfte. Därefter
presenteras studiens bidrag och förslag på fortsatta studier ges.

6

2 Teori
I detta kapitel presenteras avhandlingens teori. Inledningsvis diskuteras termen ekonomistyrning
och därefter presenteras den traditionella budgeteringen samt kritik mot den och alternativa
lösningar. Slutligen uppvisas den budgetlösa styrfilosofin samt hur den tas i bruk i praktiken.

2.1 Ekonomistyrning
Termen ekonomistyrning illustrerar tydligt den underliggande betydelsen av benämningen. Ordet
ekonomi hänvisar till hushållning med resurser i ett företag för att kunna uppnå långsiktig
hållbarhet. Styrning, däremot, handlar om försök att påverka attityder, prioriteringar och beteenden
inom ett företag. Målet med ekonomistyrning är således att styra företag mot ekonomiska mål och
ekonomistyrningen hjälper företag att vara kostnadseffektiva, utnyttja de tillgängliga resurserna
fullt ut samt fatta rätt beslut i rätt tid (Endenich & Trapp, 2020; Fullerton et al., 2013; Haldma &
Lääts, 2002). Dessutom främjas ett rationellt beslutsfattande som grundas på omtanke.
Ekonomistyrning är ett dynamiskt verktyg eftersom användningen inte styrs av lagstiftning och
följaktligen finns det mängder av tillvägagångssätt för att styra företag mot de ekonomiska
målsättningarna. Detta medför att studier inom ekonomistyrning tenderar att variera kraftigt
(Bromwich & Scapens, 2016) och likaså MAS, systemen för att utföra denna ekonomistyrning
(Messner, 2016; Tillema & van der Steen, 2015). Metoderna för att styra företag skiljer sig ofta
företag och branscher emellan och förändras därtill kontinuerligt. Bland annat är metoderna för
ekonomistyrning i småföretag avvikande (Pešalj, Pavlov, & Micheli, 2018). Det krävs såväl
teknisk kunskap om ekonomistyrning som kunskap om affärsverksamheten för att de olika
funktionerna för ekonomistyrning ska kunna anpassas till verksamheten (Pierce & O'Dea, 2003).
Oberoende av företag eller bransch är ekonomistyrning en slags målstyrning. Malmi och Brown
(2008) antyder att ett MAS är en systematisk användning av ekonomistyrning för att nå utsatta
målsättningar. Därmed innebär ekonomistyrning en användning av olika styrverktyg för att nå
företagets strategiska, taktiska och operativa ambitioner. Endenich och Trapp (2020) betonar att
ekonomistyrning och kontroll bygger på att förenkla beslutsfattandet inom företag, på alla dessa
7

nivåer. Den högsta nivån, den strategiska ekonomistyrningen, bygger på att interna och externa
ekonomistyrningsdata analyseras och används för att utveckla och övervaka företagets strategi,
anser Hadid och Al-Sayed (2021). De taktiska och operativa nivåerna handlar däremot om att
konkretisera den strategiska styrningen. Konkretiseringen kan göras med hjälp av olika
mätningssystem för prestanda som bygger på uppsättningar av olika finansiella och ickefinansiella mål (Endenich & Trapp, 2020). Det kan följaktligen konstateras att ekonomistyrningen,
oberoende av dess nivå, bör vara nära kopplad till företagets strategi.
Som tidigare nämnts kan ekonomistyrning bygga på såväl finansiella som icke-finansiella mål.
Den finansiella logiken innehåller de mest traditionella medlen för ekonomistyrning. Bland annat
är budgetering, kalkylering, resultat- och balansräkning, analys av kassaflöden och finansiella
nyckeltal del av den finansiella logiken. Denna logik bygger således på i pengar mätbara mål, som
därefter bör styras för att nå önskade resultat. Bland annat Ikäheimo, Malmi och Walden (2019)
poängterar vikten av utgångspunkterna i den finansiella logiken och de betonar hur viktig
kassaflödesanalysen är i ekonomiskt svåra situationer. Likaså kan finansiella nyckeltal underlätta
en så effektiv ekonomistyrning som möjligt (Öberg, 2017). Exempel på finansiella nyckeltal är till
exempel lönsamhet och soliditet samt räntabilitet på kapital.
Företag är emellertid beroende av en rad faktorer som inte kan klassas som finansiella, vilket har
gjort att den icke-finansiella aspekten i affärsverksamheten har fått mer uppmärksamhet. Bland
annat Öberg (2017) påpekar att medarbetarnas kompetens är grunden i all verksamhet och den
kvalitet som företaget lyckas åstadkomma. Andra områden som den finansiella logiken inte
fullbordar att sätta mål för är exempelvis hållbara kundrelationer, effektiva processer och
kvaliteten på företagets produkter. Därtill kan en god icke-finansiell prestanda ha en positiv
påverkan på det finansiella resultatet, vilket gör att företag uppmärksammat den icke-finansiella
logiken allt mer på senare tid (Endenich & Trapp, 2020). Företag bör därefter följa upp ifall de
bestämda finansiella och icke-finansiella målen fullgörs och detta sker via ett MCS. Ett fungerande
och bra utvecklat MCS bör vara väl inbäddat i företagets rutiner och övervaka samt styra beteende
för att nå de utsatta målen (Fullerton et al., 2013; Pešalj et al., 2018).

8

Tack vare ett fungerande och väl utvecklat MCS kan osäkerheter minskas i företaget och etiska
beslut kan främjas (Endenich & Trapp, 2020). Företags MCS inkluderar inte endast kontroll av
målen inom ekonomistyrningen, utan även exempelvis personalkontroller (Malmi & Brown,
2008). Kontrollerna är följaktligen medel för att nå överensstämmelse med de utsatta målen, såväl
finansiella som icke-finansiella. Därför bör kontrollerna kunna följas upp och utvärderas.
Merchant (1985) introducerade att MCS kan tolkas ha en hård kontroll (eng. tight control) eller en
lös kontroll (eng. loose control). En hård kontroll innebär en noggrann, detaljorienterad och
regelbunden styrning med låg tolerans mot avvikelser från målsättningarna. Att ekonomistyra
genom siffror (eng. management by numbers) och en traditionell command-and-control-styrning
förknippas ofta med en hård kontroll. En lös kontroll innebär däremot att styrningen är
resultatorienterad och på ett mer generellt plan (Merchant, 1985) och därmed ger de ansvariga
beslutsfattarna större frihet gällande utförandet och uppfyllelsen av målen.
Det kan följaktligen konstateras att det finns många olika former av ekonomistyrning. Skillnaderna
förekommer inte bara branscher och företagsstorlekar emellan, utan även företagens värderingar
och kultur inverkar på sättet att ekonomistyra. Dessutom behöver de tillämpade styrverktygen vara
kompatibla med affärsverksamheten och de på förhand bestämda målen, för att ekonomistyrningen
ska kunna vara effektiv och fungerande.

2.2 Budgetering
Det finns otaliga mängder metoder för att ekonomistyra, men budgeten är det mest tillämpade
ekonomistyrningsverktyget (Becker, 2014; Henttu-Aho & Järvinen, 2013; Libby & Lindsay, 2010;
Linder & Torp, 2017). Budgeteringen är således ett av de mest traditionella medlen för
ekonomistyrning (Frow et al., 2010). En budget är en finansiell plan vars mål är att koordinera
verksamheten främst på kort sikt (Zor, Linder, & Endenich, 2019). Vidare anser många företag att
budgeten är en mervärdebringande process i affärsverksamheten. I Libby och Lindsays (2010)
studie framkommer det att 90 procent av respondenterna tycker att budgeten och budgeteringsprocessen ger ett mervärde till företaget.

9

Budgetens användningsområden är många. Bland annat används budgeten för att planera framtida
allokering av knappa resurser, formulera handlingsplaner och kommunicera förväntad framtida
prestanda till externa intressenter (Zor et al., 2019). Därmed stöder budgeten bland annat
implementeringen av företagets strategi (Endenich & Trapp, 2020). Vidare påpekar Zor et al.
(2019) att budgeten också kan användas för att utvärdera prestanda inom affärsenheter och
enskilda medarbetares prestationer. Själva uppföljningen representerar en slags kontrollmekanism
som inriktas på periodisk återkoppling gällande eventuella avvikelser (Frow et al., 2010; HenttuAho & Järvinen, 2013). På detta sätt kan budgeten hjälpa företag att övervaka processer och
resultat och utvärdera affärsverksamheten gentemot målen (Pešalj et al., 2018). Samtidigt väcker
budgeten diskussion gällande och handling gentemot, framtida mål inom företaget.
Historiskt sett är budgeten fast, vilket innebär att den uppgörs årligen och därefter inte korrigeras.
Den traditionella budgetstyrningen upprättas främst för användning på kort sikt och dess mål är
ofta att minimera kostnaderna för affärsverksamheten (Brown & Atkinson, 2001; Hadid & AlSayed, 2021). Budgeteringens målstyrning är således gentemot finansiella mål, såsom resultat- och
balansräkning och tillåtna årskostnader inom specifika avdelningar. Budgeten kan följaktligen
anses bygga på en väldigt hierarkisk grund (Frow et al., 2010). Resurser fördelas vanligtvis med
hjälp av budgeten och ansvar likaså. Själva budgeteringsprocessen och uppställningen av budgeten
är källan för dessa mål, som därefter regelbundet bör följas upp (Endenich & Trapp, 2020).
Vid uppställandet och utformningen av budgeten står företag inför ett flertal frågeställningar.
Viktigt är huruvida man konstruerar budgeteringen top-down eller bottom-up, eller en blandning
av dessa (Heinle, Ross, & Saouma, 2014). Top-down grundas på att budgetprocessen startar
uppifrån och därefter vandrar nedåt i företaget. Metoden kritiseras för dess negativa påverkan på
innovationen i företag (Hansen, 2011), men den är också mer kostnadseffektiv (Heinle et al.,
2014). Bottom-up-metoden innebär det motsatta, att budgeteringsprocessen startar nerifrån och går
uppåt i företaget. Detta innebär en mer deltagande budgetering (Endenich & Trapp, 2020), som
innehåller mer kreativitet. Enligt Heinle et al. (2014) används denna metod när informationsasymmetrin i företaget är låg. Cäker och Siverbo (2014) anser att top-down-tankesättet oftare
används inom de traditionella tankesätten gällande ekonomistyrning, eftersom det är väl
kompatibelt med rutinerna. Således påverkas valet av metod och uppbyggnad även av kulturen

10

som råder i företaget (Hadid & Al-Sayed, 2021). Det kan sammanfattningsvis konstateras att en
blandning mellan de två metoderna är vanligt, eller rentutav vanligast, i alla fall på senare år
(Cheong, Kim, & Kim, 2013; Heinle et al., 2014).
Hur budgeten ställs upp och används inom företag varierar kraftigt, precis som övriga medel inom
ekonomistyrning. Linder och Torp (2017) understryker emellertid att sättet budgeten används på
är avgörande för dess konsekvenser. Detta gäller konsekvenserna inom såväl styrningen som
prestanda i affärsverksamheten som en helhet. Vid rätt utformning och tillämpning kan budgeten
stöda både beslutsfattande och påverka hur beslut fattas (Endenich & Trapp, 2020).

2.2.1

Institutionell teori

Som tidigare nämnts är budgeten det mest använda verktyget inom ekonomistyrning. Detta faktum
kan tänkas ha sin grund i institutionell teori. Institutionell teori innebär att företag är del av ett
socialt ramverk av normer, värderingar och antaganden om acceptabelt ekonomiskt beteende
(Aggarwal & Jha, 2019; Carpenter & Feroz, 2001). Därför kan företag anses anpassa sina
handlingar till sådana förfaranden som anses legitima av andra, liknande företag, oberoende av hur
funktionella de är (Carpenter & Feroz, 2001). Enligt Aggarwal och Jha (2019) består de
institutionaliserade miljöerna av sociala, ekonomiska och politiska faktorer som skapar en
institutionell press som begränsar företag. Följaktligen skapas enligt denna teori regellika tankesätt
och institutionaliserade handlingar på basis av externa samhällsförväntningar.
Bland annat Becker (2014) betonar att budgeten är ett fenomenalt exempel på en institutionaliserad
praxis inom ekonomistyrning och redovisning. Budgeten introducerades nämligen på 1920-talet
som en del av den offentliga förvaltningen i USA (Pearson, 1943). Dess syfte var inledningsvis att
fördela ansvar och därefter har budgeten stegvis utvecklats för att fylla fler funktioner inom den
offentliga förvaltningen. Över tid har budgeten utvecklats till den institutionaliserade del av
företags ekonomistyrning som den är idag (Becker, 2014; Henttu-Aho & Järvinen, 2013; Messner,
2016). Henttu-Aho och Järvinen (2013) anser rentutav att budgetens institutionalisering är så stark
att användningen av en budget ofta tas för givet. Becker (2014) väljer dock att se på problemen

11

gällande budgeten som att en minskning av behörigheten av den institutionaliserade budgeten är
behövlig, snarare än att institutionalisera nya tillvägagångssätt vid ekonomistyrning.

2.2.2

Kritik mot budgeteringen

Det kan vara utmananande att använda budgeten på ett effektivt sätt och den kritiseras ofta för att
vara ineffektiv (Brown & Atkinson, 2001; Hansen, 2011; Hope & Fraser, 2003; Libby & Lindsay,
2010). Skälen att budgeten kritiseras är ett flertal och de flesta riktas på budgetens stelhet
(Endenich & Trapp, 2020; Hope & Fraser, 2003) och traditionella, finansiella inriktning. Detta
passar inte överens med dagens marknader (de Lautour, 2018). Enligt Wallander (1999) och
Bogsnes (2016) bygger budgeten på ett föråldrat sätt att styra. Dessutom ses budgeten och själva
budgeteringsprocessen ofta som byråkratisk, kostsam och rigid (Bourmistrov & Kaarbøe, 2013;
Brown & Atkinson, 2001; Cäker & Siverbo, 2014; Frow et al., 2010; Tillema & van der Steen,
2015). På grund av dess rigida karaktärsdrag är den inte väl kompatibel med nuvarande osäkra
verksamhetsmiljöer. Enligt Wallander (1999) uppgörs budgeten på basis av det förflutna och bästa
gissningar om framtiden. Budgeten bygger därmed på antaganden om framtiden och till vilken
mån budgeten uppfylls beror på hur bra uppskattningarna om framtiden varit.
Därutöver anses ofta budgeten ha en negativ påverkan på kreativiteten och innovativiteten inom
företag. Dess årligen fastställda mål främjar inte skaparkraft inom företag som de borde
(Bourmistrov & Kaarbøe, 2013; Frow et al., 2010; Østergren & Stensaker, 2011). Närmare bestämt
anser Bourmistrov och Kaarbøe (2013) att budgeten ofta anses för internt inriktad och odynamisk
och att den därmed kan vara skadande för företagets kreativitet och innovationsmöjligheter. Detta
kan tänkas bero på bland annat att en traditionell budget ofta utformas top-down, vilket gör att
interaktiviteten i budgeteringsprocessen är låg (Linder & Torp, 2017). Budgeten har följaktligen
för många roller i företag, för att den ska vara funktionell, betonar de Lautour (2018). Brown och
Atkinson (2001) påstår ytterligare att budgeten är rent av en barriär för förändring.
Dessutom anses budgeten vara oproduktiv (Hansen, 2011; Henttu-Aho & Järvinen, 2013; Hope &
Fraser, 2003). Det förekommer de facto situationer där företagets bästa inte beaktas, utan beslut
kan ofta tendera att fattas för att bäst nå budgeterade siffror. Detta leder till minskad effektivitet
12

och produktivitet. Därtill är den traditionella budgeteringen inte alltid förenlig med moderna
tankesätt inom hur affärsverksamhet bör drivas. Frow et al. (2010) betonar att den traditionella
budgeten kan anses vara inkompatibel med de moderna tankesätten inom företag. Detta beror på
att budgeteringen och dess kontroller traditionellt sett är inbäddade med ett väldigt specifikt,
finansiellt sätt att förstå affärsverksamheter och deras struktur. Eftersom moderna metoder att driva
företag ofta baseras på icke-finansiell information (Tillema & van der Steen, 2015), är därför den
traditionella budgeteringen inte längre lika användbar.
En hård kontroll förklaras ibland som att styra företag genom siffror, vilket är något som den
traditionella budgeten gör. Endenich och Trapp (2020) påpekar att en alltför hård kontroll kan leda
till negativ påverkan på arbetstagarnas hälsa och upplevda stress samt balansen mellan arbete och
fritid. Dessutom ökar en hård kontroll av kortsiktiga mål risken för manipulering av kostnader och
resultat (Endenich & Trapp, 2020). Eftersom budgeten uppgörs på kort sikt, finns risker för att
medarbetare manipulerar siffror till sin egen fördel (Heinle et al., 2014; Libby & Lindsay, 2010).
Detta kan bero på exempelvis att budgeteringen inte alltid fångar upp nödvändiga aspekter i
rapporteringen och uppföljningen. Därför behöver företag enligt Endenich och Trapp (2020)
designa ändamålsenliga MAS som främjar ärlighet.
Dock har även kritiken mot budgeteringen fått viss negativ anmärkning i studier. Libby och
Lindsay (2010) framhåller att den inledningsvisa kritiken typiskt kom från akademiker och ofta
var överdrivelser. Varför skulle företag fortfarande använda budgeten ifall den är ineffektiv och
kostsam? Vidare betonar Ax och Ax (2021) att ekonomistyrningen är dynamisk, vilket gör att
kritiken inte är relevant gällande alla typer av företag. Trots kritiken är således användningen av
budgeten ännu synnerligen vidsträckt. Frow et al. (2010) påpekar att budgeteringen, oavsett
kritiken, fortfarande representerar den centrala mekanismen för styrning, koordinering och
diskussion i många företag. Därmed ska budgeten och budgeteringsprocessen inte underskattas.
De traditionella styrsätten är närmare bestämt medelpunkter inom ekonomistyrningen i många
företag fortfarande. Dessutom kommer budgeten och dess traditionella kontrollfunktioner att
finnas med länge ännu, accentuerar Libby och Lindsay (2010).

13

2.2.3

Alternativ till traditionell budgetering

Traditionellt sett utförs ekonomistyrningen främst via styrmedel som använder siffror, såsom
budgeten och företag har föredragit de kontrollmekanismer som är hårdast möjliga (Gerdin, 2005).
Trots att den traditionella budgeten fått kritik används den, som tidigare nämnts, ännu som
huvudsakliga styrverktyg i många företag. Budgeten är ett väl institutionaliserat verktyg för
styrning, det vill säga planering, kontroll och utvärdering av affärsverksamheten (Henttu-Aho &
Järvinen, 2013). I modern tid inriktas emellertid styrmetoderna allt mer mot de icke-finansiella
måtten på prestanda (Endenich & Trapp, 2020). Således förflyttas företags MAS allt mer mot en
lösare kontroll och den icke-finansiella logiken. Henttu-Aho och Järvinen (2013) finner rentav att
även företag med en rentutav omfattande institutionaliserad budgetstyrning verkar förändra sina
styrsätt.
Förbättringar av den traditionella budgeten kan gälla exempelvis uppbyggnaden och därmed
innebära ökad involvering av allt fler medarbetare. I kapitel 2.1 kunde det konstateras att en
blandning mellan budgetering top-down och bottom-up är vanligast. Dock förespråkas en aktiv
användning av bottom-up-budgeteringen flitigt (Frow et al., 2010; Libby & Lindsay, 2010; Pešalj
et al., 2018). Denna metod är mindre hierarkisk (Pešalj et al., 2018), innebär en mer deltagande
och interaktiv budgetering (Endenich & Trapp, 2020), samt ger fler medarbetare information och
befogenheter (Libby & Lindsay, 2010). Följaktligen kan den traditionella budgeteringen utvecklas
med ett mer bottom-up-inriktat tankesätt för att jämna ut företaget och skapa en större möjlighet
att påverka. Andra moderna metoder för en mer utvecklad och anpassbar budgetering är bland
annat en flexibel budget, rörlig budget, reviderad budget eller rullande budget/prognos.
En rörlig eller flexibel budget innebär en budget som kan ändras på kortare intervall. Den rörliga
budgeten är begränsad till förändringar i verksamhetsvolym, medan den flexibla budgetens
förändringar sker utifrån också externa faktorer såsom priser, konsumtion och efterfrågan. Enligt
Frow et al. (2010) är denna metod ypperlig att använda för att flexibelt försöka nå företagets
strategiska mål. Den reviderade budgeten innebär att budgeten revideras och ändras allt eftersom
tiden framskrider. Ifall budgeten inte revideras finns risken att den snabbt blir föråldrad (Pierce &
O'Dea, 2003). Denna typ av budget kan också kallas prognos och är nära besläktad med de rullande
prognoserna. En rullande prognos är snäppet flexiblare, eftersom den inte följer en fast
14

budgeteringsperiod (Brown & Atkinson, 2001). Hansen (2011) påpekar att denna metod ger bättre
perspektiv och Libby och Lindsay (2010) anser att denna metod är en slags förändring som företag
ofta är villiga att ta i bruk.

2.3 Budgetlös styrning
Det finns kritiker som anser att budgeten hellre borde avvecklas än utvecklas. Enligt Wallander
(1999) samt Hope och Fraser (2003) borde företag helt slopa budgeten. Trots att det finns ett flertal
flexibla lösningar och utvecklingar av den traditionella budgeteringen, anses de inte tillräckliga.
En utmaning som de utvecklade budgetarna inte löser är exempelvis inriktningen på finansiell
prestanda och de finansiella målen. I budgetlös styrning ligger grunden i bemyndigande och
flexibilitet (Bogsnes, 2016). Det handlar om att separera de funktioner som budgeteringen har, för
att smidigare kunna ekonomistyra företag. De främsta förespråkarna av budgetlös styrning är
BBRT, som inkluderar såväl personer som företag som är intresserade av styrning utan budget
(Libby & Lindsay, 2010). De är med andra ord förespråkarna av den smidiga, decentraliserade och
flexibla budgetlösa styrfilosofin. Enligt Bogsnes (2016) har traditionella styrsätt skapts för andra
tider än de vi nu lever i. Likväl är de väl institutionaliserade i företag, vilket medför svårigheter.
Målet i detta koncept är därmed att undvika de svagheter som budgeteringen innebär (Becker,
2014), genom att företagets strategi är utgångspunkt för styrning (de Lautour, 2018).
Det budgetlösa tankesättets mål är att vara så involverande som möjligt, samtidigt som dynamik
och flexibilitet betonas. Enligt Hope och Fraser (2003) innebär konceptet ”ett set av guidelinjer
som kan möjliggöra styrning av företags prestationer och prestanda samt decentralisera processen
för att fatta beslut, utan att använda sig av den traditionella budgeten” (egen översättning). Sätten
att tillämpa denna filosofi på kan vara många, eftersom affärsverksamhetens uppbyggnad är
utgångspunkten. Företag som tillämpar filosofin bör emellertid använda sig av flexibla och
humana styrmekanismer och -kontroller som baseras på företagets strategi (Bogsnes, 2016; Hope
& Fraser, 2003; Matêjka et al., 2021; Østergren & Stensaker, 2011). Eftersom styrningen inte görs
med en finansiell utgångspunkt och sker på ett mer generellt plan, är denna filosofi även mjukare

15

i styrningen. Budgetlös styrning bygger följaktligen på en lös kontroll, i enlighet med de
beskrivningar Merchant (1985) ger av styrning och kontroll.
Enligt Bourmistrov och Kaarbøe (2013) samt Matêjka et al. (2021) bygger budgetlös styrning på
en dynamisk resursallokering utan fasta tidsgränser, som tillåter en bättre syn på framtiden och
därmed ett förbättrat strategiskt beslutsfattande. Hope och Fraser (2003) lyfter fram dess förmåga
att anpassas enligt företaget; exempelvis strategin, organisationsnivån och kulturen. Den största
fördelen anses vara den externa flexibiliteten tack vare decentraliseringen (Matêjka et al., 2021;
Østergren & Stensaker, 2011). Medarbetarna ges alltså en vidsträckt frihet för att nå utsatta mål
och kan således handla på ett autonomiskt och kreativt sätt för att uppnå målen. Detta innebär dock
också att större ansvar hålls för att de utsatta målen faktiskt uppfylls. Enligt Østergren och
Stensaker (2011) görs själva kontrollen i budgetlös styrning ofta med hjälp av KPI. Dessa kan vara
exempelvis relativa mått som fokuserar på handling snarare än kostnader. Relativa mått kan
förslagsvis vara finansiella och icke-finansiella, relativa nyckeltal som fångar upp målen på ett
heltäckande vis. Fokuset är på detta sätt förflyttad från de traditionella command-and-controlmodellerna inom ekonomistyrning (Becker, 2014; Bogsnes, 2016).
Det finns med andra ord oerhörda skillnader budgetlös styrning och traditionell budgetstyrning
emellan. Genom decentraliseringen av ansvar inom budgetlös styrning, är friheten gällande hur
målen uppnås avsevärt större än i den traditionella budgeteringen. Följaktligen är målen närmare
kopplade till företagets strategi (Østergren & Stensaker, 2011). Tack vare den vidsträckta friheten
för medarbetarna är även företaget och ekonomistyrningen mer anpassningsbara (Ax & Ax, 2021).
Detta är fördelaktigare än den traditionella, styva budgeten eftersom förändringar tenderar att ske
allt snabbare. Østergren och Stensaker (2011) framhåller ytterligare att kontrollen är uppbyggd
annorlunda i budgetlös styrning än i budgetar. Kontrollerna för ifall mål uppfylls är därmed mer
detaljerade och fokuserar mer på handling än på kostnader.
Budgetlös styrning innebär således att man ersätter den traditionella budgeteringen med mer
flexibla styrmekanismer nära kopplade till företagets strategi. Bland annat anses det i allmänhet
vara viktigt att regelbundet uppdatera planer och strategier, använda sig av icke-finansiell
information, utvärdera prestanda på basis av företaget som en helhet och ha låga individuella

16

incitament (Matêjka et al., 2021). Förutom själva styrningen handlar dessutom budgetlös styrning
om att inkludera mer förtroende i styrkulturen.

2.3.1

Implementering

En tidig tillämpare av budgetlös styrning är Handelsbanken. Redan under 1970-talet tillämpade
banken ett budgetlöst tankesätt med mindre central styrning (Cäker & Siverbo, 2014; Wallander,
1999). Utöver Handelsbanken har även IKEA och Volvo tillämpat budgetlös styrning (Brown &
Atkinson, 2001). Med andra ord har fler och fler företag tagit i bruk budgetlös styrning och många
kommer ännu att göra det (Bourmistrov & Kaarbøe, 2013). I den senaste årsredovisningen beskrivs
budgetlöst styrda Handelsbanken som en decentraliserad bank inom vilken tilltro och respekt för
individer genomsyrar hela företagskulturen (Handelsbanken, 2020). Detta är en av de två
huvudprinciperna som kännetecknar budgetlös styrning; decentralisering av verksamheten.
De tolv principerna som Hope och Fraser (2003 b) presenterar som kännetecknande för budgetlös
styrning indelas i två huvudsakliga steg; principer gällande (1) styrning och (2) styrorienterad
ledning (Beyond Budgeting Institute, 2016; Østergren & Stensaker, 2011). Hansen (2011) redogör
däremot för stegen i implementeringen som (1) ett skift från budgetstyrning och senare (2) en
radikal decentralisering inom företaget. Det är med andra ord förståeligt varför decentraliseringen
och flexibiliteten utmärks som de största kännetecknen för budgetlös styrning. Det är således dessa
två huvuddrag som bör genomsyra hela ekonomistyrningen för att den ska kännetecknas vara
budgetlös (Matêjka et al., 2021).

17

Figur 1: De tolv principerna för budgetlös styrning

Ovan i figur 1uppvisas hur budgetlös styrning tillämpas enligt Beyond Budgeting Institute (2016).
Styrprocesserna (eng. management processes) innebär en relativ prestandautvärdering (Ax & Ax,
2021; Becker et al., 2020). En fortgående och inkluderande planeringsprocess som dynamiskt
koordinerar interaktioner samt tilldelar rätt mängd resurser på basis av behov föreskrivs. Vidare
bör målen vara ambitiösa och relativa samt uppföljningsprocessen fokuserad på lärande och
utveckling och inte bara på mätning och belöning. Enligt Østergren och Stensaker (2011) sker den
dynamiska resursfördelningen i budgetlös styrning på basis av enskilda utvärderingar av projekt
istället för på basis av en årlig budget. Sammanfattningsvis kan det konstateras att alla dessa
faktorer bidrar till den höga flexibilitet som budgetlös styrning kännetecknas av.
Normerna för styrorienterad ledning (eng. leadership principles) kännetecknas däremot av
decentralisering och transparens (Ax & Ax, 2021; Becker et al., 2020). Principerna inkluderar
motivering genom syfte, värderingar, transparens, organisering, autonomi och kunder (se figur 1).
Detta steg inkluderar således en engagerad, värdestyrd och transparent kulturell styrning riktad
mot långsiktiga mål genom ett ärligt samarbete, autonomi och fokus på kundernas behov (Beyond

18

Budgeting Institute, 2016). Gällande autonomin tillägger Østergren och Stensaker (2011) att denna
kan uppnås genom att organisera nätverk av team som har frihet och möjlighet att agera, samt
tillåter alla att tänka som ledare. Ytterligare kan transparens uppnås genom regelbundna
uppdateringar om den ekonomiska situationen till samtliga medarbetare (Becker, 2014).
De ovan nämnda principerna är följaktligen normer för hur företag borde gå till väga för att styra
budgetlöst. Företag som har en stark koppling mellan strategi och belöning har visat nästan en 40
procent högre avkastning på eget kapital än de med en svag koppling (Hope & Fraser, 2003 b).
Detta tyder på att företag borde binda medarbetarnas löner till prestanda och uppnådd av företagets
strategi genom användning av budgetlös styrning. Detta motiverar beslutsfattarna och de ansvariga
att nå de strategiska målen på lång sikt. Av Hope och Fraser (2003 b) förespråkas en
belöningsandel som baseras på den relativa framgången i företaget. Matêjka et al. (2021)
förtydligar detta genom att förklara att vissa företag inkluderat planer för uppdelning av vinst
mellan alla medarbetare.

19

3 Tidigare studier
I detta kapitel presenteras tidigare studier i anslutning till ekonomistyrning i tillverkningsföretag.
Vidare uppvisas tidigare studier gällande budgetlös styrning och kombinationen av traditionella
och moderna styrsätt i tillverkningsföretag.

3.1 Tillverkningsföretag
Företag i tillverkningsbranscher utsätts för allt mer konkurrens (Fullerton et al., 2013; Fullerton &
McWatters, 2001) och förhållandena på den globala marknaden har försvårats. Det sker
kontinuerliga förändringar i den externa miljön och tillverkningsföretag har därför behövt, och
behöver även fortfarande, se över sätten som verksamheten styrs på (Fullerton & McWatters, 2001;
Messner, 2016). Bland annat värderas idag humankapital, innovationer och kundrelationer högre
än tidigare (de Lautour, 2018). I konkurrensutsatta branscher behövs mer komplexa lösningar för
styrning och målsättningar (Cescon et al., 2019). Under senare år har därför mer moderna tankesätt
inom tillverkning kommit fram i västvärlden. Bland annat behöver företag vara dynamiska och
effektiva för att hänga med på dagens globaliserade, turbulenta marknader (de Lautour, 2018). Mer
moderna tillverkningsteorier har således ofta en inriktning på kvalitet, tidsenlighet, involvering av
medarbetare samt flexibilitet (Qamar et al., 2018). Tillema och van der Steen (2015) påpekar att
en utveckling av tillverkningens uppbyggnad är väldigt viktig för att uppehålla konkurrensfördelar
i den allt mer konkurrensutsatta branschen.
Enligt Fullerton et al. (2013) är lean den vanligaste och viktigaste strategin i tillverkningsföretag.
Sedan 1980-talet har tankesättet diskuterats och tillämpats flitigt (Tillema & van der Steen, 2015).
Lean innebär att alla avdelningar strävar efter att affärsverksamheten fungerar som ett effektivt
system, samtidigt som fokuset ständigt ligger på att förbättra kundvärdet och upprätthålla bästa
möjliga kvalitet på de producerade varorna (Fullerton et al., 2013; Jazayeri & Hopper, 1999;
Tillema & van der Steen, 2015). På detta sätt söker tankesättet kontinuerligt eliminera processer
som inte bidrar till kundvärdet genom att kartlägga alla företagets värdeströmmar (Qamar et al.,
2018). Traditionella tankesätt inom tillverkning nöjer sig med massproduktion och en ”good
enough”-inställning. Detta gäller inte företag som tillämpar lean-tillverkningsfilosofin. Tanke20

sättet strävar efter att minimera outnyttjade resurser och svinn (Qamar et al., 2018). Vidare råder
tillverkning på basis av efterfrågan, det vill säga en pull-strategi (Fullerton et al., 2013). Därigenom
är målet ett perfekt resursutnyttjande och fullständigt felfria processer (Tillema & van der Steen,
2015). Slutligen är tankesättet konstruerat kring att företaget och dess processer kontinuerligt och
ständigt utvärderas och förbättras (Qamar et al., 2018).
På senare tid har dock en flexibel tillverkning blivit allt mer viktig (Qamar et al., 2018).
Affärsverksamheter utsätts för volatilitet, osäkerhet och en oerhörd komplexitet (Bogsnes, 2016).
Därför behöver företag inte bara vara bäst på att tillverka sina produkter – utan även anpassbara
gentemot marknaden och konkurrensen. Qamar et al. (2018) anser rent ut sagt att kostnader inte
alls är lika viktiga längre, utan att det nu är flexibilitet som är det mest betydelsefulla för
tillverkningsföretag. Detta är grunden till tillverkningsteorin agil styrning. Enligt Dubey och
Gunasekaran (2015) är detta en affärsmodell som tillverkningsföretag tillämpar för att kunna
besegra externa osäkerheter. Agil styrning skiljer sig från lean bland annat genom dess vidsträckta
flexibilitet (Qamar et al., 2018). Enligt Dubey och Gunasekaran (2015) bygger agil tillverkning på
effektiva teknologier, kundfokus, bemyndigande av medarbetare, hantering av leverantörsförhållanden, flexibla tillverkningssystem och en involverande organisationskultur.

3.1.1

Ekonomistyrning i en modern tillverkningsmiljö

Ekonomistyrning är ett dynamiskt verktyg, som tidigare förklarats. MAS kan och bör därför
variera kraftigt (Messner, 2016; Tillema & van der Steen, 2015). Variationerna i företags styrsätt
kan bero på olika orsaker. Enligt Haldma och Lääts (2002) bör systemen för styrning anpassas till
såväl externa miljöer som interna förhållanden. Externa miljöer avser affärs-, konkurrens- och
redovisningsmiljön, medan interna förhållanden kan ha att göra med teknologi och organisatoriska
aspekter gällande exempelvis styrning. I takt med att strukturen i tillverkningsföretag förändras,
reformeras också ekonomistyrningen. En modern tillverkningsmiljö kan enligt Qamar et al. (2018)
kännetecknas av flexibilitet, decentraliserade processer, kundfokus och tillverkning på basis av
efterfrågan. Fullerton et al. (2013) understryker att dessa moderna tankesätt inom tillverkning
sällan går att kombinera med traditionella system för ekonomistyrning utan att utmaningar uppstår.

21

Tillema och van der Steen (2015) anser vidare att tillämpningen av en modern tillverkningsteori
för med sig ett helt nytt koncept för kontroll och ekonomistyrning, som företag bör vara beredda
på att hantera. Ekonomistyrningen är nära kopplad till tillverkningens utformning och den
information som kan erhållas från olika processer (Fullerton et al., 2013). Det handlar följaktligen
om förändrade förhållanden som ekonomistyrningen behöver anpassas till. Jazayeri och Hopper
(1999) betonar att även ledningens kunskap och inställning till att hantera problem förändras när
tillverkningsmiljön blir mer modern, vilket är ytterligare interna faktorer som utsätts för
förändring. Ekonomistyrningen behöver således revideras och förändras i och med ibruktagandet
av nya tankesätt inom tillverkningen (Fullerton et al., 2013). Detta beror på att traditionella MAS
kan hindra implementeringen av de moderna tankesätten, eftersom de inte alltid stöder innovativa
tillverkningsteorier (Tillema & van der Steen, 2015).
Det förekommer alltså problematik i sammanfogningen av traditionell ekonomistyrning och den
moderna tillverkningsmiljön. Bland annat är informationen från traditionell ekonomistyrning
alltför fördröjd (Tillema & van der Steen, 2015) och alltför inriktad på finansiella faktorer och
siffror (Fullerton et al., 2013). Dessutom borde ekonomistyrningen vara involverande eftersom
beslut fattas decentraliserat. Målen borde följaktligen byggas bottom-up och inte top-down som i
traditionella MAS (Fullerton et al., 2013; Tillema & van der Steen, 2015). Vidare bygger moderna
tillverkningsteorier på att styra grupper och inte enskilda individer, mot gemensamma mål.
Tillema och van der Steen (2015) påpekar att de enskilda, byråkratiska kontrollerna i traditionella
styrsystem därmed borde ersättas med gruppkontroller.

3.1.2

Budgetlös styrning

Som tidigare presenterat är budgetlös styrning ett väl decentraliserat koncept som bygger på
autonomi. Vidare bygger konceptet på relativa prestandamått som följs upp på gruppnivå och en
ständig utveckling förespråkas i företag (Beyond Budgeting Institute, 2016). Budgetlös styrning
kännetecknas därmed också för dess flexibilitet. Bogsnes (2016) gör nämligen nya kopplingar
mellan agil affärsverksamhet och budgetlös styrning. Enligt Bogsnes (2016) handlar budgetlös
styrning om att förändra processer och principer så att företag blir mer agila och humana, vilket
behövs för att kunna prestera bra i nuvarande verksamhetsmiljöer. Becker et al. (2020) klarlägger
22

vidare att agil styrning, som också grundas på rörlighet och flexibilitet, därför anses dela liknande
värderingar som budgetlös styrning. Enligt Qamar et al. (2018) har också lean mycket gemensamt
med agil styrning, vilket gör att även en affärsmodell som bygger på en lean styrning är väl
kompatibel med budgetlös styrning.
De krav som ställs på styrningen i tillverkningsföretag i en modern tillverkningsmiljö är med andra
ord nära besläktade med tankesätten inom budgetlös styrning. I enlighet med Bourmistrov och
Kaarbøe (2013) är en strikt, traditionell budgetstyrning i en decentraliserad tillverkningsmiljö inte
lämplig. I företag som strävar efter flexibilitet bör också icke-finansiella data ha en bemärkt plats,
påpekar Gerdin (2005). Också Tillema och van der Steen (2015) betonar en större inriktning på
icke-finansiella faktorer i styrningen av företag som tillämpar en modern tillverkningsteori.
Därmed överensstämmer de moderna tillverkningsteoriernas önskan om icke-finansiella, relativa
prestandamått med styrfilosofin inom budgetlös styrning. Det första steget i tillämpningen av
budgetlös styrning bygger på ett skift från traditionell budgetstyrning till relativa prestandamått,
såväl finansiella som icke-finansiella (Hansen, 2011).
Att tillämpa en modern tillverkningsteori kräver med andra ord att tillverkningsföretag borde
införa alltmer budgetlösa tankesätt i sin ekonomistyrning. Att fastna vid de traditionella
styrsystemen kan vara ödesdigert. Vid ibruktagandet stöds inte de moderna tillverkningsteorierna
och tillvägagångssätten av de traditionella tankesätten inom ekonomistyrning (Tillema & van der
Steen, 2015). Enligt Bogsnes (2016) har nämligen traditionella styrsätt skapts för andra tider.
Ibruktagandet av budgetlös styrning är emellertid relativt utmanande (Matêjka et al., 2021). Rentav
Hope och Fraser (2003 b) själva understryker att det krävs förenade ansträngningar från
multifunktionella team för att de budgetlösa principerna och processerna för styrning ska kunna
tillämpas.

3.2 Budgetlös styrning i praktiken
Även om många företag har blivit allt mer intresserade av budgetlös styrning över tid (Bourmistrov
& Kaarbøe, 2013), är den fullständiga implementeringen relativt låg förutom bland synnerligen

23

entusiastiska användare (Ax & Ax, 2021; Bromwich & Scapens, 2016). Det finns endast
begränsade bevis på företag som tagit i bruk en helt budgetlös styrning (Henttu-Aho & Järvinen,
2013). Budgetlös styrning har alltså även utsatts för motstånd. Bland annat Østergren och
Stensaker (2011) samt Matêjka et al. (2021) lyfter fram att det kan medföra problem att ersätta
budgetar med system för budgetlös styrning. Matêjka et al. (2021) konstaterar vidare att företag
tenderar att ha svårigheter att minska beroendet av den fasta, årliga budgeten. Dessutom
understryker Østergren och Stensaker (2011) att budgetlös styrning inte alltid beaktar företagets
likviditet.
En annan kärnpunkt som anmärks gällande budgetlös styrning är dess vaghet. Ax och Ax (2021)
poängterar att många företag som inte tillämpat budgetlös styrning hänvisar till dess vaga retorik
och alltför öppna koncept. Det finns alltså inga konkreta riktlinjer för hur teorins idéer kan
appliceras och användas (Ax & Ax, 2021). Ibruktagandet av budgetlös styrning är därutöver
lättpåverkat av företags informationssystem. Matêjka et al. (2021) lyfter upp att företagets
informationsteknologi kan underlätta eller motarbeta implementeringen av budgetlös styrning.
Ifall företags informationssystem är rigida och föråldrade, kan tillämpningen av en mer budgetlös
styrning försvåras. Däremot kan tillämpningen underlättas ifall informationssystemen är väl
adaptiva. Bland annat kan aktiviteter såsom uppdatering av planer, snabb feedback, användning
av icke-finansiell information och prestandauppföljning underlättas (Matêjka et al., 2021). Det
gäller således att vara medveten om de förutsättningar som företagets informationssystem har.
Ett flertal övriga interna faktorer kan också påverka ibruktagandet av budgetlös styrning. Ax och
Ax (2021) betonar att det är vanligt förekommande att rädsla för förändring, brist på interna
jämförelser, höga kostnader och ett för litet antal användare motverkar tillämpningen av
tankesättet. Enligt Matêjka et al. (2021) kan dessutom misstroende för medarbetare, otillgänglighet
av korrekt prestandainformation och komplicerad intern koordinering påverka ibruktagandet
negativt. Införandet av budgetlös styrning kräver förändringar av existerande MCS exempelvis
gällande mål och mått, planering och prognoser, samt resursallokering (Ax & Ax, 2021; Becker et
al., 2020; Beyond Budgeting Institute, 2016; Bourmistrov & Kaarbøe, 2013; Matêjka et al., 2021).
Detta kan enligt Ax och Ax (2021) vara bidragande faktorer till att införandet av budgetlös styrning

24

är så lågt och fenomenet aldrig riktigt fått fäste i praktiken. Exempelvis förespråkas att företag
borde utveckla budgeteringsprocessen, snarare än att avstå från den (Becker et al., 2020).

3.2.1

Kombination av traditionell och budgetlös ekonomistyrning

Många företag väljer dock att kombinera ekonomistyrningsmetoder. En idé kan således vara att
komplettera den traditionella budgetstyrningen med vissa principer inom budgetlös styrning,
istället för att helt ersätta budgeten (Frow et al., 2010; Henttu-Aho & Järvinen, 2013; Libby &
Lindsay, 2010). Det kan alltså medföra problem att helt ersätta de traditionella systemen för
ekonomistyrning med det budgetlösa synsättet. Detta har lett till att företag ibland är särdeles
selektiva med vilka budgetlösa principer och processer som tillämpas (Ax & Ax, 2021). Det
framkommer dessutom att en utveckling är att föredra, snarare än en plötslig revolution (Becker
et al., 2020; Johanson, 2013). Frow et al. (2010) samt Libby och Lindsay (2010) förespråkar också
ett flertal tankesätt inom ekonomistyrning som kompletterar varandra. De konstaterar slutligen att
budgetlös styrning kan ersätta vissa funktioner som den traditionella budgeten fyller, men möjligen
inte budgeteringen i dess helhet.
Många forskare har valt att förbise en kombination av traditionella styrsystemen och de moderna
filosofierna (Tillema & van der Steen, 2015). Emellertid behövs fortfarande de finansiella
rapporterna i externa rapporteringssyften (Tillema & van der Steen, 2015). Enligt Jazayeri och
Hopper (1999) bör de finansiella rapporterna fortfarande upprättas för utomstående intressenter
såsom leverantörer, beskattningen, finansiärer och aktieägare, trots att man använder sig av andra
data i den interna redovisningen och ekonomistyrningen. Vidare kan de högre hierarkiska nivåerna
av företag föredra att använda sig av mer traditionella tankesätt inom ekonomistyrning (Tillema &
van der Steen, 2015).
En implementering av en kombination mellan traditionell och budgetlös styrning kan alltså vara
en god idé. Både företag som delvis och fullständigt tillämpat budgetlös styrning tenderar att ha
en flexibel resursallokering, en relativ målsättning och ett jämförelsevis decentraliserat
beslutsfattande (Matêjka et al., 2021). Vidare finner Matêjka et al. (2021) att ibruktagandet av
budgetlös styrning i praktiken även lägger vikt på frekvent uppdatering av planer och strategier,
25

användning av icke-finansiell information, utvärdering på basis av företaget som helhet och svaga
individuella initiativ. Detta stöds även av resultaten i Beckers (2014) studie, där företagen tenderar
att ha flexibla prognoser, dynamisk resursallokering, resultatuppföljning via KPI och ett vidsträckt
bemyndigande av medarbetare. Fördelarna inom budgetlös styrning anses också uppnåeliga när en
kombination av styrsätt görs (Becker et al., 2020). Ax och Ax (2021) påpekar vidare att företag i
praktiken är särdeles selektiva med vilka budgetlösa principer och processer som tillämpas. Det
finns stora variationer i hur budgetlös styrning tillämpas i praktiken (Becker et al., 2020). I enlighet
med Ax och Ax (2021) tenderar de tillämpade tankesätten ofta vara förenklade eller nedsatta
versioner av den budgetlösa styrfilosofin. Becker (2014) uppger rentutav att en budgetlös styrning
anses vara tagen i bruk ”när fasta och förhandlade budgetsiffror inte längre används för planering
och resursallokering samt prestandautvärdering” (egen översättning).

3.2.2

Budgetlös styrning – lös budgetstyrning?

Synen på budgetlös styrning har förändrats över tiden. Becker et al. (2020) anser att företag på
senare tid rekommenderas att tillämpa budgetlös styrning stegvis. Detta förespråkas också av
Hansen (2011) som förklarar implementeringsstegen som (1) ett skift från budgetstyrning och
senare eventuellt (2) en radikal decentralisering inom företaget. Dessutom ses inte avfärdandet av
budgeten som en lika viktig del av tankesättet längre (Becker et al., 2020), utan fokuset ligger på
att förflyttas från de traditionella command-and-control-modellerna i ekonomistyrning (Bogsnes,
2016). I praktiken är företagen många gånger omedvetna om att de tillämpade tankesätten är del
av den budgetlösa styrfilosofin (Becker, 2014; Becker et al., 2020). Vidare inser Becker et al.
(2020) att det ligger en viss idealism i en helt budgetlös styrning, eftersom den sällan är ett faktum
i företag idag. Zor et al. (2019) accentuerar att budgetens roll kan ändra över tid eftersom
ekonomistyrning inte är bunden till någon reglering. Detta stämmer överens med påståendet
Becker et al. (2020) framför; att tankesättet med fördel kunde användas som en evolutionär resa i
riktning mot att förbättra tillämpningen av den traditionella budgetstyrningen
Sätten att definiera styrfilosofier kan följaktligen omvandlas med tiden. Budgetlös styrning är ett
exempel på detta. Ett tankesätt som inledningsvis hade en fast grund i att slopa budgeten, har över
tid förändrats till att förflyttas från de traditionella command-and-control-modellerna i företag.
26

Fenomen inom ekonomistyrningen är alltså dynamiska och under ständig utveckling. Sammanfattningsvis kan det konstateras att företag inte behöver slopa budgeten helt, utan hellre utveckla
den traditionella budgetstyrningen i riktning mot de budgetlösa principerna; med andra ord
tillämpa en lösare budgetstyrning.

3.2.3

Koordinering och balans

Bland annat Becker et al. (2020) betonar en modernisering av de traditionella styrsätten. Att
kombinera två tankesätt inom ekonomistyrning som är så pass olika är däremot inte helt
okomplicerat. Enligt Bourmistrov och Kaarbøe (2013) är nämligen utmaningarna i kombinationen
av traditionell budgetstyrning och budgetlös styrning hur de två tankesätten bör koordineras och
balanseras. De poängterar vidare att det i forskning finns ett kunskapsgap gällande detta
problemområde. Enligt Tillema och van der Steen (2015) är synen på kontroll oerhört olika
traditionella och moderna styrsätt emellan. Det kan följaktligen uppkomma spänningar i
implementeringen av en lös budgetstyrning i praktiken. Vidare framkommer det att medarbetarna
behöver ha helt olika mentalitet i de två olika filosofierna (Bourmistrov & Kaarbøe, 2013). Därför
handlar det om att hitta en väl fungerande balans mellan de olika tankesätten (Tillema & van der
Steen, 2015).
Tillema och van der Steen (2015) anser däremot att det inte krävs en fullständig lösning på
problematiken, utan snarare en förmåga att kunna hantera spänningarna mellan tankesätten. Det
handlar inte om ”att göra som alla andra gör”, utan att utveckla styrsätten så att de är väl
balanserade i företaget i fråga. Hope och Fraser (2003) betonar att olika tillvägagångssätt för
styrning bör tillämpas beroende på företag, strategi, organisationsnivå och rådande organisationskultur. Likväl är det vanligt att samma tillvägagångssätt fungerar i samma typ av bransch och
därmed kan tillvägagångssätt av konkurrenter, samarbetspartners och övriga företag som fungerar
i samma bransch vara en bra utgångspunkt. De optimala handlingarna grundas dock på såväl
interna som externa förhållanden, vilket gör att det inte finns ett enskilt ”bästa sätt” att organisera
ett företag.

27

4 Metod
Avhandlingens metod presenteras i detta kapitel. Valet av metod presenteras och därefter
förtydligas processen gällande insamling och analys av data. Ytterligare motiveras studiens
reliabilitet och validitet samt slutligen visas hur relevant etik beaktas i studien.

4.1 Val av metod
Forskningsfrågan besvaras genom en fallstudie om utvecklingen av den traditionella
budgetstyrningen i tillverkningsföretag. En fallstudie valdes eftersom denna metod ofta används
för att undersöka och förklara beslutsfattande inom företag och andra hermeneutiska fenomen i
praktiken (Yin, 1981). Eftersom forskningsfrågan i denna avhandling är relativt praktisk och
strävar efter att förklara ett specifikt fenomen i praktiken, är en fallstudie en lämplig metod.
Fallstudier görs på djupet, för att grundligt förklara olika omständigheter. Också Dubois och Gadde
(2002) betonar fallstudiens djup och omfattning, samt den abduktiva forskningsansatsens
fortlöpande förflyttning mellan praktik och teori. Slutligen påpekar Dul och Hak (2007) att
fallstudier kännetecknas av kvalitativa intervjuer.
I denna avhandling används en fallstudie av kvalitativ metod. En kvalitativ metod utgår i regel
från ord och detaljerade beskrivningar (Bryman & Bell, 2011; Merriam, 1994). Därmed är ett
kvalitativt tillvägagångssätt lämpligt exempelvis i studier som undersöker specifika
tillvägagångssätt, exempelvis gällande respondenternas antaganden om och tolkningar av ett
fenomen. Eftersom kvalitativa studier är så djupa och förklarande används dessutom färre sampel
(Dul & Hak, 2007). Med hänsyn till att budgetlös styrning, och enskilda respondenters och företags
uppfattningar och tillvägagångssätt gällande utveckling av traditionell ekonomistyrning,
undersöks i denna avhandling är en kvalitativ metod synnerligen lämplig. Eftersom syftet med
denna avhandling analyseras genom en systematisk jämförelse mellan teori och praktik, kan
studien tolkas ha en abduktiv ansats. Enligt Dubois och Gadde (2002) ska denna typ av
forskningsansats ses som en utveckling av teorier inom ett ämnesområde.

28

Denna avhandling baseras således på en förklarande och tolkande metod. En förklarande studie
söker en generell förklaring till ett fenomen och besvarar frågor såsom ’hur’ och ’varför’ (Yin,
1981). Eftersom forskningsfrågan lyder hur tillverkningsföretagen i fallstudien har utvecklat
traditionella styrsätt så att de balanseras och kompletteras av tankesätt inom budgetlös styrning,
kan det konstateras att avhandlingens metod är förklarande. Forskningsfrågan täcks därmed av den
styrka som Yin (1981) uppvisar gällande fallstudier; att metoden studerar användningen av
kunskap gällande såväl nutida fenomen som (historiska) sammanhang. Dessutom är fallstudier
lämpliga ifall resultaten tros vara alltför komplexa för entydiga teorier.

4.2 Insamling av data
Det huvudsakliga tillvägagångssättet för insamling av data är i denna fallstudie semistrukturerade
intervjuer. Vidare inkluderas även styrdokument, övriga diskussioner med respondenterna samt
observationerna vid de eventuella företagsbesöken i analysen. Enligt Yin (1981) är det insamlingen
av data som är själva fältarbetet i en fallstudie. Bland annat kan detta fältarbete vara fysiska
intervjuer, intervjuer per telefon, dokumentanalys eller övriga observationer på plats. Vidare
behöver datainsamlingen följa ett protokoll, poängterar Yin (1981). Detta protokoll bör upprättas
för att undersökningen ska hålla sig vid till det relevanta ämnet. I denna avhandling baseras
protokollet på de diskussionsteman som presenteras i bilaga två och avgränsningarna i kapitel 1.4.
Urvalet av respondenter baseras på att nyckelpersoner i tillverkningsföretag personligen
kontaktades per e-post och/eller telefon. Förfrågan om deltagande i pro gradu-avhandling i bilaga
ett användes som grund för att kontakta respondenter via e-post. Respondenterna fick också på
förhand tillgång till intervjuernas diskussionsteman i bilaga två per e-post ett par dagar till två
veckor före intervjuerna utfördes. Lokalkännedom är grunden för urvalet av fallföretag och
respondenter. Detta innebär att urvalet är ett icke-sannolikhetsurval enligt Merriam (1994).
Eftersom målet i en fallstudie är att lära sig så mycket som möjligt och inte att generalisera
resultaten, är icke-sannolikhetsurvalet logiskt (Merriam, 1994).

29

I intervjuskedet informerades respondenterna om avhandlingens syfte och forskningsfråga samt
etik gällande studien och undersökningen. På basis av nämnda diskussionsteman utfördes
intervjuerna fysiskt hos företagen eller via Microsoft Teams, enligt önskemål av respondenterna
själva. Intervjuerna spelades in för att därefter kunna transkriberas, något som respondenterna
informerades om och accepterade i början av intervjuerna. Vidare baseras avhandlingens
diskussionsteman på tidigare studier, utvalda utifrån avhandlingens inriktning och de presenterade
avgränsningarna. Bland annat inspireras studiens diskussionsteman av de intervjuguider som Ax
och Ax (2021), Bourmistrov och Kaarbøe (2013), Becker (2014), Becker et al. (2020) och Matêjka
et al. (2021) uppvisar. Således härleds frågorna från tidigare studier med en nära koppling till
praktiken.
Datainsamlingen baseras även på dokument. De dokument som analyserats i denna studie är
fallföretagens styrdokument som innehåller information gällande ämnet och problemområdet.
Analysen baseras därmed även på budgetar, kalkyler, presentationer, administrativa dokument
och/eller riktlinjer för ekonomistyrning i fallföretagen. Analysen av just dessa dokument baseras
på det som företagen själva, på eget initiativ, uppvisat under intervjuerna samt bland annat på
studien av Becker (2014), Bourmistrov och Kaarbøe (2013).

4.3 Analys
Analysen är den viktigaste delen av en fallstudie. Däremot poängterar Yin (1981) att denna del
även är den mest utmanande. I kvalitativa fallstudier är bakgrundskunskapen om ämnet av väldig
betydelse. Bryman och Bell (2011) betonar nämligen att det till en början är synnerligen viktigt att
ha en generell kunskap om litteraturen som finns inom området. Därmedelst är bakgrundsteorin
och de tidigare studierna i denna avhandling av avgörande betydelse. En grundläggande
bakgrundskunskap hjälper i analysen av de kvalitativa resultaten utifrån tolkningar och
uppfattningar gällande det studerade ämnet. Speciellt i fallstudier är bakgrundskunskapen viktig,
eftersom denna typ av studie undersöker användningen av kunskap (Yin, 1981). I analysen i denna
fallstudie jämförs därför empiriska data och resultat med teori och tidigare studier.

30

I en kvalitativ studie sker analysen sida vid sida med insamlingen av data. Enligt Merriam (1994)
bör varje intervju delvis styras av föregående upplevelser, vilket kräver att intervjuer, dokument
och andra observationer kontinuerligt bör analyseras och kritiskt undersökas. På detta sätt hjälper
dokumenten att styrka de data som samlats in via intervjuerna. Den fortgående analysen sker
normalt i en falljournal (Merriam, 1994), så också i denna studie. Falljournalen upprättades
inledningsvis skriftligen på basis av intervjuer, dokument och eventuella observationer. Därefter
har data kategoriserats och analysen har fortsatt på ett mer övergripande plan. På basis av denna
typ av fortgående och utvecklande analys har därefter analysen med tolkningar till teori och
tidigare studier tagit fart. I enlighet med Yins (1981) instruktioner valideras dessutom de mest
betydelsefulla insamlade data med hjälp av respondenterna efteråt.
I denna studie bygger analysen vidare på tidigare studier och en fortgående socialkonstruktiv
utgångspunkt i institutionell teori. Följaktligen undersöks kritiskt de val som företag gör inom
redovisning. Studien bygger därtill på Bourmistrov och Kaarbøes (2013) undersökning och förslag
på vidare studier. Därutöver beaktas även resultat från övriga studier, såsom exempelvis Ax och
Ax (2021), Becker et al. (2020), Bogsnes (2016), Matêjka et al. (2021) samt Tillema och van der
Steen (2015). Således analyseras utvecklingen av den traditionella budgetstyrningen utifrån figur
2 nedan, som är en komprimering av resulaten i samtliga nämnda tidigare studier.

Figur 2: Budgeteringens funktioner och stödfunktioner

31

4.4 Trovärdighet
Kvalitativa studier är föremål för subjektiv påverkan. När exempelvis intervjuer används som
metod påverkas datainsamlingen av samspelet mellan respondent och intervjuare samt mänskliga
faktorer såsom uppfattningar. Det är omöjligt att undvika påverkan av den mänskliga kontakten i
intervjusituationen, enligt Merriam (1994). I kvalitativa studier är närmare bestämt en fullständig
objektivitet inte nåbart, men så önskas inte heller (Dul & Hak, 2007). Dokumentanalysen minskar
dock dessa begränsningar. Merriam (1994) betonar att dokumenten är en viktig grund för stöd och
bekräftelse av de resultat som intervjuerna ger, eftersom de kan anses mer objektiva och stabila i
sin form (Merriam, 1994). I en kvalitativ fallstudie kan därför denna typ av dokument ge
undersökningen ytterligare empirisk grund.
Eftersom denna avhandling baseras på en kvalitativ fallstudie, förekommer således specifika
begränsningar i och med metoden. Att kvalitativa studier görs på djupet möjliggör att fånga upp
mycket detaljerade fakta, men trots det behöver man vara medveten om svagheterna. De kvalitativa
begränsningarna är vanligen inriktade på trovärdighet, till skillnad från de kvantitativa studiernas
svagheter (Sinkovics, Penz & Ghauri, 2008). Dessutom minskas möjligheterna att generalisera
forskningsresultaten, eftersom kvalitativa studier uppgörs på djupet inom ett ämnesområde
(Dubois & Gadde, 2002). I och med att studien utförts enligt formaliserade procedurer
inkluderandes såväl intervjuer som dokument kan dock begränsningarna minskas avsevärt.
Därutöver har relevant forskningsetik beaktats fortgående under studiens gång.

4.5 Etik
Inom forskning råder stora krav på att studier utförs etiskt. Enligt Bryman och Bell (2007) borde
etiken ses som central under hela processen och inte endast som en komponent som är relevant
under vissa skeden av studien. Etiken är nämligen speciellt viktig i kvalitativa studier (Merriam,
1994). Upplägget av den kvalitativa fallstudien bygger därför på den teori och de tidigare studier
som presenteras i detta metodkapitel. De etiska frågorna är aktuella såväl under insamlandet av
information som när resultaten publiceras, såsom de borde vara enligt Merriam (1994). Även när
resultaten publiceras bör etiken tas i beaktande. Bland annat beaktas en god forskningssed gällande
32

anonymiteten av respondenterna. Merriam (1994) understryker betydelsen av att ta hänsyn till
deltagarnas risker i att delta i studien. I denna studie har därför en kodifiering av respondenterna
och företagen använts. Därigenom kan anonymiteten bevaras och företagen riskerar inte utsättas
för eventuella negativa konsekvenser utifrån deltagandet.
Bland annat kan personliga värderingar och liknande åsikter komma att påverka dataanalysen.
Därför baseras analysen såväl på intervjuer som analys av dokument. På detta sätt uppnår studien
en god (intern) validitet eller giltighet, alltså att resultaten överensstämmer med verkligheten
(Merriam, 1994). I enlighet med Yins (1981) instruktioner valideras insamlade data med hjälp av
respondenterna ifall frågeställningar uppkommer. På detta sätt säkerställs att studiens fakta och
tolkningar är balanserade och eventuella olika perspektiv kan konstateras. I studien uppnås
däremot reliabiliteten genom grundliga beskrivningar över förfaranden. Reliabiliteten innebär att
pålitlighet i studien uppfylls (Merriam, 1994). Medelst genomgripande redogörelser för studiens
tillvägagångssätt och utgångspunkter säkerställs att studien är pålitlig. Därmed bör det finnas ett
kontinuerligt sammanhang och en genomgripande logik som gör resultaten tillförlitliga. Dessa
aspekter är relevanta i alla typer av fallstudier och övriga studier (Dul & Hak, 2007). Bland annat
metodkapitlet i denna studie bidrar till reliabiliteten, eftersom de genomgripande tankesätten
reflekteras över för att ge en uppfattning om tillvägagångssättet i hur slutsatser dras i studien.
Slutligen är det allra viktigaste i studier att ärlighet och transparens uppvisas. Bryman och Bell
(2007) understryker en absolut öppenhet i kommunikationen till samtliga parter. Denna aspekt är
relevant eftersom jag som utför studien jobbar i ett av fallföretagen. Denna information har
samtliga fallföretag haft fri tillgång till. Vidare har beroendet till respondentföretaget i insamlandet
av data och analysen ständigt beaktats. Bland annat gjordes datainsamlingen inledningsvis hos
detta tillverkningsföretag för att kunna se hur diskussionstemana överläggs när respondenten/-rna
känner sig bekväma med intervjuaren. Därmed har samma mönster i intervjuerna eftersträvats
också tillsammans med övriga respondenter.

33

5 Empiri
I detta kapitel om avhandlingens empiri presenteras inledningsvis respondenterna och
fallföretagen i studien. Därefter presenteras de empiriska iakttagelserna gällande traditionell
budgetstyrning och utveckling av den traditionella budgetstyrningen. Utvecklingen uppvisas
därefter utifrån figur 2 som tidigare uppvisats. Slutligen presenteras de förändringar efter
utvecklingen och fördelar samt utmaningar som respondenterna lyft upp.

5.1 Respondenter och fallföretag
Forskningsfrågan besvaras med hjälp av en fallstudie som inkluderar sju olika tillverkningsföretag.
I några av tillverkningsföretagen har mer än en respondent intervjuats, samtidigt eller enskilt,
vilket har möjliggjort en bredare analys av intervjusvaren och ekonomistyrningen i företaget.
Respondenterna är alla del av den strategiska, taktiska och/eller operativa ekonomistyrningen och
har en bred kunskap om företaget i fråga samt dess styrsätt. Beroende på fallföretagens storlek har
respondenter med olika titlar intervjuats, eftersom arbetsfördelningen är starkt beroende av
företagsstorleken. I figur 3 nedan listas respondenterna och ytterligare information om
fallföretagen samt intervjuernas längd.

Figur 3: Sammanställning av respondenter

34

Samtliga fallföretag verkar i tillverkningsbranschen, men detta medför inte att verksamheten är
densamma i fallföretagen. Något fallföretag säljer få, stora maskiner per år B2B, medan något
annat säljer miljontals små artiklar med konsumenter som slutkund. Gemensamt för en del av
företagen är ändå användningen av samma ERP-system och andra IT-lösningar; exempelvis
respondent B och E betonar vikten av flexibla och fungerande IT-lösningar i ekonomistyrningen.
Vidare verkar majoriteten av fallföretagen tillämpa lean-tillverkningsfilosofin. I de företag där lean
tagits i bruk, är det främst tankesätten gällande en effektiv användning av resurser samt en ständig
förbättring som lyfts upp av respondenterna. Slutligen varierar storleken kraftigt de intervjuade
företagen emellan och därmed även tillvägagångssätten i ekonomistyrningen emellan. Dock kan
ett flertal generella slutsatser beträffande traditionell budgetstyrning och dess utveckling mot mer
moderna styrtankesätt dras utifrån intervjuerna och dokumenten i studien.

5.2 Traditionell budgetstyrning
En årlig budget upprättas för varje redovisningsperiod i alla fallföretag förutom ett. Anledningen
till att budgeten upprättas verkar vara olika i företagen, bland annat upplyfts såväl krav från ägare
och styrelse som dess positiva effekter på kommunikation, planering samt reflektion över
verksamheten (t.ex. respondent B, D och F). Denna traditionella budget är ofta ett detaljerat
verktyg som bygger på ett flertal delbudgetar såsom exempelvis försäljningsbudget,
tillverkningsbudget och investeringsbudget. Dessa baseras på underliggande kalkyler och
beslutsunderlag för prioritering av investeringar såsom forskning och utveckling eller
marknadsföring. Processerna för denna årliga budgetering verkar i några av fallföretagen vara väl
strukturerad och följer därmed samma rutiner varje år (respondent B, H och I). Enskilda
avdelningar, ledningsgrupp och/eller styrelse är del av utvecklingen och fastslagningen av den
slutliga budgeten, vars mål är att klargöra vart företaget är, eller borde vara, på väg.
Något som respondent B, G, H och I lyfter upp är att budgeten inte används som ”en kommunal
budget”. De budgeterade siffrorna används nämligen främst som mål och riktlinjer snarare än
begränsande faktorer. Några av fallföretagen använder alltså budgeten mer som en utgångspunkt
och avvikelser godtas ifall de är acceptabla och väl motiverade (t.ex. respondent D). Budgeten är

35

följaktligen mer av en ram för affärsverksamheten, som baseras på företagets långsiktiga mål, än
en rigid lag som bör följas till punkt och pricka. Vidare understryks att budgeten inte är grundlös
utan bör ha en stark koppling till företagets långsiktiga, strategiska planer (respondent B, C och
F). Därmed kan budgeteringen bidra till att vara ett viktigt styrverktyg. Att bara bygga vidare på
föregående års budget utan att reflektera över innehållet anses vara ett försumligt utfört
budgeteringsarbete (t.ex. respondent H och I).

5.2.1

Upplevda svagheter

Ett flertal av respondenterna förhåller sig tämligen kritiskt till en traditionell, fast budget. Bland
annat ifrågasätts dess stelhet, tidvis påfrestande arbetsbörda, historiska inriktning och olämplighet
för allokering av framtida resurser (t.ex. respondent A, B och E). Gällande dess stelhet kan
konstateras att ett företag i budgeteringsskedet omöjligen kan veta vad som kommer hända om
över ett år, något som krävs för att kunna upprätta den årliga budgeten (t.ex. respondent A och F).
Följaktligen blir budgeten snabbt inaktuell eftersom den bygger på historisk information, vilket
bland annat respondent I betonar. Dessutom anses arbetsbördan vara påfrestande eftersom den
traditionella budgeteringen ofta sker under en väldigt kort och intensiv tidsperiod just innan
ingången av en ny redovisningsperiod.
Budgeten blir gammal dagen efter den görs, eftersom den baseras på historisk information.
(respondent I)

Budgeten ser bara till räkenskapsperiodens slut och beaktar inte resursbehovet efter utgången av
räkenskapsperioden. (respondent A)

Det måste man beakta: att en budget alltid är en budget. (respondent F)

En annan svaghet som respondenterna understryker är budgetuppföljningens historiska anblick.
Enligt respondent A används en traditionell budget i princip endast för att analysera historiska
avvikelser i slutet av redovisningsperioden och den initiala planen överensstämmer sällan med
verkligheten perioden ut. Dessutom fokuseras avvikelseanalysen och planeringen på
36

redovisningsperioden och någon större uppmärksamhet fästs inte på verksamheten efter utgången
av den innevarande perioden (t.ex. respondent A, H och I). Dess stelhet och historiska anblick
leder alltså till att budgeten emellanåt anses som ett olämpligt verktyg för allokering av framtida
resurser, såväl ekonomiska resurser som personalresurser. Stelheten kan också riskera ett
överflödigt spenderande i slutet av redovisningsperioden. Slutligen sammanfattar respondent F att
en budget alltid är bara en budget.
På grund av den traditionella budgetstyrningens negativa sidor, har ett av fallföretagen valt att helt
frångå användningen av termen budget. Enligt respondent E har den traditionella budgeten nyligen
avskaffats och fallföretaget använder sig istället av rullande prognoser. Därmed har
redovisningsperiodens påverkan på planering frångåtts. Genom denna förändring har också helt
nya tankesätt gällande styrning, planering och kontroll tillämpats i företaget. Ytterligare diskussion
kring detta återkommer i senare avsnitt. Det kan följaktligen konstateras att kritiken mot
budgeteringen och budgetens praktiska svagheter är nära kopplade till hur budgeten används (t.ex.
respondent D). Ifall en utveckling av den traditionella budgetstyrningen implementeras, kan flera
av de negativa aspekterna gällande målsättning, planering och resursallokering elimineras eller
åtminstone reduceras.

5.3 Utveckling
Utöver den traditionella budgeten har större delen av fallföretagen även tagit i bruk mer moderna
styrtankesätt. Få av respondenterna verkar dock känna till budgetlös styrning eller BBRT och de
flesta anser sig ha utvecklat budgetstyrningen utifrån egna behov främre än genom någon specifik
teori. Bland annat respondent F betonar att ”vi lever i en ständigt föränderlig värld som är svår att
förutspå”. Utifrån intervjuerna och dokumenten framkommer att de konkreta metoder som
tillämpats är reviderade budgetar (prognoser), rullande prognoser och en mer noggrann
uppföljning på basis av KPI. Däremot har inte utvecklingen av den traditionella budgetstyrningen
enbart skett genom tillämpningen av konkreta metoder. Synsätten på företagskultur, styrning och
ansvar verkar ha skiftat allt mer mot tankesätten inom en budgetlös styrning.

37

5.3.1

Målsättning, uppföljning och belöning

Gällande mål, prestandautvärdering och belöning har tankesätten förändrats i och med att en
fullständigt traditionell budgetstyrning frångåtts. Istället för att endast styra med hjälp av fasta,
finansiella mål tenderar fallföretagen styra genom mål som är av relativt slag och ibland föga
överambitiösa (t.ex. respondent B, C och D). Dessutom uppställs inte bara finansiella mål, utan
även mål som är direkt kopplade till exempelvis medarbetare, kunder och tillverkning används
flitigt. Därutöver nämner flera respondenter att också helt icke-finansiella mål används och att
dessa hjälper till att betona den icke-finansiella kärnverksamheten som ligger bakom alla siffror.
Flera av respondenterna kallar dessa ”must-win-battles” (t.ex. respondent B och G) och målet med
dessa förefaller vara att förbättra affärsverksamheten samt i sin tur den finansiella ställningen. På
detta sätt kan således målsättningen frångå en enbart finansiell utgångspunkt.
I vår verksamhetsplan har vi ”must-win-battles” – om vi ska nå det vi budgeterat måste det tuggas ner
i olika mål, som är fördelade jämnt över olika funktioner. Till exempel på vår funktion [finance] så har
vi som mål att vi bör få lönsamhetskalkylerna per kund tydligare och klarare, så att vi vet vart vi ska
fokusera speciellt nu när produktionen är utnyttjad till max. […]. Vi har även att vi ska ha igång en mer
strategisk styrning av inköp […] och en utveckling mot ett modernare, coachat ledarskap [...] – alltså
den typen av mål. Siffrorna är stjärnan som sedan betas ned i ”must-win-battles” och
verksamhetsplaner – det som leder till siffrorna. (respondent B)

Prestandautvärderingen sker därefter på basis av hurudana mål som ställts upp i fallföretagen. De
relativa målen kan följas upp genom såväl finansiella nyckeltal i förhållande till resultat- och
balansräkning som KPI-nyckeltal, framkommer det från intervjuerna och dokumenten. Flera
respondenter understryker även vikten av nyckeltal relaterade till likviditet och speciellt de
fallföretag som är av mindre storlek understryker kassaflödets betydande vikt (t.ex. respondent C
och G). Andra respondenter berättar ytterligare att uppföljningen och utvärderingen sker på en
kontinuerlig basis. Ofta görs en noggrann månatlig uppföljning, men också överblickar på ännu
kortare sikt, såsom veckovis (t.ex. respondent H och I) och/eller dagligen (respondent F) är vanligt
förekommande i fallföretagen. I uppföljningen analyseras skillnaderna och eventuella
motiveringar och grunder till avvikelser söks.

38

Flera av respondenterna betonar att uppföljningen och avvikelseanalysen inte endast innebär en
genomgång av eventuella skillnader från den ursprungliga planen. Den kontinuerliga feedbacken
ämnar också att lära och utveckla sina team, för att stöda ett bättre framtida beslutsfattande.
respondent D och F understryker dessutom vikten av en allmän redovisningskännedom inom
företaget, för att exempelvis ansvarspersoner ska förstå hur företagets ekonomi hänger samman.
Således fattas inte, eller ens föreslås, beslut som inte gynnar företagets ekonomi och
framtidsutsikter i sin helhet (respondent E). Uppföljningen handlar följaktligen inte bara om
feedback, utan också en slags feedforward genom att tänka också på framtiden.
Ju bättre kunskap budgetansvariga har om helheten så föreslås heller inte saker som inte är vettiga
ekonomiskt sett eller gällande helheten. Det handlar mycket om att alla förstår sig på hur det hänger
ihop och på det viset jobbar vi i ledningsgruppen med [företagets] olika funktioner. (respondent E)

På basis av uppsatta mål och till vilken grad dessa mål uppfylls, kan belöning utdelas till samtliga
medarbetare eller vissa avdelningar. Av respondent D och E betonas vikten av att alla i ett företag
arbetar i riktning mot samma mål. Därför har vissa av fallföretagen inkluderat ett belöningssystem
som helt (eller till en större del) baseras på företagets prestanda som en helhet. Exempelvis används
belöning på basis av EBIT, tillväxtandel, rörelseresultat och/eller liknande (t.ex. respondent E, H
och I). ”Genom denna typ av belöningssystem minskas risken för suboptimering som belöning av
enskilda avdelningar kan orsaka”, poängterar respondent E. Belöningen används som ett
incitament för ett ständigt förbättrande av affärsverksamheten och dess processer och i ett av
fallföretagen tolkas belöningen rentutav som ett slags vinstutdelningssystem till medarbetarna
(respondent H).

5.3.2

Planering och prognoser

Eftersom traditionell budgetstyrning kan kännetecknas vara stel och alltför historiskt inriktad, är
den inte alltid lämplig för att planera affärsverksamheten. Därför använder sig fallföretagen också
av prognoser där avvikelser revideras och analyseras; det undersöks vad som hänt. Därefter
upprättas i fallföretagen en mer korrekt, omarbetad prognos, alltså vad som troligen kommer att
hända. En anpassningsbar planering kan således konstateras vara mer flexibel (respondent B, E
39

och F), i och med att framtida planer revideras kontinuerligt enligt såväl historiska som framtida
interna och externa faktorer. I det som den största majoriteten av fallföretagen väljer att kalla
prognos, accepteras att man inte med säkerhet kan veta exakt vad som kommer att hända i
framtiden. Naturligt råder en större osäkerhet ju längre in i framtiden man gör estimat, vilket
beaktas i detta anpassningsbara verktyg som uppgörs på en grövre nivå (respondent B och F).
I praktiken kan prognostiseringen och planeringen ske på ett flertal sätt, framkommer det under
intervjuerna och utifrån de analyserade dokumenten. Regelbundenheten för uppdatering av
prognosen verkar dock vara olika, eftersom företag kan göra det månatligen (respondent F),
kvartalsvis (t.ex. respondent H och I) eller vid större avvikelser (t.ex. respondent C och G).
Majoriteten av fallföretagen verkar bygga upp prognosen tills redovisningsperiodens slut, men
några av respondenterna har även intresserat sig för planering av framtida händelser, efter
utgången av redovisningsperioden. Ett av fallföretagen har dessutom valt att helt frångå ”det
magiska året”, en term som respondent E skämtsamt använder för att understryka att affärsverksamheten minsann inte tar slut efter utgången av den innevarande redovisningsperioden.
Fallföretaget i fråga använder sig numera endast av rullande prognoser och därmed har
redovisningsperiodens påverkan på planering frångåtts. Genom denna förändring har också helt
nya tankesätt gällande styrning implementerats i företaget (respondent E).
För att kunna bygga upp kontinuerligt anpassningsbara planer och prognoser räcker det inte att
ledningen eller styrelsen använder tomma siffror, utan det krävs en omfattande operativ kunskap
för att kärnverksamheten bakom siffrorna ska beaktas rättvisande. Därför väljer vissa fallföretag
att inkludera även lägre organisationsnivåer i planeringen och ansvarstagandet. Utifrån top-down
och bottom-up-termerna som tidigare diskuterats, förklarar exempelvis respondent C, H och I en
metod som kan konstateras vara en blandning av båda varianterna (se exempel i figur 4). Högre
upp i organisationsnivåerna används en mer traditionell, top-down-ansats, medan planeringen
uppgörs bottom-up på lägre nivåer. I praktiken kan alltså gemensamma mål på lång sikt ha en topdown-påverkan på planeringen, men själva planeringen uppbyggs bottom-up för att inkludera en
större mening bakom det finansiella (respondent B och E).

40

Figur 4: Kombination av top-down och bottom-up-planering i praktiken

Genom en kombination av top-down och bottom-up-planering, exempelvis såsom uppvisas i figur
4 ovan, riktas samtlig information till den taktiska nivån i företaget. På den taktiska nivån
diskuteras därmed de operativa planerna, eller verkliga affärshändelserna, utifrån långsiktiga
målsättningar. Vilken operativ plan som är utgångspunkt varierar dock företag och
marknadssituation

emellan.

Bland

fallföretagen

verkar

försäljningsbudget

och/eller

tillverkningskapacitet ofta vara utgångspunkten (t.ex. respondent A och D). Vidare berättar
respondent E att revideringen av planerna på den taktiska nivån görs tillsammans, för att
fortgående vara inkluderande. Eftersom korrigeringar och modifikationer av delbudgetar kan vara
nödvändiga är det viktigt att konsensus nås genom prioritering och diskussion. Exempelvis
respondent G betonar återigen vikten av en ”generell redovisningskunskap bland medarbetarna”.
Bottom-up-planeringsprocessen är en ständig inlärningsprocess gällande såväl operativa
affärshändelser som dess påverkan på företagets ekonomi. En helhetsförståelse är därmed av
största vikt för att kunna inneha en så effektiv planeringsprocess som möjligt.
Vi har ordnat skolningar åt ledningsgruppen och tjänstemännen och ser budgeteringsprocessen som en
skolningsprocess, […], en process där en generell redovisningskunskap bland medarbetarna är viktig.
(respondent G)

41

5.3.3

Resursallokering

Bland fallföretagen har en flexibel resursallokering på basis av behov betonats allt mer med tiden.
Gällande resursallokering handlar det om både fördelning av personalresurser och ekonomiska
resurser. En flexibel resursallokering kan enligt respondent F uppnås genom att våga planera och
reagera på basis av prognosen, förutsagt att den är väl anpassningsbar och väl upprättad.
Respondent B betonar utmaningarna i att kombinera flexibilitet och lean. Att resursallokera enligt
behov på basis av prognosen är emellertid lättare ju säkrare planeringen är och exempelvis kan en
hög säkerhet uppnås med hjälp av en lång orderstock (respondent F, H och I). Fördelningen av
ekonomiska och personalresurser sker utifrån utrymmet i planerna eller tillräckliga förklaringar
för en utökad (eller minskad) allokering av resurser.
Personalresurserna kan allokeras utifrån prognosen och därmed fastställs eventuell överbelastning
av vissa avdelningar med hjälp av exempelvis belastningskurvor (t.ex. respondent H och I). Flera
fallföretag verkar ha väl utvecklade system för interna förflyttningar av personalresurser såväl
bland medarbetare som tjänstemän (t.ex. respondent C och G). Ifall denna typ av flexibilitet inte
är tillräcklig för en betryggande kapacitet i affärsverksamheten, kan också framtida behov för
nyanställningar klargöras med hjälp av prognosen. Dock understryker respondent E att det inte
endast är prognosen som används som grund vid nyanställningar. På grund av situationen på
arbetsmarknaden, nämligen den låga arbetslösheten i Österbotten, kan beslut gällande
personalresurser utmanas och en ytterligare flexibilitet är ofta nödvändig.
Resursallokeringen [gällande personalresurser] utgår nog också från den rullande prognosen, men den
kontrolleras mer frekvent och vi utgår främst från […] vad som behövs. Om tillväxt prognostiseras finns
mer jobb i produktion och då anställer vi flera – det kräver ingen extra planering utan vi utgår från
planen. [...]. Dagens arbetsmarknadsläge gör att man kan anställa tidigare om någon bra hittas, eller
andra vägen: senare om man inte hittar en passlig kandidat. (respondent E)

De ekonomiska resurserna kan allokeras enligt planer som inkluderas i prognoserna. Därmed kan
det som respondent B kallar ”en avvaktande budget” uppgöras. I takt med en regelbunden
uppdatering och uppföljning kan ytterligare kostnader och investeringar som inte tidigare varit av
högsta prioritet läggas till i prognosen, framkommer från dokumenten som uppvisas. Detta är

42

självklart beroende på ifall resurser finns att tillgå utifrån verkligt utfall och väl reviderade framtida
planer. Således är risken också mindre att en högre, budgeterad kostnadsnivå bibehålls i de fall där
försäljningen kanske inte uppnår den volym som inledningsvis planerats (respondent B, D och F).
Därigenom eftersträvas kostnadsmedvetenhet även i denna utveckling av den traditionella
budgetstyrningen, för att bibehålla viktiga nyckeltal på en acceptabel nivå. Respondent F betonar
rentutav att målet är att medarbetarna ska handha företagets ekonomi ”som om det vore den egna
ekonomin”.

5.3.4

Organisering och kultur

För att utveckla målsättningar, uppföljning, belöning, planering, prognoser och resursallokering
behövs en förändrad kultur och reformerade tankesätt som stöder utvecklingen fortgående. ”Även
ledarskapet behöver bli modernare”, konstaterar respondent B. En av de huvudpunkter som några
av respondenterna lyft upp är affärsverksamhetens allmänna fokus på de långsiktiga målen. De
kortsiktiga planer som budget och prognos grundas på verkar tendera att ha de långsiktiga målen,
visionen och strategin i baktanke (t.ex. respondent B, C, F och G). Trots att de långsiktiga målen
ofta kan vara finansiella, uppdelas de alltså i ett flertal kortsiktiga mål som kan vara både
finansiella och icke-finansiella. Icke-finansiell styrning innebär en minskad styrning genom enbart
siffror, vilket gör styrningen närmare den verkliga affärsverksamheten. I figur 5 nedan listas några
exempel på icke-finansiella mått som framkommer under intervjuerna och i dokumenten.

Figur 5: Exempel på icke-finansiella mått

43

Styrningen gentemot de långsiktiga målen kan uppbyggas på flera sätt och i fallföretagen
understryker bland annat respondent E, G, H och I styrning med hjälp av gemensamma
värderingar. De gemensamma värderingarna som respondenterna upplyfter är bland annat ärlighet,
öppenhet och engagemang. Respondent C betonar också att beslut, som verkar vara relativt
decentraliserade, görs på basis av kloka bedömningar och gemensamma tankar och värderingar.
Även affärsverksamhetens kundfokus som en kärnpunkt i verksamhetsupplägget betonas. Bland
annat upplyfts anpassningsbarhet enligt kunderna (respondent B), att beakta kundernas önskan
(t.ex. respondent C och F) samt en allmän kundorientering (respondent E). Värderingarna kan
också utmynnas i de gemensamma, långsiktiga målen och kan dessutom stödas av exempelvis
gemensamma belöningar, som flera av fallföretagen tillämpar.
På personnivå handlar det däremot hela tiden om kloka, välgrundade bedömningar [i besluten].
(respondent C)

Också transparens gällande företagsinformation verkar vara en genomgående trend, eftersom
öppenhet rentutav nämns som en av de gemensamma värderingarna ovan. I en stor del av
fallföretagen hålls personalmöten regelbundet, under vilka relevant information gällande resultat,
budget-/prognosuppföljning och liknande organisatoriska aspekter presenteras. Respondent E
berättar om värderingen ”default open” i det aktuella fallföretaget, som i praktiken innebär att man
inte vill strama åt information och därmed berättar det mesta åt samtliga medarbetare, förutom
känslig information. Ytterligare berättar respondent D att man prioriterar närhet att kontakta
ledningen som en del av öppenheten och har en ”öppna dörrar-policy” på fallföretaget. Denna typ
av transparens gällande information och beslutsfattande möjliggör en omtanke på helheten bland
samtliga medarbetare.
Slutligen finns ett starkt samband i hur affärsverksamheten har organiserats, eftersom de flesta av
fallföretagen verkar använda sig av en team-syn. Därutöver betonas att teamen ges eget ansvar och
relativt stor frihet och respondent C understryker att ”solo-åkning” inte uppmuntras. Fallföretagens
team ges förtroende att självständigt och autonomiskt ta itu med organisering av operativa
affärshändelser. Dessutom betonar ett flertal respondenter att det är viktigt att dessa team har
möjlighet att påverka och förbättra företaget (t.ex. respondent H och I). Det är följaktligen viktigt

44

att alla medarbetare har en chans att komma med idéer och innovationer, som sedan genomförs
om de är rimliga och det finns tillräckligt med resurser. Ifall resurserna däremot är knappa, så
ordnas de olika förslagen på förbättringar enligt prioritet, påpekar respondent B.

5.4 Förändringar sedan utveckling
Anledningen till att den fasta, traditionella budgetstyrningen utvecklats verkar vara utifrån det egna
företagets behov och externa trender, snarare än teoretiska utgångspunkter såsom budgetlös
styrning. Bland annat lyfter respondent E upp coronapandemins inverkan på verksamheten som
ett bra exempel på att företags styrning idag behöver vara allt mer agil på grund av rapida externa
förändringar. Ytterligare lyfts de aktuella höjningarna i komponentpriser upp som ett exempel på
varför en fast budget kan tänkas förlora alltmer relevans som styrmedel. Man vill som företag inte
utsättas för stora överraskningar i slutet av året och därför görs styrningen mer anpassningsbar för
att kunna ha framtidsförväntningar som är up-to-date (t.ex. respondent D och E). Dessutom
betonas vikten av att ha en modern styrning genom ett modernt ledarskap (respondent B).
Med hjälp av utvecklingen av den traditionella budgetstyrningen kan fallföretagen styras bättre
och därmed hålls verksamheten i rätt riktning. Styrningen kan förbättras genom både förnyad
planering och uppföljning. Bland annat respondent D påpekar att planeringen för framtiden
förbättras eftersom den görs på basis av trender samt utveckling och anpassas kontinuerligt efter
situationen. Prognosen skapas ofta på basis av insamlade historiska data samt den ”bästa
gissningen om framtiden”, poängterar respondent F. Därtill betonas också kassaflödets vikt i
planeringen, eftersom flera likviditetsbudgetar uppvisas som dokument. Vidare används
prognosen för planering och prognostisering samt resursallokering i fallföretagen, ofta vid sidan
av den tidigare fastställda budgeten. ”Med hjälp av prognoserna behöver man inte alltid tänka
tillbaka till det man planerat för upp till ett år sedan”, understryker respondent A.
Miljön ändras för snabbt – att alltid tänka tillbaka till det man tänkte för ett år sen är svårt och onödigt.
[…]. (Med en rullande prognos) kollar man bara tillbaka tre månader och ser alltid fem kvartal framåt.
Med en plan som endast går till slutet av innevarande redovisningsperiod kan man riskera att hamna i
en situation där man bara ser två månader framåt [vid årsslutet] […] men med en rullande prognos ser

45

man dynamiskt noggrannare på åtminstone de två närmaste kvartalen. […]. Således kan man bygga
upp nödvändigt lager och planera resurser [även över redovisningsperiodens gränser]. (respondent A)

I en förbättrad styrning med hjälp av en utvecklad uppföljning analyseras avvikelser noggrannare
för att se vartåt man är på väg. Dessutom tas de faktiska affärshändelserna bakom avvikelserna
verkligen i beaktande. Uppföljningen tenderar att göras gentemot prognosen, som i vissa
fallföretag har som mål att komma så nära den fastspikade budgeten som möjligt. De båda
verktygen kan alltså användas sida vid sida (t.ex. intervjun med och dokumenten presenterade av
respondent F). Ibland används dock budgeten inte alls efter att den första prognosen för
redovisningsperioden godkänts. Således har man bättre koll på siffrorna, betonar respondent A.
Vidare kan då resurser fokuseras på de områden som behöver anpassas till den nya situationen
och/eller tillrättavisas till de utstakade målen. I figur 6 nedan uppvisas en processbeskrivning för
olika praktiska tillvägagångssätt för planering i fallföretagen. I figuren utgås från att uppföljningen sker kvartalsvis, men som tidigare nämnts kan uppföljningen också vara månadsvis
eller vid behov.

Figur 6: Processbeskrivning av olika planeringssätt i praktiken

Användningen av rullande prognoser ger utifrån figur 6 ovan ytterligare möjligheter till planering,
eftersom planer görs kontinuerligt framåt istället för att bindas till redovisningsperioden. Detta kan
enligt bland annat respondent A, E och H möjliggöra en förbättrad och flexibel planering, eftersom
bundenheten till redovisningsperiodens slut i värsta fall innebär att planerna endast är ett kvartal

46

eller enstaka månader i framtiden. Dessutom möjliggörs en nedbantad analys av historisk
information i jämförelse till en traditionell budgetstyrning, som vanligtvis ser tillbaka på hela
redovisningsperioden. ”Den rullande prognosen ser endast tillbaka på föregående prognosperiod
vid analysen av avvikelserna”, klargör respondent A. I fallföretaget som helt slopat budgeten
används enbart rullande prognoser för planering. Betoningen ligger då enligt respondent E på
planeringen av närmaste kvartal och för därpå följande kvartal görs grövre estimat som senare
anpassas enligt förändringar.

5.4.1

Mervärde

Många fördelar med att utveckla den traditionella budgetstyrningen lyfts upp under intervjuerna
med fallföretagen. Bland annat anses mervärdet med utvecklingen vara en bättre uppföljning samt
kontroll, en flexibel planering med snabb reaktionsförmåga och ett aktivare ställningstagande. Med
ett aktivare ställningstagande menas bland annat en större reflektion över verksamheten, mer fokus
på helheten och att korrektiva beslut kan tas snabbare eftersom planerna tenderar att stämma bättre
överens med verkligheten (respondent E, F, H och I). Planerna anses dessutom vara mer up-todate, vilket i sin tur möjliggör en mer aktiv styrning av affärshelheterna. Bland annat respondent I
påpekar också att ”resursfördelningen är mer rättvis tack vare en förbättrad planering”, både
gällande monetära resurser och personalresurser.
Vi kom tillbaka från coronapandemin betydligt snabbare än vi vågat hoppas på och vi kunde redan på
våren 2021 se att vår planering utifrån den ursprungliga budgeten behövde korrigeras. När vi väl
planerade enligt säljprognosen kunde exempelvis extra material köpas in, vilket möjliggjorde en så pass
stor omsättning som vi nu [i december 2021] har. Tack vare att vi varit flexibla och reagerade på
förändringarna samt planerade affärsverksamheten enligt den nya säljprognosen har vi fått ett ofantligt
mervärde. (respondent F)

Liknande fördelar upplyfts av de respondenter som har kunskap om rullande prognoser som ett
förändrat tankesätt inom ekonomistyrning. Mer information, som är mer aktuell, används för
planeringen som utgår från de egentliga operativa händelserna. Arbetsbördan anses också vara
jämnare fördelad över året då den traditionella budgeten inte alls upprättas, enligt respondent E.

47

Den ytterligare fördelen har att göra med förmågan att kunna se längre in i framtiden och därmed
lättare kunna planera stora uppköp och investeringar (t.ex. respondent F). Vidare betonas att man
inte längre planerar på samma exakta detaljnivå som tidigare, utan fokus ligger på att försöka förstå
helheten istället. Detta anses vara en fördel i enlighet med respondent E:s motto; ”det är bättre att
ha ungefär rätt än att ha exakt fel”.

5.4.2

Utmaningar

Att utveckla den traditionella budgetstyrningen verkar också kunna medföra vissa utmaningar,
framgår det av intervjuerna. Främst betonar respondent A att det tveklöst ”kan vara svårt att veta
framtiden och prognostisera längre än innevarande orderstock”. Därför kan det vara nödvändigt
att ta reda på försäljningens volymdrivare och lära känna trender i affärsverksamheten. Vidare
betonas av respondent H och I att det kan vara utmanande att få ”alla med på tåget” och skapa en
förståelse för redovisningen i de dagliga, operativa besluten. När detta uppnås finns dock stora
möjligheter till att verkligen ha en mening bakom de redovisningsmässiga siffrorna. Detta kan
läras ut till medarbetarna och därmed kan styrningen på sikt förbättras. En annan utmaning som
framkommit är att ”våga planera på basis av prognosen” (respondent F), eftersom detta i så fall
kräver att man frångår den ursprungliga budgetplanen.
Utmaningen till en början var att få alla med på tåget och [få alla att] förstå systemet. Nu skulle jag
säga att systemet börjar vara så inkört att alla vet hur det funkar och vad som förväntas av en. […].
Men en utmaning var att faktiskt bygga upp systemet […] och många behöver dessutom förstå det.
(respondent H)

Först när vi körde igång med budgeteringen var det bara en räkneövning och man utgick från fjolåret.
[…]. Nu grundar sig planerna faktiskt på verksamheten hos budgetansvariga och vad som ska göras
och vad de ser att kommer […] – man tar i beaktande exempelvis prishöjningar. (respondent I)

Uppbyggnaden av planerna bottom-up är heller inte helt okomplicerat, betonas under ett par
intervjuer. Det anses vara aningen utmanande att ha en blandning av top-down och bottom-up
planering, eftersom reaktionen på korrigeringskrav inte alltid är positiv (respondent C och F).

48

Onekligen behövs ofta en ”push” uppifrån för att helheten ska överensstämma och passa samman,
men detta är inte alltid en självklarhet för funktionerna som upprättar delplanerna. Därmed kan det
lätt uppstå irritationsmoment om ansvariga för upprättande av planerna inte har en förståelse för
helheten. Denna utmaning verkar däremot kunna minskas avsevärt med hjälp av skolning, ärlighet
samt att besluten om minskningar av delplaner fattas gemensamt och öppet (t.ex. respondent E).
Således motiveras eventuella nedskärningar och en större allmän förståelse för redovisningsfenomen erhålls på längre sikt.
Vidare upplyfts svårigheterna med att få fram KPI som är heltäckande och jämförbara med andra
företag. Gällande finansiella nyckeltal påpekas att jämförbarheten med internationella företag är
låg eftersom Finland har en annan syn på resultaträkningen och kostnaderna. Respondent B
påpekar att fallföretaget i fråga använder de internationella, standardiserade nyckeltalen, men att
man gärna skulle använda mer exakta nyckeltal. Ytterligare betonas att de operativa nyckeltalen
också kan vara utmanande att ta fram (respondent D, G, H och I). För det första, behöver valda
KPI fånga upp funktionens verksamhet på ett heltäckande sätt. Därutöver behöver de också vara
”förståeliga för funktionerna i fråga, som behöver veta hur nyckeltalen hänger samman”, påpekar
respondent C. Det senare nämnda är möjligt att förbättra genom skolning, men att ta fram rätt KPI
är mer utmanande med tanke på att alla affärsverksamheter är uppbyggda på så olika sätt.
Det är svårt att hitta rätt KPI [eller liknande mått] som är heltäckande och fångar upp verksamheten
bra [det relevanta]. (respondent D)

Gällande upprättandet av en rullande prognos förekommer också en del utmaningar. För det första
behövs kunskap om vilka faktorer som egentligen driver affärsverksamheten och försäljningen
(respondent A). Det krävs alltså en stor kunskap om verksamheten, ifall orderstocken är kortare
än prognostiden. Vidare är det av största relevans att samtidigt ta reda på mervärdet som företaget
kan erhålla genom att planera längre än redovisningsperiodens utgångstidpunkt. Dessutom
behöver de nya, rullande tankesätten med större fäste i den icke-finansiella verksamheten och det
kontinuerliga arbetet inkluderas i företagets rutiner och ersätta det traditionella budgettänket –
speciellt ifall budgeten helt slopas. Respondent E betonar att detta är ”en tidsfråga, som lett till att
reformen, i alla fall till en början, inte har minskat arbetsbördan för planeringen”.

49

En svårighet som också kan vara aktuell vid slopandet av budgeten är styrelsens eller ägarnas krav
på att en traditionell budget upprättas (respondent B och D). Ett alternativ som respondent A
diskuterar är ”ett större bakgrundsarbete i den rullande prognos som inkluderar nästkommande
redovisningsperiod i sin helhet”. Således kan en plan liknande en budget fås också ur en rullande
prognos och denna kan därmed uppvisas till målgruppen. Ett liknande förslag ges av respondent
B, som anser att budgeteringen och prognostiseringen kunde föras närmare varandra – till något
liknande en hybridversion – för att minska på den tidvis påfrestande arbetsbördan med planeringen
i fallföretaget.

50

6 Analys
Analysen av empirikapitlet uppvisas i detta kapitel. Inledningsvis analyseras utvecklingen av den
traditionella budgetstyrningen utifrån tankesätten inom det budgetlösa styrsättet. Därefter följer
analysen av studiens forskningsfråga; hur tillverkningsföretagen i fallstudien balanserar och
kompletterar traditionell budgetstyrning med tankesätt inom budgetlös styrning och således
tillämpar en lös budgetstyrning.

6.1 Utveckling av den traditionella budgetstyrningen
Att budgeten är ett institutionaliserat verktyg inom ekonomistyrning, som ett flertal tidigare studier
understryker (Becker, 2014; Henttu-Aho & Järvinen, 2013; Libby & Lindsay, 2010; Linder &
Torp, 2017), överensstämmer med de empiriska data som insamlats i och med att alla fallföretag
använder sig av en budget förutom ett. Enligt bland annat Henttu-Aho och Järvinen (2013) samt
Zor et al. (2019) används budgeten för att allokera resurser, planera, kommunicera målsättningar
samt göra avvikelseanalyser och utvärdera prestanda, vilket också verkar överensstämma med
användningsområdena i fallföretagen. En annan viktig funktion i fallföretagen är dessutom
budgeteringens roll i att se över och revidera den operativa affärsverksamheten åtminstone årligen.
Anledningen till att fallföretagen använder just budgeten kan tänkas bero på Henttu-Aho och
Järvinens (2013) påstående att budgetens institutionalisering är så stark att användningen av en
budget ofta tas för givet. Dessutom kan det finnas underliggande förväntningar och antaganden
om ett acceptabelt ekonomiskt beteende, alltså att företag ska budgetera, såsom institutionell teori
innebär enligt Aggarwal och Jha (2019) samt Carpenter och Feroz (2001). Trots att institutionaliserade verktyg för ekonomistyrning kritiseras kan tillvägagångssätt som fyller vissa
traditionella normer och värderingar väga tyngst. Att vissa förfaranden görs eller anses legitima
av liknande företag kan leda till att företaget automatiskt tillämpar dessa tillvägagångssätt som
regellika tankesätt för hur man borde gå till väga (Carpenter & Feroz, 2001).
Även kritiken gällande den traditionella budgetstyrningen verkar överensstämma tidigare studier
och empirin emellan. Bland annat budgetens stelhet (Becker, 2014; Bourmistrov & Kaarbøe, 2013;
51

Endenich & Trapp, 2020; Hope & Fraser, 2003) kritiseras av vissa respondenter. Dock lyfter inte
respondenterna upp alla nackdelar som tidigare studier framhåller, vilket kan tänkas bero på att en
fullständigt traditionell fast budget inte används av något fallföretag. Något som lyfts upp under
intervjuerna är emellertid att budgeten inte används som ”en kommunal budget”. Den budget som
inledningsvis institutionaliserats utifrån tillvägagångssätt inom den offentliga förvaltningen är
alltså inte den slags budget som nödvändigtvis bör användas i företag idag. Endenich och Trapp
(2020) betonar att budgeten kan stöda både beslutsfattande och påverka hur beslut fattas vid rätt
utformning och implementering. Detta påpekas även av några respondenter, som anser att den
traditionella budgetstyrningens praktiska svagheter är nära kopplade till hur budgeten används.
Således är budgeten fortfarande ett centralt verktyg för styrning, koordinering och diskussion i
många företag, liksom Frow et al. (2010) påpekar.
De utvecklingar som fallföretagen har tagit i bruk kan till en stor del härledas till de principer som
budgetlös styrning kännetecknas av (Beyond Budgeting Institute, 2016; Østergren & Stensaker,
2011). Som tidigare uppvisats, kännetecknas budgetlös styrning av bemyndigande, flexibilitet,
dynamisk resursallokering samt en nära koppling till företagets strategi (Ax & Ax, 2021; Bogsnes,
2016; Bourmistrov & Kaarbøe, 2013; Hope & Fraser, 2003; Matêjka et al., 2021; Østergren &
Stensaker, 2011). Dessa fördelar hänvisar också de allra flesta respondenterna till gällande de
utvecklingar som gjorts i fallföretagen. Utvecklingarna medför nämligen att företagen tar ett allt
större steg från de traditionella command-and-control-modellerna i ekonomistyrningen, vilket
Bogsnes (2016) betonar att är fokuset i budgetlös styrning. Således verkar utvecklingarna av
budgetstyrningen kunna härledas till tankesätten inom budgetlös styrning.

6.1.1

Samband med budgetlös styrning

Det som förespråkas gällande styrprocesserna inom budgetlös styrning kan indelas i

(1)

målsättning, uppföljning och belöning, (2) planering och prognoser samt (3) resursallokering. För
det första, kännetecknas budgetlös styrning av ambitiösa mål (Beyond Budgeting Institute, 2016;
Bourmistrov & Kaarbøe, 2013) samt att uppföljning och belöning baseras på relativ förbättring
(Ax & Ax, 2021; Becker et al., 2020; Beyond Budgeting Institute, 2016; Matêjka et al., 2021). I
intervjuerna framkommer det att lätt ambitiösa mål brukas i några av fallföretagen och dessutom
52

att relativa, ibland helt icke-finansiella mål ofta används. Eftersom uppföljningen bör anpassas
efter målen, tenderar den relativt kontinuerliga uppföljningen baseras på relativa mått. Därutöver
betonas tankesättet kring feedforward och ständigt lärande samt utvecklande i ett flertal fallföretag.
Vidare verkar också flera fallföretag ha gemensamma belöningar för samtliga medarbetare. Ett av
fallföretagen ser på belöningen som ett slags vinstutdelningssystem till medarbetarna, vilket
uppvisas av Matêjka et al. (2021) som ett budgetlöst tankesätt inom belöning.
För det andra, bör planeringen och prognoserna uppdateras regelbundet och inkludera även lägre
organisationsnivåer (Ax & Ax, 2021; Becker et al., 2020; Beyond Budgeting Institute, 2016).
Risken att planen blir snabbt föråldrad finns nämligen ifall den inte uppdateras (Pierce & O'Dea,
2003). Detta betonas även av respondenterna, som på regelbunden basis eller vid behov reviderar
och uppdaterar framtidsplanerna för att inte mötas av överraskningar i slutet av redovisningsperioden. Wallander (1999) upplyfter dessutom att planerna bygger på historiska data och bästa
gissningar om framtiden, vilket beaktas i denna typ av prognostisering då planering längre in i
framtiden sker på en grövre nivå. Att inkludera lägre organisationsnivåer verkar också vara vanligt
förekommande i fallföretagen. Detta motiveras av några respondenter i att det ofta krävs en
omfattande operativ kunskap för att planera och denna kunskap innehas ofta på lägre
organisationsnivåer. Dock verkar en blandning av top-down och bottom-up vara vanligast, vilket
stöder resultaten av Cheong et al. (2013) och Heinle et al. (2014). Därmed betonas den ständiga
inlärningsprocessen och en allmän förståelse för företagets ekonomi även på lägre organisationsnivåer i fallföretagen.
För det tredje, bör resurser tilldelas dynamiskt enligt behov (Ax & Ax, 2021; Becker et al., 2020;
Beyond Budgeting Institute, 2016; Matêjka et al., 2021). Under intervjuerna framgår det att detta
gäller såväl ekonomiska resurser som personalresurser. En del av fallföretagen utgår dessutom från
den flexibla prognosen i resursallokeringen, vilket gör fördelningen av resurser synnerligen
dynamisk. Allokering av personalresurser sker flexibelt genom interna förflyttningar och särskild
flexibilitet gällande nyanställningar. Dessa möjligheter kan underlättas ytterligare med hjälp av
rullande prognoser utan fasta tidsgränser, som enligt både tidigare studier (Bourmistrov &
Kaarbøe, 2013; Brown & Atkinson, 2001; Hansen, 2011; Matêjka et al., 2021) och respondenter
anses vara flexiblare samt ge ett bättre perspektiv på verksamheten. Gällande ekonomiska resurser

53

nämns under intervjuerna avvaktande planer där medarbetare hanterar företagets ekonomi ”som
om det vore den egna ekonomin”. Allokeringen av ekonomiska resurser sker följaktligen vartefter
resurserna finns att tillgå, vilket också kan anses vara dynamiskt utifrån förklaringarna av
Bourmistrov och Kaarbøe (2013).
Sammanfattningsvis, bör dessa tre funktioner i styrningen stödas fortgående av principerna för
styrorienterad ledning i företag. ”Även ledarskapet behöver bli modernare”, konstateras i en
intervju. Verksamhetens styrning, organisering och kultur bör ha grunden i ett syfte, värderingar,
transparens, god organisering, autonomi och kunder (Ax & Ax, 2021; Becker et al., 2020; Beyond
Budgeting Institute, 2016). Något som en stor del av respondenterna betonar är en team-syn, där
teamen tenderar att ha eget ansvar och därmed relativt stor frihet i operativa händelser. Att samtliga
medarbetare tillåts att tänka som ledare, alltså agera självständigt och autonomiskt, har en positiv
påverkan på autonomin, enligt Østergren och Stensaker (2011). Även möjligheterna att komma
med idéer och innovationer som ytterligare upplyfts av fallföretagen kan anses stöda moderna
tillverkningsteorier som lean och agil styrning (Dubey och Gunasekaran, 2015; Qamar et al.,
2018).
Fallföretagen verkar dessutom vara transparenta och öppna med information och bland annat
nämns ”default open” som en värdering i ett fallföretag. Transparensen verkar uppnås genom bland
annat regelbundna personalmöten med uppdateringar om den ekonomiska ställningen samt
fallföretaget i allmänhet, vilket överensstämmer med Beckers (2014) empiriska data. Tack vare
denna öppenhet kan fallföretagen i sin helhet ha fokus på de långsiktiga målen, visionen och
strategin med hjälp av finansiella och icke-finansiella kortsiktiga mål. Eftersom de kortsiktiga
målen är nära kopplade till strategin, kan även styrmekanismerna och -kontrollerna vara det
(Bogsnes, 2016; Østergren & Stensaker, 2011). Detta skapar en stark grund för den operativa
verksamheten i de långsiktiga målen. Styrningen gentemot dessa mål är i några fallföretag
uppbyggd kring en rad värderingar och i flera av intervjuerna diskuteras både öppenhet och
kundfokus som kärnvärderingar.

54

6.2 Kombination av styrsätt – lös budgetstyrning
Faktumet att samtliga fallföretag på något sätt utvecklat den traditionella budgetstyrningen
överensstämmer med Henttu-Aho och Järvinens (2013) påstående att rentutav företag med
omfattande institutionaliserad budgetstyrning verkar förändra sina styrsätt. Majoriteten av
fallföretagen har alltså valt att komplettera och utveckla den traditionella budgetstyrningen med
vissa principer inom budgetlös styrning, vilket också förespråkas i vissa tidigare studier (Becker
et al., 2020; Frow et al., 2010; Henttu-Aho & Järvinen, 2013; Johanson, 2013; Libby & Lindsay,
2010). Bland annat betonas den traditionella budgetens roll i rapportering till ägare och styrelse i
vissa intervjuer, vilket också understryks i tidigare studier (Jazayeri & Hopper, 1999; Tillema &
van der Steen, 2015). Utvecklingarna av traditionell budgetstyrning har därför framtagits enligt de
enskilda behoven i fallföretagen, som i stor grad verkar vara nära besläktade med flexibilitet
gentemot rapida externa förändringar, decentraliserat beslutsfattande vid växande affärsverksamhet samt moderna tankesätt inom styrning. Liknande resultat kommer både Becker (2014)
och Matêjka et al. (2021) till.
Trots att ingen av förbättringarna i fallföretagen direkt hänvisas till konceptet budgetlös styrning,
överensstämmer utvecklingarna med tidigare studier av bland annat Becker et al. (2020) samt Ax
och Ax (2021). Den flexibilitet gentemot externa förändringar som vissa respondenter betonar
fromkommer också i tidigare studier som mycket viktig (Bourmistrov & Kaarbøe, 2013; Dubey
och Gunasekaran, 2015; de Lautour, 2018; Qamar et al. 2018). Genom en kombination av en
traditionell budget och flexibla, regelbundet uppdaterade prognoser kan både ekonomiska resurser
och personalresurser allokeras på ett smidigt sätt. Vidare utvecklas traditionell budgetstyrning i
fallföretagen genom decentraliserade rutiner som lär upp och involverar kunniga och bemyndigade
medarbetare, vilket ligger i linje med resultaten av Østergren och Stensaker (2011). Ett modernt
tankesätt inom styrning stöder slutligen planer som grundas på faktiska operativa händelser och
inte endast på tomma siffror. Dessutom riktas fallföretag i sin helhet mot samma långsiktiga mål
med hjälp av belöningar, vilket också stämmer överens med tidigare studier gällande
implementering av budgetlösa principer i praktiken (Matêjka et al., 2021).

55

Kombinationen av traditionell budgetstyrning och budgetlös styrning i fallföretagen överensstämmer till en stor del med tidigare studier. Fallföretagen emellan förekommer variationer i vilka
utvecklingar som tillämpats, vilket också Becker et al. (2020) konstaterar. Något som verkar vara
gemensamt för samtliga fallföretag är däremot att man numera fokuserar allt mer på meningen
bakom siffrorna i planeringen och beslutsfattandet. Dessutom uppdateras planerna mer
regelbundet än tidigare. I en budgetlös styrning ligger följaktligen fokuset på att förflyttas från de
traditionella command-and-control-modellerna i ekonomistyrning (Bogsnes, 2016). Lärande är
således en viktig del av utvecklingen för att företaget ska kunna mogna och därmed kunna
upprätthålla en autonomisk miljö. I överensstämmelse med detta påstående, betonas i samtliga
fallföretag en ständig inlärningsprocess som bygger på att ett kostnadsinriktat tankesätt instrueras
i företaget.
Ifall man utgår från Beckers (2014) syn på budgetlös styrning (”när fasta och förhandlade
budgetsiffror inte längre används för planering och resursallokering samt prestandautvärdering”)
kan det konstateras att samtliga fallföretag tillämpar en budgetlös styrning – en lösare
budgetstyrning. I empirikapitlet framkommer att det, i jämförelse med traditionell budgetstyrning,
förekommer mer mening bakom siffrorna, större fokus på helheten, modernare styrsätt och
framförallt mer flexibilitet i styrningen av fallföretagen. Den hårda sifferkontroll som Endenich
och Trapp (2020) beskriver har utvecklats till en större inriktning på icke-finansiella faktorer.
Slutligen används budgeten som en utgångspunkt för bedrivande av affärsverksamheten. Genom
de kontinuerligt reviderade prognoserna innehas en lös och flexibel syn på allokering av
ekonomiska och personalresurser samt utvärdering av prestanda inom företaget. Den mer
detaljerade genomgång av affärsverksamheten som ett flertal fallföretag rutinartat har i och med
planeringen stöder också att såväl kort- som långsiktiga mål granskas och uppdateras. Budgetens
roll och användning har följaktligen ändrats över tid, precis som Zor et al. (2019) beskriver vara
möjligt.

6.2.1

Koordinering och balans

Vid en så kallad modernisering av de traditionella styrsätten (Becker et al., 2020) är det inte helt
okomplicerat att kombinera två olika tankesätt inom ekonomistyrning (Bourmistrov & Kaarbøe,
56

2013). Fallföretagen emellan verkar dock en balans mellan traditionell ekonomistyrning och
budgetlös styrning ha hittats just i en lös budgetstyrning. Styrningen av verksamheten tenderar att
vara nära kopplad till det operativa och icke-finansiella. De verkliga affärshändelserna konverteras
till siffror, som styrningen på ett strategiskt plan därefter grundas på. Tack vare detta möjliggörs
dessutom analys av enskilda beslut samt best-case och worst-case scenarion. Hur detta organiseras
i praktiken är olika företagen emellan, liksom Hope och Fraser (2003) betonar. Utifrån intervjuerna
framkommer det att styrsystemen inte behöver vara enbart flexibla och moderna, utan även bör
matcha med företagskulturen, en eventuell större koncern, tillverkningsteorin och styrsätten. Detta
överensstämmer med bland annat Hadid och Al-Sayeds (2021) studie.
I några företag används KPI som relativa prestandamått utöver den traditionella budgetuppföljningen, för att få en så heltäckande bild som möjligt av affärsverksamheten och dess
riktning. I andra företag används budgeten främst för att se igenom verksamheten och den
praktiska styrningen sker under året med hjälp av mer flexibla prognoser. Medan vissa
respondenter betonar vikten av att våga handla enligt prognosen, påpekar andra att budgeten trots
allt är den mest giltiga planen. Ett av fallföretagen har helt slopat den traditionella budgeten och
man använder sig istället av en kontinuerligt uppdaterad rullande prognos. Hur dessa utvecklingar
kombineras med en traditionell budget är således dynamiskt och väldigt olika företagen emellan,
precis som Ax och Ax (2021) antyder. Något som framkommer under samtliga intervjuer är vikten
i att se på helheten i styrningen av affärsverksamheten, oberoende kombination av styrverktyg.
Det handlar följaktligen, precis som antyds i tidigare studier (Bourmistrov & Kaarbøe, 2013;
Tillema & van der Steen, 2015), om att hitta en balans och koordination mellan de olika tankesätten
som fungerar väl i hela företaget. Såsom betonas under en intervju är det viktigt att förstå hur
utvecklingen av den traditionella budgetstyrningen kommer att bringa mervärde till företaget.
Således kan kombinationen mellan traditionell budgetstyrning och budgetlös styrning anpassas till
företagets unika affärsverksamhet, i enlighet med tidigare studier (Messner, 2016; Tillema & van
der Steen, 2015). Att se på helheten innebär att man i utvecklingen inte stirrar blint på budgeterade,
planerade och/eller prognostiserade siffror, utan verkligen tar i beaktande affärsverksamheten
bakom det finansiella. Ett flertal av fallföretagen verkar ha hittat en fungerande lösning på
problemet genom att styrningen till stor grad sker på en operativ nivå som därefter omvandlas till

57

siffror. Vidare stöds detta tillvägagångssätt i praktiken av det kontinuerliga utlärandet av
redovisningstänk i företagen.
För att nå en god balans i styrningen kan en särskild betoning på den icke-finansiella verksamheten,
åtminstone inledningsvis i och med utvecklingen, vara att föredra. Eftersom finansiella tankesätt
ofta genomsyrar verksamheten i hög grad från tidigare, är det viktigt att betona icke-finansiella
faktorer genom organisering och kultur i företaget. Vikten av att frångå det institutionaliserade
budgettankesättet framkommer under intervjun med det fallföretag som helt slopat termen ’budget’
och därmed helt övergått till rullande prognostisering. Att frångå det institutionaliserade
tankesättet i traditionell budgetstyrning är inte lätt, men ack så behövligt enligt Bogsnes (2016)
och respondenten i fråga. Följaktligen stöds Beckers (2014) antaganden om att behörigheten av
den institutionaliserade budgeten behöver minskas snarare än att nya tillvägagångssätt för
ekonomistyrning behöver institutionaliseras.
Det krävs sammanfattningsvis olika mentaliteter olika styrfilosofier emellan (Bourmistrov &
Kaarbøe, 2013) och att företaget fullbordar att hantera eventuella spänningar mellan dessa (Tillema
& van der Steen, 2015). Huruvida vikten av det icke-finansiella och operativa understryks genom
KPI, regelbundna möten gällande framtida operativa affärshändelser eller förändrade termer inom
ekonomistyrningen är emellertid upp till vart och ett företag.

58

7 Diskussion och slutsatser
Detta kapitel inkluderar en diskussion och därefter sammankopplas avhandlingens
forskningsfråga, problemområde och syfte med de empiriska data som presenterats i kapitel 5 och
den analys och diskussion som uppvisats i kapitel 6.
Eftersom majoriteten av respondenterna förhåller sig kritiska till ett fullständigt slopande av den
traditionella budgeten, är det synnerligen intressant att ett fallföretag valt att slopa budgeten
fullständigt. Samtidigt som någon respondent kritiserar den rullande prognosen för att vara ”en ren
räkneövning” verkar detta företag vara synnerligen positivt inställt till det budgetlösa alternativet.
Något som betonas i fallföretaget är också fokuset på närmaste kvartal och vikten i att förstå att
planerna längre in i framtiden inkluderar större osäkerheter. Ekonomistyrningen handlar nämligen
om antaganden om framtiden, vilket bör beaktas i planeringen för att det inte ska bli en ren
räkneövning att prognostisera. Därutöver verkar en större förändring i övergången till rullande
prognoser betona det icke-finansiella till en högre grad, på en företagsmässig och kulturell nivå.
Svårigheter att slopa den institutionaliserad budgeten lyfts upp både under intervjuerna och i
tidigare studier (Matêjka et al., 2021; Østergren och Stensaker, 2011). Det framkommer däremot
att rentutav företag med omfattande institutionaliserad budgetstyrning förändrar sina styrsätt.
Eftersom den traditionella budgeten inledningsvis var avsedd för offentlig förvaltning, det vill säga
verksamhet utan krav på avkastning, är det ogrundat att den budget som institutionaliserats av
politiska faktorer än idag begränsar vinstbringande företags ekonomiska styrsätt. Att företag ska
använda sig av en budget borde inte längre tas för givet, eftersom modern affärsverksamhet kan
behöva mer flexibla lösningar för styrning. Således borde kritiken gentemot traditionell
budgetering beaktas än mer, för att behörigheten av den traditionella budgetstyrningen ska utmanas
ytterligare.
Dessutom bör understrykas att svårigheterna verkar vara överkomliga genom att inte helt ersätta
den traditionella budgeten, utan hålla kvar dess huvuddrag och därmed använda styrverktyget på
ett annat, mer flexibelt sätt. Den ytterligare kombination av styrsätt som någon respondent
upplyfter kunde vara en alternativ lösning; att föra prognostiseringen och budgeteringen ännu

59

närmare varandra. Ifall exempelvis ett särskilt fokus fästs på den rullande prognos som ger hela
nästkommande redovisningsperiod, kunde en kombination av traditionell budgetstyrning och
rullande prognoser erhållas. Följaktligen kan det eventuella externa rapporteringsbehovet som
Tillema och van der Steen (2015) upplyfter fyllas, samt att en ytterligare kombination av
styrfilosofier kunde genomföras. Således tillämpas också den moderna, kulturella syn på styrning
och vikten av icke-finansiell information som rullande prognoser möjliggör. Vidare fås mer
konkreta planer gällande affärsverksamheten efter redovisningsperiodens utgång, såsom efterlyses
av några respondenter.
Forskningsfråga: Hur har tillverkningsföretagen i fallstudien utvecklat traditionella
styrsätt så att de kompletteras av tankesätt inom budgetlös styrning?
Gällande forskningsfrågan i avhandlingen kan det konstateras att alla företag är olika, vilket
medför att distinkta lösningar har tagits i bruk enligt behoven i de enskilda fallföretagen. Slutligen
går det att konstatera att det största mervärdet av utvecklingen av den traditionella
budgetstyrningen i samtliga fallföretag är ett större fokus på helheten och därmed en utökad
kännedom om affärsverksamheten. Den stenhårda sifferkontroll som tidigare varit del av den
institutionaliserade ekonomistyrningen har över tid neutraliserats. I en utvecklad ekonomistyrning
ligger nu fokus på att styra affärsverksamheten istället för tomma siffror. Att utvecklingen av
traditionella styrsätt har skett i riktning mot flexibilitet, decentraliserade rutiner genom
kontinuerligt lärande, fokus på det icke-finansiella och modern styrning verkar vara någorlunda
generellt fallföretagen emellan.
I fallföretagen är följaktligen flexibilitet i styrningen av affärsverksamheten viktig, vilket också
betonas i såväl budgetlös som agil styrning. Flexibiliteten erhålls bland annat med hjälp av flexibla
prognoser som används för allokering av resurser och revideras på en regelbunden basis. Genom
kontinuerligt utlärande av ekonomiskt redovisningstänk, kan också autonomiska och
decentraliserade rutiner med bemyndigade och kunniga medarbetare uppnås. Ett större fokus på
det icke-finansiella erhålls också med hjälp av kontinuerligt lärande i fallföretagen, vilket
möjliggör att medarbetare med specifik operationell kunskap kan omvandla affärshändelser till
finansiella termer. Således kan man i fallföretagen faktiskt koncentrera sig på den verkliga

60

meningen bakom siffrorna. Den moderna styrningen betonar ett ytterligare fokus på ickefinansiella verksamhetsfaktorer, såsom värderingar, involvering och medarbetare, samt att hela
företaget strävar mot samma långsiktiga mål genom öppenhet och transparens.
Den traditionella budgetstyrningen har alltså ”mjukats upp” till en lösare budgetstyrning genom
ett allt större fokus på den faktiska affärsverksamheten. De traditionella styrsätten i fallföretagen
kompletteras av mer moderna, budgetlösa tankesätt bland annat genom utvecklingen av och vikten
på flexibilitet och icke-finansiella verksamhetsfaktorer i målsättning, planering och resursallokering. Således används den finansiella budgeten som en utgångspunkt, snarare än den rigida
lag som den tidigare kunnat betraktas som. Korrigeringar och avvikelser analyseras dessutom
utifrån verkliga affärshändelser, snarare än en hård sifferkontroll. Följaktligen har den traditionella
styrningen i fallföretagen kunnat kompletteras med icke-finansiell information och därmed en
större kännedom om den verkliga affärsverksamheten.
Syfte: Att öka kunskapen om hur den traditionella budgetstyrningen koordineras och
balanseras med budgetlös styrning
Traditionell budgetstyrning kan inte helt okomplicerat kombineras med tankesätt inom budgetlös
styrning, eftersom de traditionella budgettankesätten ofta är djupt inrotade i företag. Något som
följaktligen framkommer som en kritisk punkt i koordineringen och balansen mellan traditionell
budgetstyrning och budgetlös styrning är att komma bort från det institutionaliserade budgettankesättet i ekonomistyrningen. Användningen av en budget borde inte tas för givet och därmed
behöver behörigheten av den institutionaliserade budgeten minskas. Således kan nya tankesätt
implementeras, som betonar en lösare budgetstyrning med fokus på verkliga, icke-finansiella,
operativa affärshändelser och inte på siffror som uppgjorts månader tidigare. Eftersom
affärsverksamheten skiljer sig mycket företag emellan, bör därför kombinationen av traditionell
budgetstyrning och budgetlös styrning flexibelt anpassas till företaget i fråga för att rätt tankesätt
ska genomsyra samtliga affärsprocesser.
Följaktligen verkar flera av respondenterna vara ense om att ta i beaktande den operativa
affärsverksamheten bakom det finansiella och inte stirra blint på budgeterade, planerade och/eller

61

prognostiserade siffror. Man styr inte enligt den ”kommunala budget” som inledningsvis
institutionaliserats. En fungerande lösning kan vara att fokuset i ekonomistyrningen också fästs på
de icke-finansiella verksamhetsfaktorerna. Eftersom finansiella tankesätt ofta genomsyrar företag
i hög grad från tidigare, är det viktigt att betona de icke-finansiella faktorerna. Huruvida detta görs
i praktiken genom KPI, flexibla prognoser eller något annat tillvägagångssätt är upp till enskilda
företag. Företag behöver inte slopa budgeten som verktyg i sig, utan beakta kritiken gällande
traditionell budgetstyrning och ifrågasätta de institutionaliserade tankesätten bakom budgeten, för
att kombinationen ska lyckas. Det kan krävas en förändrad organisering och kultur inom företaget
för att koordinationen och balansen mellan traditionella styrsätt och budgetlös styrning ska vara
lyckad.
Ifall externa budgetplaner eller planerade finansiella nyckeltal krävs av exempelvis ägare eller
andra intressenter, bör dessa upprättas. Dock behöver företag vara allt mer agila i sin styrning, på
grund av konkurrens och andra förändringar i den externa miljön. Detta innebär att de
inledningsvisa planerna sällan kan användas för att ekonomistyra under hela redovisningsperioden. Varje affärsverksamhet är unik och faktumet att ekonomistyrningen inte är bestämd i lag
öppnar oändliga möjligheter att anpassa styrningen enligt behov, för att kunna fatta väl begrundade
beslut. Detta är något som inte alla medarbetare inom ekonomistyrning tar i beaktande, eftersom
den externa redovisningen till stor grad verkar influera också ekonomistyrningen. Sammanfattningsvis borde styrningen inte handla om att ”göra som alla andra gör”, utan om att vara
medveten om hur andra företag går tillväga och därmed kunna förstå vilka utvecklingar och
lösningar som är lämpliga i det specifika företaget och dess unika affärsverksamhet.

7.1 Bidrag
Utifrån studiens resultat råds företag att lämna det institutionaliserade budgettankesättet bakom
sig och därmed mjuka upp den traditionella budgetstyrningen till en lösare budgetstyrning. Detta
kan göras genom att fästa vikten på flexibilitet och icke-finansiella verksamhetsfaktorer (verkliga
affärshändelser) i målsättning, planering och resursallokering genom ett kontinuerligt utlärande av
redovisningstänk. Genom att utgå från verkliga affärshändelser i planeringen kan företag erhålla

62

ett större fokus på helheten och således en utökad kännedom om affärsverksamheten.
Sammanfattningsvis bör dock poängteras att alla företag är olika, men gemensamt för samtliga
företag är att fokus bör ligga på att styra affärsverksamheten istället för tomma siffror i en budget.
Det kunskapsgap som Bourmistrov och Kaarbøe (2013) lyfter fram som värt ytterligare studier
behandlar koordineringen och balansen mellan traditionella styrsätt och budgetlös styrning.
Avhandlingens slutliga bidrag till detta kunskapsgap har utgångspunkt i institutionell teori. Av
största relevans i kombinationen mellan traditionell budgetstyrning och budgetlös styrning är
nämligen vikten av att minska behörigheten av traditionell budgetstyrning och därmed frångå det
institutionaliserade budgettankesättet. Företag borde överväga att frångå de sociala ramverk av
normer, värderingar och antaganden som finns gällande ekonomistyrning och istället tillämpa
sådana flexibla förfaranden som är funktionella i den unika affärsverksamheten. I ekonomistyrningen bör inte grunden vara de externa samhällsförväntningarna, utan utgångspunkten borde
vara affärsverksamheten i enskilda företag. Följaktligen öppnas oändliga möjligheter att anpassa
styrningen enligt behov och bringa största möjliga mervärde till verksamheten.

7.2 Fortsatta studier
Slutligen finns det möjlighet till mängder fortsatta studier inom området. Något som ständigt kom
fram under intervjuerna var coronapandemins och den nuvarande komponentbristens påverkan på
ekonomistyrning i företag. De förhöjda kraven på flexibilitet och anpassbarhet kunde vara
intressanta att studera närmare, såväl kvalitativt som kvantitativt. När forskningsfrågan i studien
undersöktes framkom ett flertal ytterligare frågor, som exempelvis hur de traditionella styrsätten
utvecklats i andra, kanske mindre traditionella branscher än tillverkningsbranschen. Dessutom
framkom i studien ett flertal utmaningar i utvecklingen av de traditionella styrsätten, som kunde
vara intressanta att inkludera i framtida studier.

63

Källor
Aggarwal, V., & Jha, A. (2019). Pressure of CSR in India: an institutional perspective. Journal of
Strategy and Management, 12(2), 227-242.
Ax, C., & Ax, E. (2021). When the supply side of a management accounting innovation fails – the
case of beyond budgeting in Sweden. Accounting and Business Research.
Becker, S. (2014). When Organisations Deinstitutionalise Control Practices: A Multiple-Case
Study of Budget Abandonment. European Accounting Review, 23(4), 593-623.
Becker, S., Messner, M., & Schäffer, U. (2020). The Interplay of Core and Peripheral Actors in
the Trajectory of an Accounting Innovation: Insights from Beyond Budgeting.
Contemporary Accounting Research, 37(4), 2224-2256.
Beyond Budgeting Institute. (2016). The Beyond Budgeting principles. Hämtad 19 oktober 2021
från bbrt.org/the-beyond-budgeting-principles/.
Bogsnes, B. (2016). Implementing beyond budgeting: Unlocking the performance potential. New
Jersey: John Wiley & Sons.
Bourmistrov, A., & Kaarbøe, K. (2013). From comfort to stretch zones: A field study of two
multinational companies applying “beyond budgeting” ideas. Management Accounting
Research, 24(3), 196-211.
Bromwich, M., & Scapens, R. (2016). Management accounting research: 25 years on.
Management Accounting Research, 31, 1-9.
Brown, J., & Atkinson, H. (2001). Budgeting in the information age: a fresh approach.
International Journal of Contemporary Hospitality Management, 13(3), 136-143.

64

Bryman, A., & Bell, E. (2007). The Ethics of Management Research: An Exploratory Content
Analysis. British Journal of Management, 18(1), 63-77.
Bryman, A., & Bell, E. (2011). Företagsekonomiska forskningsmetoder. Stockholm: Liber.
Carpenter, V., & Feroz, E. (2001). Institutional theory and accounting rule choice: an analysis of
four US state governments' decisions to adopt generally accepted accounting principles.
Accounting, Organizations and Society, 26(7-8), 565-596.
Cescon, F., Costantini, A., & Grassetti, L. (2019). Strategic choices and strategic management
accounting in large manufacturing firms. Journal of Management and Governance, 23(3),
605-636.
Cheong, Y., Kim, K., & Kim, H. (2013). Advertising and promotion budgeting during volatile
economic conditions: Factors influencing the level of decentralization in budgeting and its
relations to budget size and allocation. International Journal of Advertising, 32(1), 143162.
Cäker , M., & Siverbo, S. (2014). Strategic alignment in decentralized organizations — The case
of Svenska Handelsbanken. Scandinavian Journal of Management, 30(2), 149-162.
Dubey, R., & Gunasekaran, A. (2015). Agile manufacturing: framework and its empirical
validation. International Journal of Advanced Manufacturing Technology, 76(9-12), 21472157.
Dubois, A., & Gadde, L.-E. (2002). Systematic combining: an abductive approach to case research.
Journal of Business Research, 55(7), 553-560.
Dul, J., & Hak, T. (2007). Case study methodology in business research. Routledge: Elsevier.

65

Endenich, C., & Trapp, R. (2020). Ethical Implications of Management Accounting and Control:
A Systematic Review of the Contributions from the Journal of Business Ethics. Journal of
Business Ethics, 163(2), 309-328.
Frow, N., Marginson, D., & Ogden, S. (2010). “Continuous” budgeting: Reconciling budget
flexibility with budgetary control. Accounting, Organizations and Society, 35(4), 444-461.
Fullerton, R., & McWatters, C. (2001). The production performance benefits from JIT
implementation. Journal of Operations Management, 19(1), 81-96.
Fullerton, R., Kennedy, F., & Widener, S. (2013). Management accounting and control practices
in a lean manufacturing environment. Accounting, Organizations and Society, 38(1), 5071.
Gerdin, J. (2005). Management accounting system design in manufacturing departments: An
empirical investigation using a multiple contingencies approach.

Accounting,

Organizations and Society, 30(2), 99-126.
Hadid, W., & Al-Sayed, M. (2021). Management accountants and strategic management
accounting: The role of organizational culture and information systems. Management
Accounting Research, 50, 100725.
Haldma, T., & Lääts, K. (2002). Contingencies influencing the management accounting practices
of Estonian manufacturing companies. Management Accounting Research, 13(4), 379-400.
Handelsbanken. (2020). Års- och hållbarhetsredovisning 2020. Hämtad 16 oktober 2021 från
https://www.handelsbanken.com/.
Hansen, S. (2011). A theoretical analysis of the impact of adopting rolling budgets, activity-based
budgeting and beyond budgeting. European Accounting Review, 20(2), 289-319.

66

Heinle, M., Ross, N., & Saouma, R. (2014). A Theory of Participative Budgeting. The Accounting
Review, 89(3), 1025-1050.
Henttu-Aho, T., & Järvinen, J. (2013). A field study of the emerging practice of beyond budgeting
in industrial companies: an institutional perspective. European Accounting Review, 22(4),
765-785.
Hope, J., & Fraser, R. (2003). Beyond budgeting: How managers can break free from the annual
terformance trap. Boston: Harvard Business Press.
Hope, J., & Fraser, R. (2003 b). New Ways of Setting Rewards: The Beyond Budgeting Model.
California Management Review, 45(4), 104-119.
Ikäheimo, S., Malmi, T., & Walden, R. (2019). Yrityksen laskentatoimi (8 uppl.). Helsingfors:
Talentum Media.
Jazayeri, M., & Hopper, T. (1999). Management Accounting within World Class Manufacturing:
A Case Study. Management Accounting Research, 10(3), 263-301.
Johanson, D. (2013). Beyond Budgeting from the American and Norwegian perspectives: the
embeddedness of management models in corporate governance systems. I P. Gooderham,
K. Kaarbøe, & H Nørreklit. Managing in Dynamic Business Environments, 69-91. Edward
Elgar Publishing.
de Lautour, V. (2018). Beyond Budgeting. Strategic Management Accounting, (1), 217-270.
Palgrave Macmillan, Cham.
Libby, T., & Lindsay, R. (2010). Beyond budgeting or budgeting reconsidered? A survey of NorthAmerican budgeting practice. Management Accounting Research, 21(1), 56-75.

67

Linder, S., & Torp, S. (2017). Middle Managers’ Engagement in Autonomous Strategic Actions:
Does It Really Matter How Top Managers Use Budgets? IEEE Transactions on
Engineering Management, 64(4), 450-463.
Malmi, T., & Brown, D. (2008). Management control systems as a package—Opportunities,
challenges and research directions. Management Accounting Research, 19(4), 287-300.
Matêjka, M., Merchant, K., & O'Grady, W. (2021). An Empirical Investigation of Beyond
Budgeting Practices. Journal of Management Accounting Research, 33(2), 167-189.
Merchant, K. (1985). Control in Business Organizations. Boston: Pitman Publishing.
Merriam, S. (1994). Fallstudien som forskningsmetod. Lund: Studentlitteratur.
Messner, M. (2016). Does industry matter? How industry context shapes management accounting
practice. Management Accounting Research, 31, 103-111.
Pearson, N. (1943). The budget bureau: From routine business to general staff. Public
Administration Review, 3(2), 126-149.
Pešalj, B., Pavlov, A., & Micheli, P. (2018). The use of management control and performance
measurement systems in SMEs: A levers of control perspective. International Journal of
Operations and Production Management, 38(11), 2169-2191.
Pierce, B., & O'Dea, T. (2003). Management accounting information and the needs of managers:
Perceptions of managers and accountants compared. The British Accounting Review, 35(3),
257-290.
Qamar, A., Hall, M., & Collinson, S. (2018). Lean versus agile production: flexibility trade-offs
within the automotive supply chain. International Journal of Production Research, 56(11),
3974-3993.

68

Sinkovics, R., Penz, E., & Ghauri, P. (2008). Enhancing the trustworthiness of qualitative research
in international business. Management International Review, 48(6), 689-714.
Solomons, D. (1968). The historical development of costing. I D. Solomons. Studies in Cost
Analysis, (2 uppl.). London: Sweet & Maxwell.
Tillema, S., & van der Steen, M. (2015). Co-existing concepts of management control: The
containment of tensions due to the implementation of lean production. Management
Accounting Research, 27, 67-83.
Wallander, J. (1999). Budgeting - an unnecessary evil. Scandinavian Journal of Management,
15(4), 405-421.
Yin, R. (1981). The case study as a serious research strategy. Knowledge, 3(1), 97-114.
Zor, U., Linder, S., & Endenich, C. (2019). CEO Characteristics and Budgeting Practices in
Emerging Market SMEs. Journal of Small Business Management, 57(2), 658-678.
Öberg, C. (2017). Nyckeltal: Verktyg för att analysera, påverka och utveckla verksamheter. Lund:
Studentlitteratur.
Østergren, K., & Stensaker, I. (2011). Management control without budgets: a field study of
‘beyond budgeting’in practice. European Accounting Review, 20(1), 149-181.

69

Bilagor

Bilaga 1: Förfrågan om deltagande i pro gradu-avhandling
Hej, hoppas att denna e-post finner dig väl!
Jag heter Jannica West och studerar till magister i redovisning och styrning vid Åbo Akademi. Min
pro gradu-avhandling är en fallstudie som behandlar ekonomistyrning i tillverkningsföretag.
Deltagande lämpar sig för tillverkningsföretag som på ett eller annat sätt har förändrat eller
kompletterat sin traditionella budgetstyrning. Studiens syfte är nämligen att tydliggöra hur den
traditionella budgetstyrningen kompletterats med mer moderna tankesätt inom ekonomistyrningen.
Datainsamlingen skulle ske under december 2021 och/eller januari 2022. Analysen i avhandlingen
görs på basis av fysiska eller nätbaserade intervjuer och diverse styrdokument. Tillgång till
intervjuernas teman fås på förhand. Dessutom får företag som väljer att delta tillgång till studiens
resultat, vilket ger möjlighet till benchmarking. Självklart förblir såväl respondenterna som
företaget anonyma, om så önskas.
Jag vore väldigt tacksam om du/ni kunde delta i studien och min förhoppning är att du och företaget
genom medverkan kommer att få reflektera över frågor som har stor betydelse för ekonomistyrning
i en modern tillverkningsmiljö. Välkomna att delta!
Om du har frågor kring studien, tidpunkten för datainsamling eller intervjuerna, eller vill tacka ja
till denna förfrågan om deltagande i studien, kan du kontakta mig per e-post eller mobil.

70

Bilaga 2: Diskussionsteman vid intervjuerna
Detta är en beskrivning av de teman som används vid de semistrukturerade intervjuerna.
Beskrivningen tilldelas respondenterna skriftligen på förhand. Anonymitet garanteras såväl
deltagande respondenter som företag.
Presentation av avhandlingens syfte samt relevant forskningsetik.
Tema 1 – Presentation av respondenten och företaget. Respondentens titel/position samt
utbildning, erfarenhet och liknande. Företagets storlek, bransch och allmänt om tillverkningsfilosofi, styrsätt och liknande organisatoriska egenskaper.
Tema 2 – Traditionell budgetstyrning. Användning av traditionell budgetstyrning och huruvida
den anses bringa mervärde till företaget.
Tema 3 – Utveckling av traditionell budgetstyrning. Huruvida den traditionella
budgetstyrningen utvecklats och i så fall hur. Användning av det utvecklade styrsättet och huruvida
det anses bringa mervärde till företaget. Diskussion kring eventuell förändring av budgetens roll
samt informationsanvändning.
Tema 4 – Förändringar sedan utveckling av traditionell budgetstyrning. Kartläggning av
förändringar sedan utvecklingen av den traditionella budgetstyrningen.
Samt eventuella övriga kommentarer.

71

