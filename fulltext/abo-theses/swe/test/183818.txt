Att se det goda i sig själv och i sina medmänniskor
En kvalitativ studie om två finlandssvenska klasslärares arbete med
och upplevelser av positiv pedagogik i årskurs 2

Ronja Strömvall

Magisteravhandling i pedagogik
Fakulteten för pedagogik och välfärdsstudier
Åbo Akademi
Vasa, 2021

Abstrakt
Författare

Årtal

Strömvall, Ronja

2021

Arbetets titel

Att se det goda i sig själv och i sina medmänniskor: En kvalitativ studie om två finlandssvenska
klasslärares arbete med och upplevelser av positiv pedagogik i årskurs 2
Opublicerad avhandling för magisterexamen i pedagogik

Vasa: Åbo Akademi. Fakulteten för pedagogik och välfärdsstudier

Sidantal:

86

Positiv psykologi handlar om att stärka det goda i människor genom att arbeta utifrån styrkor
och resurser. När positiv psykologi integrerats i skolvärlden har begreppet positiv pedagogik
uppstått. Metoden strävar efter att främja barns och ungas livskraft och stärka deras mentala
hälsa i skolan genom att stödja undervisning och lärande inom både traditionella, akademiska
färdigheter och inom välbefinnande. Genom positiv pedagogik får elever möjlighet att utveckla
eftersträvansvärda egenskaper, så kallade karaktärsstyrkor.
Avhandlingens syfte är att undersöka finlandssvenska klasslärares arbete med och upplevelser
av positiv pedagogik. Utgående från syftet utformades två forskningsfrågor:
1. Hur arbetar finlandssvenska klasslärare med positiv pedagogik?
2. Hur upplever finlandssvenska klasslärare arbetet med positiv pedagogik?
För att besvara de ovannämnda forskningsfrågorna valdes en kvalitativ forskningsansats och
en etnografisk metod. Datainsamlingen bestod av observationer i två parallellklasser, årskurs
2, och intervjuer med två finlandssvenska klasslärare. Som analysmetod kombinerades narrativ
analys och tematisk kategorisering. Resultaten har framställts utgående från de kategorier som
kunde urskiljas vid analysen. Avhandlingen är en närstudie av hur finlandssvenska klasslärare
arbetar med positiv pedagogik i praktiken.
Studiens resultat visar att finlandssvenska klasslärare arbetar med positiv pedagogik för att
stärka elevers, sitt eget och skolgångsbiträdens välbefinnande. Positiv pedagogik används som
ett redskap för att utveckla en trygg lärmiljö där eleverna ska kunna utvecklas och blomstra.
Genom metoden utvecklar eleverna eftersträvansvärda egenskaper, karaktärsstyrkor.
Klasslärarens egen personlighet präglar undervisningen i positiv pedagogik. För att uppnå
resultat arbetar klasslärarna kontinuerligt med metoden. De upplever att positiv pedagogik
enkelt kan integreras i skolämnen. I det konkreta arbetet fokuserar klasslärarna på
karaktärsstyrkor, “hinkar”, “gröna och röda tankar”, känslor och vänliga fraser. I arbetet med
positiv pedagogik upplever klasslärarna att det behövs en lärarprofessionalitet eftersom
metoden behandlar känsliga aspekter som elevens egen personlighet.

Enligt klasslärarna innebär positiv pedagogik hur individen kan ta till sina styrkor för att klara
av motgångar i livet. Positiv pedagogik syns i bemötandet av andra människor och handlar för
klasslärarna om medmänsklighet i form av att se, uppskatta och respektera andra. Genom
arbetet med metoden upplever klasslärarna att eleverna har fått ett känslospråk, att eleverna
medvetet kan använda sina styrkor i praktiken och identifiera andras styrkor, att deras
empatiska förmåga har utvecklats och att klassandan har förbättrats. Arbetet med positiv
pedagogik har gett klasslärarna verktyg i deras arbete, i konflikthantering och i bemötande av
andra. Klasslärarna mår själva bättre genom att arbeta med metoden. De upplever ett stöd i
arbetet av skolans ledning, rektor och framför allt av sina parallellklasslärare. Klasslärarna
upplever att det inte finns någon entydig ram kring hur de ska arbeta med positiv pedagogik,
men att de genom egen erfarenhet lärt sig vad som fungerar för dem.
Sökord/Indexord
Positiv pedagogik, positiv psykologi, positive psychology, positive education, positiivinen pedagogiikka, Huomaa
hyvä

Innehåll
Abstrakt
1 Inledning

1

1.1 Val av tema

1

1.2 Syfte och forskningsfrågor

6

1.3 Avhandlingens disposition

6

2 Teoretisk referensram

7

2.1 Positiv psykologi

7

2.2 Positiv pedagogik

11

2.2.1 Karaktär, dygder, karaktärsstyrkor

17

2.2.2 Positiv pedagogik tillämpad i praktiken

23

3 Metod och genomförande

28

3.1 Syfte och forskningsfrågor

28

3.2 Val av forskningsansats

28

3.3 Etnografi som metod

30

3.4 Intervju som datainsamlingsmetod

32

3.5 Genomförande, databearbetning och analys

34

3.6 Tillförlitlighet, trovärdighet och etiska aspekter

37

4 Resultatredovisning

40

4.1 Finlandssvenska klasslärares arbete med positiv pedagogik

40

4.2 Finlandssvenska klasslärares upplevelser av arbetet med positiv pedagogik

58

4.3 Slutsatser

65

5 Avslutande diskussion

69

5.1 Resultatdiskussion

69

5.2 Metoddiskussion

72

5.3 Förslag på fortsatt forskning

72

Litteraturförteckning
Bilagor
Bilaga 1: Intervjuguide
Bilaga 2: Samtyckesblankett

74

1 Inledning
I det här kapitlet presenteras val av tema. Vidare behandlas avhandlingens bakgrund, syfte
och disposition.

1.1 Val av tema
En undersökning utförd av Institutionen för hälsa och välfärd (THL, 2019) visar att strax över
60 % av de finländska barnen och ungdomarna ofta känner sig glada i skolan. Trots att denna
siffra inte är alarmerande väcker den ändå frågor. Det finns fortfarande en del barn som inte
känner sig glada i skolan. Det är viktigt att ta reda på varför det är så och att undersöka
pedagogiska metoder som har potential att stärka barns välbefinnande. Det behöver reflekteras
över vad som ytterligare kan göras för att förstärka barn och ungas upplevelse av glädje i
skolan. Skolan är den plats, förutom hemmet, där barn och unga tillbringar största delen av sin
tid under många år. Därför är det av oerhört stor vikt att skolan framkallar känslor av trygghet.
För en del barn och unga är hemmet en otrygg plats som hämmar deras utveckling, deras
självkänsla och deras självförtroende. (THL, 2019.) Då har skolan om möjligt en ännu viktigare
roll i att stärka just dessa barn och unga och stödja deras utveckling. Fokus för den här
avhandlingen är positiv pedagogik, en metod som under senare år har väckt intresse även i
Finland genom dess inriktning på barns styrkor och deras välbefinnande.
Csikszentmihalyi och Seligman (2000) skriver att fostran handlar om att identifiera och stärka
barns starkaste kvaliteter och det de är bra på och hjälpa dem att hitta den plats där de lämpligast
kan leva ut dessa styrkor. Fostran är en central del av skolans uppgift. När barn och unga samlas
på en gemensam plats, interagerar med varandra och ska förhålla sig till regler uppstår
konflikter och problematiska situationer. Då behöver lärare och annan skolpersonal ha kunskap
och redskap för att kunna ingripa rätt och fostra barnen till att bli så goda individer som möjligt
för att skapa ett välfungerande och tryggt samhälle. Barns välbefinnande samverkar med deras
lärandeprocess och lärande är naturligtvis det främsta målet med undervisningen i skolan.
Välbefinnande definieras av American Psychological Association (APA, 2020) som ett
tillstånd av lycka och belåtenhet, få motgångar, en allmänt god psykisk och mental hälsa och
livssyn, eller kort sagt en god livskvalitet. Gott humör och en positiv livssyn som kommer ur

1

välbefinnande bidrar bland annat till bättre koncentration. (Anderson, Hirsh, Rowe & Smith,
2007; Bolte, Goschke & Kuhl, 2003; Branigan & Fredrickson, 2005; Fredrickson, 1998.)
Finländsk skolpolicy bygger på att alla barn ska ha lika rättigheter till god utbildning. Enligt
nationella riktlinjer ska den grundläggande utbildningen främja välbefinnande. Principen om
barnets bästa styr all lagstiftning som har att göra med barn och unga. Den första allmänna
principen handlar om att inget barn får diskrimineras, medan den andra allmänna principen
gäller beaktande av barnets bästa i all myndighetsverksamhet och allt beslutsfattande. Barnets
rätt till liv, överlevnad och utveckling betonas i den tredje allmänna principen och i den fjärde
och sista allmänna principen berörs barnets rätt att aktivt vara delaktigt i sitt eget liv och i
samhället. (Barnombudsmannen, 2020, s. 12.) Principen om barnets bästa grundar sig på FN:s
(UNICEF:s) konvention om barnets rättigheter, som ratificerades av Finland år 1991 och sattes
i kraft som lag genom Fördraget om barnets rättigheter 60/1991. Flera konventionsartiklar
handlar om barns utveckling och välbefinnande i samband med skolgång och utbildning, till
exempel:
Artikel 28, 1 e): Konventionsstaterna erkänner barnets rätt till utbildning och i syfte att
gradvis förverkliga denna rätt och på grundval av lika möjligheter skall de särskilt vidta
åtgärder för att uppmuntra regelbunden närvaro i skolan och minska antalet
studieavbrott.
Artikel 29, 1a): Konventionsstaterna är överens om att barnets utbildning skall syfta till
att utveckla barnets fulla möjligheter i fråga om personlighet, anlag och fysisk och
psykisk förmåga.
Barnombudsmannen (2020) betonar att de vuxnas uppgift är att uppfostra barnen till att visa
respekt och tolerans mot andra människor – både i skolan och i det övriga samhället. Vidare
har vuxna en nyckelroll i förebyggandet av mobbning (Barnombudsmannen, 2020). Mobbning
är en faktor som leder till att barn inte mår bra, varken i skolan eller i livet överlag.
Förebyggande av mobbning är ett av de områden där positiv pedagogik fått konkreta
tillämpningar (t.ex. Richards, Rivers & Akhurst, 2008). Fokuset ligger då på elevernas
individuella styrkor i stället för på deras beteenden. Det är även betydelsefullt att stöda barns
positiva attityd till skola och studier. Särskilt viktigt är det hos de barn som kommer från
socioekonomiskt utsatta förhållanden och barn i en sårbar position. Det är viktigt att de barnen
2

får ta del av positiv bekräftelse. Det bör säkerställas att just dessa aspekter som berör barn och
ungas välbefinnande, välmående och trygghet uppfylls genom principen om barnets bästa.
(Barnombudsmannen, 2020.)
Elevernas välbefinnande och förutsättningar för att de ska kunna växa betonas ett flertal gånger
i Grunderna för läroplanen för den grundläggande utbildningen 2014 (härefter: GLGU 2014).
För att nämna några exempel poängteras det i GLGU (2014) att eleverna behöver få stöd för
sitt välbefinnande samt att eleverna ska lära sig självreglering och att ta ansvar för sin egen
utveckling och sitt eget välbefinnande. Eleverna ska lära sig hur deras eget agerande påverkar
både deras och andras välbefinnande och deras egen och andras trygghet. Vidare ska eleverna
uppmuntras till att öva på färdigheter som är viktiga i deras liv och vardag och som bidrar till
ökat välbefinnande i deras omgivning. Under den grundläggande utbildningen ska eleverna
lära känna och förstå vilka faktorer som inverkar positivt respektive negativt på välbefinnandet
och förstå betydelsen av välmående och trygghet. Slutligen ska skolans verksamhetssätt främja
välbefinnande och trygghet och genom det skapa förutsättningar för lärande. Förutsättningar
för elevernas välbefinnande ska skapas och varje lärare har ansvar för välbefinnandet i sin
undervisningsgrupp. Till lärarens uppgift hör att följa med och främja elevernas välbefinnande.
Trots att elevers välbefinnande betonas starkt i GLGU (2014) finns det inga garantier för att
elever i alla skolor och klasser uppnår samma kunskaper om välbefinnande. Det är mycket upp
till enskilda lärare och skolor att planera hur undervisning i välbefinnande ska integreras i olika
ämnen och situationer. Det finns inte någon tydlig struktur på hur klasslärare ska arbeta med
välbefinnandet och då kan uppdraget lätt hamna i kläm mellan alla andra arbetsuppgifter en
klasslärare har.
En orsak till att i skolan arbeta aktivt och medvetet med elevers välbefinnande är att det kan ha
direkt inverkan på lärande. Adler (2016) har undersökt om välbefinnande påverkar akademisk
prestation hos elever i årskurs 7–9 i Bhutan, Mexico och Peru. De skolor som utsågs till
interventionsgrupper skulle arbeta med tio färdigheter för välbefinnande som inte hade direkt
anknytning till akademisk prestation, till exempel “mindfulness”, empati, självkännedom och
känslohantering. Det visade sig att det inte endast var elevernas välbefinnande som ökat genom
interventionen, utan elevernas prestationer hade även förbättrats betydligt. Studien tyder på att
behärskning av färdigheter som behövs i livet ökar välbefinnande och kan vara en stödjande
del vad gäller den akademiska prestationen hos eleverna oberoende av sociala, ekonomiska och
kulturella sammanhang. (Adler, 2016.) Internationella studier visar att låg socioekonomisk
3

status korrelerar med lägre akademisk prestation (t.ex. Doerschuk, Bahrim, Daniel, Kruger,
Mann & Martin, 2016; National Center for Education Statistics, 2014; Reardon, Valentino,
Kalogrides, Shores & Greenberg, 2013). För att öka den akademiska prestationen hos
ungdomar som kommer från familjer med låg socioekonomisk status behövs ett omfattande
stöd. Att lära ungdomarna behärska färdigheter som behövs i livet, exempelvis “mindfulness”,
empati, självkännedom och känslohantering kan utgöra en del av det omfattande stödet som
förstås även består av mycket annat.
Akademiskt välbefinnande påverkas av hur elever ser på sig själva som elever och hur de
uppfattar sin egen skolgång. Ofta beskrivs det akademiska välbefinnandet som en
flerdimensionell konstruktion bestående av ett flertal underdimensioner. (Widlund, Tuominen
& Korhonen, 2018.) Tian, Yu och Huebner (2017) hänvisar till att akademiskt välbefinnande
innebär hur elever subjektivt utvärderar och emotionellt upplever sitt liv i skolan. Elevers
akademiska välbefinnande anses vara en viktig del i lärandeprocessen och har
uppmärksammats alltmer i pedagogisk forskning sedan början av 2000-talet (van Petegem,
Aelterman, Rossel, & Creemers, 2007; Holopainen, Lappalainen, Junttila, & Savolainen, 2012;
Rueger, Malecki, & Demaray, 2010; Tuominen-Soini, Salmela-Aro, & Niemivirta, 2008,
2012.) En studie av Korhonen (2016) visar att inlärningssvårigheter påverkar elevers
akademiska välbefinnande och att båda faktorerna påverkar elevens lärstig. Förutom att
identifiera de individuella skillnaderna i elevers skolprestationer är det betydelsefullt att även
identifiera de individuella skillnaderna i elevers akademiska välbefinnande. Skolan behöver
stödja eleverna lika mycket på båda dessa områden. (Korhonen, 2016.) Ytterligare en finländsk
undersökning som publicerades 2021 visar att välmående inte alltid korrelerar med bra betyg,
hög motivation och höga mål utan är mer mångfacetterat. Det framhålls att alla studerande
skulle gynnas av stödjande insatser vad gäller inte enbart deras lärande utan också deras
emotionella välbefinnande i skolan. (Widlund, 2021.)
För att stödja och stärka elevers såväl akademiska som icke akademiska välbefinnande finns
olika tillvägagångssätt. Positiv psykologi är en riktning inom psykologin som vetenskapligt
studerar styrkor som gör det möjligt för individer och samhällen att blomstra. Det finns ett antal
metoder för att arbeta med människans välbefinnande som bygger på forskningsresultat från
positiv psykologi. Positiv pedagogik är en sådan metod som skolor och lärare kan använda sig
av och arbeta med för att aktivt och konkret främja elevers välbefinnande och skapa
förutsättningar för elevers växande. Folkhälsan (2020) lyfter fram att det inte räcker med att
4

skolmobbning minskar eller att den psykiska ohälsan hos barn minskar för att uppnå målen i
GLGU (2014). Skolor behöver arbeta med metoder som systematiskt bygger upp barns
psykologiska resurser och styrkor, ökar barns välbefinnande, deras upplevelser av mening och
engagemang, målsättningar och vidare deras förmåga till kreativ problemlösning vid
utmaningar i livet. Positiv pedagogik fokuserar på just detta. Metoden verkar därför ha god
potential att stödja klasslärare i att skapa möjligheter för sina elever att växa till sin fulla
kapacitet och stärka sina elevers välbefinnande.
I min magisteravhandling har jag valt att fokusera på hur klasslärare arbetar med positiv
pedagogik och hur de upplever arbetet. Helsingfors universitet startade år 2015 pilotprojektet
“Vahvuuksilla voimaa” (ungefär: “hämta kraft ur sina styrkor”) i 20 klasser i årskurs 1–6.
Resultatet visade att de elever som deltagit i projektet hade ökat sitt självförtroende, de
upplevde en större trygghet i skolan, respekten gentemot andra hade ökat och de upplevde en
större glädje i att lära sig. Lärarna som deltagit i projektet önskade få ytterligare utbildning i
pedagogik som utgår ifrån styrkor. (Uusitalo-Malmivaara & Vuorinen, 2018.) I Svenskfinland
har det sedan 2018 publicerats undersökningar och magisteravhandlingar om positiv pedagogik
i anslutning till en interventions- och fortbildningsmodell utarbetad av organisationen
Folkhälsan. Tidigare studier har fokuserat på både elevers och lärares upplevelser av positiv
pedagogik. Resultaten visar att klasslärare ser välbefinnande som en förutsättning för lärande,
att lärarnas personliga och professionella utveckling stöds genom positiv pedagogik och att
eleverna får verktyg för att öka sitt eget välmående genom att arbeta med personliga styrkor
och positiva känslor. I Svenskfinland har det ännu inte gjorts någon fältstudie inom området.
Avhandlingen är en närstudie av hur finlandssvenska klasslärare i praktiken planerar arbetet
med positiv pedagogik, hur de arbetar med metoden tillsammans med eleverna och vilka
upplevelser de har av detta arbete. Resultaten kan vara till nytta för klasslärarstuderande,
yrkesaktiva klasslärare och andra pedagoger och vuxna som är delaktiga i fostran av barn och
som vill främja deras välmående och se dem utvecklas.

5

1.2 Syfte och forskningsfrågor
Avhandlingens syfte är att undersöka finlandssvenska klasslärares arbete med och upplevelser
av positiv pedagogik.
Utifrån syftet har följande forskningsfrågor utarbetats:
1. Hur arbetar finlandssvenska klasslärare med positiv pedagogik?
2. Hur upplever finlandssvenska klasslärare arbetet med positiv pedagogik?

1.3 Avhandlingens disposition
Avhandlingen omfattar sammanlagt fem kapitel. Kapitel 1 består av en introduktion varefter
avhandlingens syfte och forskningsfrågor presenteras. I kapitel 2 redogörs för positiv
psykologi, begreppet definieras och tidigare forskning inom området diskuteras. I kapitel 2
behandlas ytterligare positiv pedagogik. Positiv pedagogik, “growth mindset” och “grit”
definieras, VIA karaktärsstyrkorna och PERMA-modellen presenteras. I kapitel 3 preciseras
och diskuteras forskningsansatsen, den etnografiska metoden och datainsamlingsmetoden. I
detta kapitel presenteras även val av informanter samt undersökningens genomförande,
databearbetning och analys av det insamlade materialet. Kapitlet avslutas med en redogörelse
för tillförlitligheten, trovärdigheten och de etiska aspekter som har beaktats vid
undersökningen. Undersökningens resultat redovisas i kapitel 4 och samtidigt besvaras de två
forskningsfrågorna. I kapitel 5 diskuteras utgående från tidigare forskning och avhandlingens
teoretiska grund undersökningens resultat och valet av ansats och metod. Slutligen ges förslag
på fortsatt forskning inom temat positiv pedagogik som legat som grund för denna avhandling.

6

2 Teoretisk referensram
I det här kapitlet behandlas positiv psykologi följt av en fördjupning i positiv pedagogik.
Begreppen definieras och det redogörs för vilken betydelse positiv psykologi och positiv
pedagogik har för elevers välbefinnande.

2.1 Positiv psykologi
“Positiv psykologi handlar om att stärka det goda i oss människor och arbeta utifrån styrkor
och resurser” (Fagerlund, 2021, s. 9). Metoder för att kartlägga styrkor, bryta onda cirklar och
stärka självkänslan är områden inom positiv psykologi. Positiv psykologi handlar om
psykologiskt välbefinnande. Elever som fått arbeta med metoder inom positiv psykologi i
undervisningen och som använt sig av dessa metoder mår bättre, är gladare och upplever
mindre stress och depression jämfört med elever som inte fått ta del av metoder inom positiv
psykologi i undervisningen (Laakso, Fagerlund, Pesonen, Lahti-Nuuttila, Figueiredo, Karlsson
& Eriksson, 2020). Det är viktigt att lärare först arbetar med att stärka sitt eget välbefinnande
och lär sig metoderna inom positiv psykologi. Sedan kan lärare bättre lära ut metoderna åt sina
elever och vara bra modeller som visar att arbetet med välbefinnande är viktigt och
betydelsefullt. (Fagerlund, 2021, s. 12.)
Den amerikanske psykologen Martin Seligman (f. 1943) brukar betraktas som den positiva
psykologins grundare. År 1998 valdes Seligman till ordförande för “American Psychological
Association”. Under Seligmans tid som ordförande låg organisationens huvudfokus på positiv
psykologi. Även om Seligman starkt associeras med den positiva psykologin är han inte ensam
forskare att förknippas med området. William James, Abraham Maslow, Mihaly
Csikszentmihalyi och Christopher Peterson är andra framstående forskare inom positiv
psykologi. (Al Taher, 2021.) Syftet med positiv psykologi är att förändra psykologins fokus
från att enbart reparera det problematiska i livet till att även bygga positiva egenskaper och
kvaliteter. Fagerlund (2021, s. 14) lyfter fram vikten av den positiva psykologins fokus, att
hjälpa alla människor att blomstra och bli allt de kan bli. Den klassiska psykologins fokus, att
stödja människor med svårigheter, är mycket betydelsefull, men den positiva psykologins fokus
är också väsentligt (Fagerlund, 2021). På en subjektiv nivå handlar positiv psykologi om
upplevelser av välbefinnande, belåtenhet och tillfredsställelse i det förgångna, om hopp och
optimism inför framtiden och om flyt och lycka i nutiden. (Seligman & Csikszentmihalyi,
7

2014.) Positiv psykologi fokuserar i lika hög grad på styrka som på svaghet. Intresset för att
stärka de bästa aspekterna i livet är lika stort som att reparera de sämsta. Tanken om att berika
människors liv är lika betydelsefull som tanken om att hjälpa människor vid kris. (Seligman
2002; Seligman & Csikszentmihalyi, 2000.) Fagerlund (2021) framhåller däremot att positiv
psykologi handlar om att fokusera mer på styrkor än på svagheter och mer på att bygga resurser
än på att förbättra svårigheter.
Seligman (2002) lyfter fram frågan varför psykologin har varit så fokuserad på det negativa.
Varför har psykologin utgått från att negativa känslor är tillförlitliga och positiva känslor är
opålitliga? Seligman (2002) redogör för flera möjliga förklaringar till detta. För det första kan
negativa känslor och upplevelser vara mer akuta och därför överskugga de positiva känslorna.
För det andra tenderar negativa känslor att reflektera omedelbara problem eller faror. För det
tredje ska de negativa känslorna vara starka nog för att få individen att öka sin försiktighet,
reflektera över sitt beteende och vid behov ändra sitt agerande. Seligman (2002) fortsätter med
att belysa frågan varför människan inte ska avsluta sitt eget liv. Svaret på den frågan kan enligt
honom själv inte enbart vara att bota depression. Det måste också finnas positiva anledningar
till att leva. När nationer är välmående, lever i fred och står på en stabil grund kan vetenskapen
fokusera på förståelsen för vad som gör livet värt att leva. Den dominerande sociala
vetenskapen tenderar att se på det mänskliga beteendet som egennyttigt, aggressivt, territorialt
och fyllt av klasskonflikter. Sådan vetenskap, även när den är som bäst, är ofullständig, påpekar
Seligman (2002). Även om visionen om ett fullständigt harmoniskt liv är en positiv utopi
behöver forskare undersöka och forska i hur mänskligheten kan uppnå det bästa i livet.
Seligman (2002) förutspår att positiv psykologi kommer att kunna förstå och stärka de faktorer
som ger individer, samhällen och samfund möjlighet att blomstra. Detta kräver enligt Seligman
ett fokusskifte inom forskningen. Psykologin och psykiatrin har utvecklat en mycket användbar
vetenskap om psykiskt illamående. En systematik samt tillförlitliga och trovärdiga
tillvägagångssätt att mäta bland annat schizofreni och depression har utvecklats genom dessa
vetenskapsområden. Vidare finns även tillförlitliga och trovärdiga tillvägagångssätt att mäta
ilska. Vetenskaperna har utvecklat interventioner som resulterat i att många mentala störningar
som tidigare inte gått att behandla nu har blivit i högsta grad behandlingsbara och i en del fall
går att bota helt. Enligt positiv psykologi kan samma metoder och i många fall samma
undersökningar användas för att mäta, förstå och forma de karakteristiska drag hos människan
som gör livet mest värt att leva. Som en sidoeffekt av att studera positiva karaktärsdrag kommer
vetenskapen att kunna visa hur mentalt och fysiskt illamående bättre kan behandlas och
8

förebyggas. Genom att studera positiv psykologi kommer människan att lära sig hur kvaliteter
skapas och formas, som hjälper individer och samhällen att inte enbart uthärda och överleva
utan också blomstra. (Seligman, 2002, s. 8.)
Ackerman (2020) delar Petersons (2008) definition av positiv psykologi: Positiv psykologi är
vetenskapen om vad som gör livet mest värt att leva. Fredrickson (2013b) betonar att positiva
känslor gör individen mer vidsynt och förvandlar människan till det bättre. Genom att arbeta
med positiva känslor kan negativitet övervinnas och människan kan blomstra. Begreppet
positivitet omfattar alla positiva känslor. Begreppet omfattar vidare det psykologiska tillståndet
som sår frön för människans positiva känslor och kan märkas på olika områden som fysiska
effekter, psykologiska dispositioner och yttre tecken på att personen är socialt öppen. Enligt
Fredrickson kan detta i sin tur påverka människans relationer, karaktär, hälsa och andliga
utveckling. Det kan tyckas att begreppet “positivitet” blir alldeles för omfattande av att
definieras på detta sätt, men Fredrickson (2013b) anser ändå att positivitet är grunden för hela
dynamiken när kärlek och andra positiva känslor verkar. Enligt positiv psykologi är positiva
känslor essensen och det pådrivande vad gäller positiva upplevelser, tankar, erfarenheter och
tankesätt. De positiva känslorna är det som aktiverar andra positiva intryck hos människan.
Genom att känna positiva känslor kan människan uppleva sig som en del av samhället och som
en del i ett socialt sammanhang. Positiva känslor kan påverka människans utveckling och
resiliens. När människan kan utvidga sin kapacitet för kärlek och vänlighet upplever hen mer
kärlek, engagemang, lugn, glädje och förnöjsamhet, enligt Fredrickson (2013b).
Så kallad toxisk, eller skadlig positivitet (toxic positivity) innebär att dystra känslor förkastas
och ersätts av ett glatt sätt att vara vilket ofta är en fasad. När en positiv metod används för att
trycka undan autentiska känslor kan resultatet bli skadligt, poängterar Dajani, Bryant, Sackett
och Allgood (2021). Skadlig positivitet kan få människor att tro att deras dystrare känslor är
fel och att de endast är tillåtna att känna sig glada. Detta kan resultera i att de upplever skam
över sina dystrare känslor. Interventioner som avser att stärka välbefinnandet kan orsaka
skadlig positivitet om den här risken inte har beaktats i planeringsskedet. Begreppet
välbefinnande sammankopplas ofta felaktigt med uppfattningar om att människan ska leva det
bästa livet hela tiden på ett ständigt positivt sätt. Sådana krav kan leda till perfektionism och
ouppnåeliga förväntningar på lycka och fullkomlighet. När förväntningarna inte uppfylls kan
känslor av skuld och misslyckanden uppstå. Det finns tillvägagångssätt för att undvika skadlig
positivitet när innebörden identifierats och förståtts. Att betrakta välbefinnande genom
9

perspektivet “growth mindset” kan exempelvis vara till stor hjälp för att skifta perspektiv.
Dweck (2006) definierar “growth mindset” som en passion för att utmana sig själv och inte ge
upp speciellt vid motgångar. Elever ska inte pressas till att vara optimistiska och positiva hela
tiden vilket inte heller är målet med välbefinnande. Elever ska istället bli lärda att det är
accepterat att inte må bra hela tiden. Alla känslor hos elever ska erkännas, vilket innebär att
negativa känslor inte ska ignoreras eller tonas ner. (Dajani m.fl., 2021.) Fagerlund (2021, s. 91)
betonar att människan inte kan tvingas till någon form av ytlig positivitet och ignorera det
svåra. Vidare framhåller Fagerlund (2021) att människor som har överdrivet höga
förväntningar på att de måste vara glada och känna sig lyckade är olyckligare än andra. Vuxna
som är goda emotionella vägledare för barn hjälper barnen att handskas med livets med- och
motgångar. De vuxna accepterar barnens känslor och låtsas aldrig som om ingenting hänt om
barnen är rädda, ledsna eller arga. I en sådan situationen förmedlar den vuxna viktiga
värderingar och förhållningssätt till barnet. Det kräver inlevelse, förmåga att lyssna och en
förmåga att se världen ur barnets perspektiv för att kunna ta barnets känslor på allvar.
Interventionsprogram som strävar till att öka välbefinnandet borde lära människor hur de ska
hantera sina känslor och förespråka självmedkänsla som en väg till större självacceptans och
resiliens. Det är viktigt att ha realistiska förväntningar på initiativ och program som berör
välbefinnande, och som normaliserar att människan är ofullbordad och att hen kan göra återfall
i de framsteg hen beteendemässigt gjort. (Dajani m.fl., 2021.) Fagerlund (2021) framhåller att
lärare inte ska vara rädda för att ge av sig själva eller visa sig sårbara inför sina elever. Som
varje människa har elever också fel och brister och för dem är det viktigt att se att deras
rollmodeller, lärare, också har det. Det gagnar inte elever att ställas inför “perfekta”
rollmodeller som de förväntas efterlikna, eftersom detta snarast leder till att eleverna upplever
orealistiska krav på sig själva.
Fagerlund (2021) betonar att för lärarens del handlar arbetet med att stärka välbefinnande om
att reflektera över och identifiera vilka delar av välbefinnande som eleven kan behöva stärka
för att må bra. Det kan också handla om att hjälpa eleven hitta en balans mellan de olika delarna
av välbefinnande. Positiv psykologi handlar inte om att ignorera det svåra och låtsas som att
det inte finns. Det handlar inte heller enbart om att tänka positivt och lyfta upp sig själv som
bäst. Området får inte förväxlas med mental träning eller ytligt positivt tänkande. Psykoterapi
består av många verktyg som kan hjälpa människor som har problem att må bättre. Den positiva
psykologin kompletterar och breddar arbetsredskapen till att bygga resurser. Den positiva
psykologin utgår från styrkor och det goda i människan och arbetar därifrån vidare. (Fagerlund,
10

2021.) I förebyggande syfte kan det inom den positiva psykologin tas in metoder från
psykoterapin för att ge elever verktyg i hur de kan återhämta sig efter svårigheter och
motgångar, vilket har visat sig kunna minska risken för depression bland unga. (Fagerlund,
2021, s. 16.)

2.2 Positiv pedagogik
Kärnan inom den positiva pedagogiken är att främja barns och ungas livskraft och stärka deras
mentala hälsa i skolan (Norrish, Williams, O’Connor & Robinson, 2013). Metoden kan stödja
undervisning och lärande inom både traditionella, akademiska färdigheter och inom
välbefinnande (Seligman, Ernst, Gillham, Reivich & Linkins, 2009). Fagerlund (2021, s.17)
definierar positiv pedagogik som pedagogik för inlärning och välbefinnande, eller som den del
av positiv psykologi som ägnar sig åt pedagogik. Metoden presenteras ofta som positiv
psykologi tillämpad på utbildning. Det sättet att presentera positiv pedagogik är dock en
förenkling som inte beaktar en stor del av befintlig forskning och den värdefulla erfarenhet
lärare besitter, framhåller Kern och Kaufman (2017) i The state of positive education - World
Government Summit. Positiv pedagogik definieras inte enbart via känslor av välbefinnande
utan fokuserar också på subjektiva känslor av välbefinnande och på psykologiska komponenter
som optimism, meningsfullhet, äkthet och självacceptans. Ytterligare definitioner fokuserar
även på en holistisk syn på individen och hens upplevelser och erfarenheter. Aktiviteter som
bidrar till att elever mår bra och trivs i skolan kan vara viktiga för elevers självförtroende och
lärande. Om det enda kriteriet för aktiviteten däremot är att elever ska må bra kan det
underminera lärandet. (Kern & Kaufman, 2017.)
Fagerlund (2021) betonar att elever som upplever att de befinner sig i ett hotläge, verkliga hot
eller hotbilder de målar upp i sitt inre, har svårt att ta in ny information och lära sig nya saker.
I sådana fall kan eleven bete sig onödigt aggressivt, dra sig undan och kanske inte komma till
skolan eller så ger eleven upp och gör ingenting. Forskningsprojektet Styrka, glädje och
medkänsla genomförs av en forskargrupp, ledd av Fagerlund, vid Folkhälsans
forskningscentrum. Forskargruppen har genomfört ett flertal studier som undersöker om
metoder i positiv psykologi kan användas för att stärka välbefinnande hos barn och viktiga
vuxna runt barnet såsom föräldrar och skolpersonal.

11

Positiva känslor förekommer i trygga miljöer och situationer (Cohn & Fredrickson, 2011).
Hotfulla känslor får hjärnan att fungera som i ett tunnelseende (Schmitz, Rosa, & Anderson,
2009) medan positiva känslor får hjärnan att skicka signaler i bredare nätverk och vidgar på så
vis hjärnans signalsystem (Fredrickson, 2013a). I en positiv sinnesstämning kan hjärnan ta till
sig mer information, lära sig bättre och fungera mer kreativt (Conway, Tugade, Catalino &
Fredrickson, 2013). En person med god sinnesstämning är mera flexibel i sina tankar och
handlingar (Cohn & Fredrickson, 2011). Eleven har bättre tillgång till sina kognitiva resurser,
exempelvis ökad uppmärksamhet och vidgat arbetsminne, när hen befinner sig i en positiv
sinnesstämning. Konkret kan eleven lättare fokusera på vad läraren berättar och poängtera olika
aspekter av ett fenomen. I en positiv sinnesstämning har eleven lättare att uppleva samhörighet
med klasskamrater och lättare att lita på nya elever som kommer till klassen. (Fagerlund, 2021.)
I det långa loppet bidrar dessa faktorer till varaktiga sociala, psykologiska, intellektuella och
fysiska resurser som ökar välbefinnande och resiliens (Cohn & Fredrickson, 2011; Conway
m.fl., 2013). I skolsammanhang är positiva känslor relaterade till elevens skolengagemang
(Zhu, Tian, Zhou & Huebner, 2019), skoltillfredsställelse och anpassningsförmåga (Lewis,
Huebner, Reschly & Valois, 2009; Reschly, Huebner, Appleton & Antaramian, 2008; Wang &
Peck, 2013; Weber, Wagner & Ruch, 2016), självstyrt lärande (self-regulated learning),
motivation och akademiska färdigheter (Mega, Ronconi & Beni, 2014).
Utöver detta lyfter Fredrickson (2009, s. 94) fram att positiva känslor hjälper till att bygga upp
människans fysiska resurser genom att bidra till stärkt immunförsvar. Detta sker genom att
positiva känslor sänder ut mer dopamin och opioider som stödjer immunsystemets funktion.
Fagerlund (2021, s. 91) understryker att positiva känslor inte är någon vardaglig lyx utan de
kan vara nödvändiga för att människan ska kunna fungera optimalt. Lärare kan hjälpa sina
elever att komma i stämning för lärande genom att öka deras medvetenhet om sina känslor och
hur känslor påverkar deras hjärnor. Lärare kan tillsammans med eleverna arbeta på olika sätt
för att stärka en god sinnesstämning. Det här arbetet går ut på att eleverna blir medvetna om
sina styrkor och glädjer varandra genom att berätta för sina klasskompisar om deras styrkor.
Eleverna får även verktyg i hur de kan hantera svåra situationer genom att använda sina styrkor
och det kan resultera i att de känner sig glada, stolta och ivriga vilket stärker en positiv
sinnesstämning. (Fagerlund, 2021.)
Seligman (2019) poängterar att skolvärlden är en miljö som formar ungdomar och deras
värderingar. Lärares inställning och attityd till människor och omvärlden kan avspegla sig på
12

elever och deras uppfattningar av sin omgivning. Vidare betonar Seligman (2019) att grunden
för att välbefinnandet i en kultur ska kunna öka utgörs av skolor och lärare som arbetar med
positiv pedagogik. Det finns en risk för att utbildningsreformer endast fokuserar på att öka den
akademiska prestationen. Om det blir för mycket fokus på enbart den akademiska prestationen
kan det hända att den andra grundkärnan när det gäller barn förloras, nämligen deras psykiska
och fysiska välmående och karaktär. I enlighet med detta betonar Widlund (2021) att elever
gagnas av stödjande insatser för såväl lärande som deras emotionella välbefinnande. Under de
senaste åren har flera studier visat att den akademiska prestationen i själva verket ökar när
fokuset ligger på barnet som helhet. (Alford & White, 2015; Brunzell, Stokes & Waters, 2016;
Lucas & Goodman, 2015; Seldon, 2017.) Program i positiv pedagogik kompletterar andra
mobbningsförebyggande program och program för socialt och emotionellt lärande (Fagerlund,
2021).
Enligt Moore (2020) är positiv pedagogik en metod som kombinerar traditionella principer för
utbildning med forskningsbaserade tillvägagångssätt som ökar lycka och välbefinnande.
Ackerman (2020) utvecklar definitionen av begreppet lycka utgående från hur begreppet
definieras i Oxford English Dictionary. Lycka är tillståndet av att känna eller visa välbehag
eller belåtenhet. Det är ett tillstånd och inget karaktärsdrag. Tillståndet lycka är inte långvarigt
eller permanent utan det är föränderligt. Som tidigare nämnt är lycka jämbördig med känslan
av välbehag och belåtenhet och ska inte förväxlas med intensivare känslor som glädje och
extas. Att befinna sig i ett lyckligt tillstånd kan både innebära en inre positiv känsla och att
individen visar positiva känslor utåt. Moore (2020) betonar att en av den positiva psykologins
grundare, Martin Seligman, uttryckligen integrerat den positiva psykologin i skolvärlden som
ett verktyg för att minska depression bland barn och unga och öka deras tillstånd av lycka och
välbefinnande. Den höga förekomsten av depression och låg tillfredsställelse med livet bland
unga, samt påvisad samverkan mellan lärande och positiva känslor är argument för att
färdigheter som behövs för att uppnå lycka borde läras ut i skolan, framhåller Seligman m.fl.
(2009). Färdigheter som främjar resiliens, positiva känslor, engagemang och meningsfullhet
kan läras ut till barn i skolåldern (Seligman m.fl., 2009). Forskning inom den positiva
pedagogiken behöver identifiera och stärka individuella talanger, kapaciteter och styrkor likväl
som tillståndet och strukturen inom skolsamfundet, som i sin tur kan hjälpa elever att blomstra
och utvecklas, menar Kaufman (2013). Det behövs bättre och mer omfattande samarbete
mellan forskning och pedagogisk praxis för att gemensamma principer för god praxis ska kunna
fastställas och tillämpas på fältet. Endast då går det att verkligen hänvisa till den positiva
13

pedagogiken som ett vetenskapligt stringent område inom skola och utbildning. (Kern &
Kaufman, 2017.)
Inom positiv pedagogik finns det tre aspekter som Seligman och Adler (2019) lyfter fram i
Global Happiness and Wellbeing Policy Report 2019. Den första aspekten är att genom positiv
pedagogik främja såväl välbefinnande som traditionella goda skolresultat. Den andra aspekten
är att genom positiv pedagogik mäta välbefinnande. För det första kan välbefinnandet mätas
genom att mäta lycka. Begreppet lycka bryts då ner i mindre element som inte är lika vaga och
mångtydiga som begreppet lycka i stort är. För det andra kan lindring av ohälsa och olycklighet
som depression och ångest mätas. För det tredje kan den akademiska prestationen mätas. Den
tredje och sista aspekten inom positiv pedagogik är att metoden använder väl validerade
interventioner som ökar välbefinnande och minskar ohälsa. Kern och Kaufman (2017) betonar
två områden inom den positiva pedagogiken som särskilt viktiga baserat på både kort- och
långtidsstudier. Det första är känsloreglering (det vill säga förmågan att känna igen och på ett
lämpligt sätt reglera och uttrycka känslor) och det andra är social förmåga. Fagerlund (2021)
poängterar att elever genom positiv pedagogik lär sig hur de kan bemöta varandra aktivt och
konstruktivt samt lär sig identifiera osunda sätt att lösa konflikter samtidigt som de tränar på
hur de kan stå upp för sig själva på ett bra sätt. De här socioemotionella färdigheterna är viktiga
och stärker elevernas sociala förmågor, välbefinnande och medkänsla med varandra.
Goda relationer är en viktig del av vårt mentala välbefinnande och kan i skolan uppnås genom
att stärka elevers kvaliteter som vänlighet, intresse, tacksamhet, empati, hänsyn och förlåtelse.
Elever upplever oftare högre välbefinnande och en starkare känsla av att höra till skolan och
de känner sig mer sällan ensamma om de har en god, trygg relation till sin lärare. Gottman
(1997) beskriver en modell i fyra steg som vuxna, till exempel lärare, kan använda för att skapa
en god relation med barn som de är ansvariga för att fostra. Anpassad till relationen mellan
lärare och elever kan modellen beskrivas på följande sätt. Steg 1 handlar om att lärare kan
använda sin medkänsla och lyssna in elever. De kan sätta sig in i hur elever känner sig, vad
som ligger bakom elevers beteende och försöka se världen ur elevernas synvinkel. I steg 2
fokuseras på att lärare kan bekräfta elevers känslor och hjälpa dem sätta ord på känslorna. Att
kunna lägga ord på de känslor eleverna känner är första steget för eleverna att kunna reglera
och hantera sina känslor. I steg 3 betonas att lärare behöver sätta gränser för beteenden som
inte är accepterade enligt skolans värdegrund. Känslor är alltid okej men inte vilka beteenden
som helst. Lärare ska i stället söka lösningar och hitta en väg framåt tillsammans med eleverna.
I steg 4 kommer lärare gemensamt med eleverna fram till lösningar på olika problem och gör
14

upp en plan, följer upp den och utvärderar hur det gick. Gottman (1997) framhåller att barn
med vuxna i sin närhet som följer dessa fyra steg överlag upplever fler positiva känslor.
Barnens emotionella intelligens kan öka genom denna modell. De barnen vars emotionella
intelligens höjs har högre betyg, är friskare, kommer bättre överens med kompisar, har färre
beteendeproblem och har mindre benägenhet för våldshandlingar. Barnen, precis som alla
människor, stöter även på motgångar men de har fått med sig redskap för att hantera dem och
gå vidare.
Den positiva psykologin förknippas med några specifika begrepp som har uppmärksammats
inom pedagogiken och även i populärkulturen. “Growth mindset” är ett av begreppen. Dweck
(2006) framhåller “mindset”-tankesättet som en aspekt hon anser vara kärnan för såväl lärande
som utveckling. Inom ett tankesätt som betonar växande och utveckling (“growth mindset”)
betraktas intelligens och andra karaktärsdrag som formbara och utvecklade genom
ansträngning och lärande, medan ett fast “mindset” betraktar intelligens och andra
karaktärsdrag som medfödda och oformbara. Begreppet “growth mindset” är omdiskuterat.
Enligt Dweck gör ett “growth mindset” det möjligt för människor att växa under prövande
perioder i livet. En del studier tyder på att “growth mindset” kan ha betydelse för akademiska
prestationer. En omfattande undersökning (Yeager m.fl., 2019) visade till exempel att en kort
intervention som byggde på “growth mindset” förbättrade lågpresterande vuxnas betyg. I
debatter som uppkommit till följd av undersökningen har tolkningen av resultaten dock
kritiserats. Bland andra Miller (2019) betonar att när effekternas betydelse utvärderas borde
man beakta heterogena och kontextuella faktorer.
“Grit” är ytterligare ett begrepp som används inom den positiva psykologin. Grit kan definieras
som uthållighet och passion för långsiktiga mål. Grit innebär att ihärdigt arbeta mot
utmaningar, orka anstränga sig och upprätthålla ett intresse under en längre tid trots
misslyckanden, motgångar och platåer i utvecklingen. Det som är styrkan hos en person med
grit är uthållighet. Trots besvikelse lyckas personen hålla rätt fokus för att till slut nå framgång.
(Duckworth, Peterson, Matthews & Kelly, 2007.) Duckworth poängterar att grit inte enbart
handlar om återhämtningsförmåga vid misslyckanden, utan också om att ha förpliktelser som
en förblir lojal mot under många år (Perkins-Gough, 2013). Grit grundar sig på två aspekter.
Den första aspekten är uthållighet i samband med ansträngning och den andra aspekten är ett
intresse som bibehålls över lång tid. En studie har undersökt vilken roll grit har i
undervisningssammanhang genom att utforska och jämföra vad utfallen blivit baserat på
15

forskning mellan år 2012 och 2017. De huvudsakliga resultaten visar att grit korrelerar svagt
till måttligt med lärande. De två olika aspekterna inom grit spelar olika roller. Uthållighet i
samband med ansträngning hade en starkare positiv koppling med akademisk prestation.
Positiva variabler som kan utveckla grit är exempelvis hoppfullhet, positiv påverkan och
familjerelationer. En djupare förståelse för begreppet grit är väsentlig för att särskilja begreppet
från ett karaktärsdrag. Vidare är vikten av att förstärka grit inom skolsamfundet för att fostra
elevers karaktär och stärka deras potential omdiskuterad. (Christopoulou, Lakioti,
Pezirkianidis, Karakasidou & Stalikas, 2018.) Credé (2018) poängterar att många av de
huvudsakliga påståenden angående grit antingen är oprövade eller direkt motsägelsefulla i
relation till de empiriska bevisen. Det visar sig inte finnas någon orsak att acceptera
kombinationen mellan uthållighet och passion för långsiktiga mål enbart baserat på grit. Vidare
finns det inte heller något stöd för att grit ska vara en särskilt bra variabel för framgång och
utförande i ett undervisningssammanhang. Credé (2018) betonar att grit på många sätt kan
likställas med karaktärsdraget plikttrogenhet (conscientiousness).
Forskning inom den positiva pedagogiken har i huvudsak fokuserat på “Values In Action”
(härefter: VIA karaktärsstyrkor) (Peterson & Seligman, 2004). Forskningsresultaten
åskådliggör vikten av att elever ska lära sig identifiera och använda sina egna styrkor samtidigt
som de ska lära sig att känna igen och uppskatta andras styrkor. Det finns ett samband mellan
att elever lär sig detta och högre välbefinnande, bättre akademisk prestation, en utveckling till
att bli socialt välfungerande individer och färre beteendeproblem. (Park & Peterson, 2009b;
Proctor, Tsukayama, Wood, Maltby, Fox Eades & Linley, 2011; Shoshani & Slone, 2013;
Toner, Haslam, Robinson & Williams, 2012; Weber & Ruch 2011.) Det är skäligt att fundera
över när elever ska fokusera på sina starkaste styrkor (strongest strengths) kontra sina svagaste
styrkor (weakest strengths), vad resultaten kan bli om någon styrka blir extra stark och vilka
styrkor som behövs vid en specifik situation, betonar Kern och Kaufman (2017). Att lära elever
om hur de ska använda sina starkaste styrkor ligger som grund för att kunna frambringa det
bästa i varje enskild elev oberoende av olika hinder såsom inlärnings- och/eller
utvecklingssvårigheter. (Linkins, Niemiec, Gillham & Mayerson, 2015; Seligman m.fl., 2009.)
Huvudprincipen inom positiv pedagogik är att elever först ska lära sig känna igen sina styrkor
och sedan ta dem i bruk. Det här är värdefullt både för en framgångsrik skolgång och allmän
lycka. (Vuorinen, Hietajärvi & Uusitalo, 2020.) De flesta skolor saknar fortfarande kunskap
om hur de ska implementera den positiva pedagogiken i den ofta väldigt disciplinerade
16

lektionsplaneringen. Lärare behöver mycket övning och i vissa fall behöver det göras stora
förändringar beträffande bedömningskriterier av elever. Vårdnadshavares samtycke och stöd
för att rikta in läroplanen mot holistiskt välbefinnande är en förutsättning för en gynnsam
utveckling för eleven under skoltiden. Undervisning som baserar sig på karaktärsstyrkor kan
förse elever med återhämtningsförmåga och andra verktyg som bidrar till att leva ett
meningsfullt liv även efter avslutad skolgång. (Vuorinen m.fl., 2020.)
Sammanfattningsvis kan alltså sägas att kärnan inom positiv pedagogik är att aktivt se det goda
i elever. Det innebär att även söka efter och ta fasta på små framgångar. Det antas att ju fler
utmaningar barnet möter i livet desto större dos av uppmuntran och respons är barnet i behov
av. Den uppmuntran och responsen måste grunda sig i riktiga saker som kan tydliggöras och
pekas ut för barnet själv. Inom positiv pedagogik anses det vara viktigt att kunna blicka tillbaka
till bra stunder för att upplevelsen av att lyckas ska bli starkare och inte falla i glömska. Enligt
den positiva pedagogikens förespråkare bidrar alla upplevelser av att lyckas till de resurser
barnet behöver för att kunna lita på sina egna förmågor. Genom detta känner barnet till sina
egna starka sidor och har en tro på att kunna lyckas även i framtiden. Positiv pedagogik betonar
att för det första bygga på det goda och det som fungerar. Genom positiv pedagogik lärs
karaktärsstyrkor ut. För det andra hjälper läraren eleven att identifiera sina egna starka sidor
genom att lyfta fram också mindre framgångar. Slutligen anses det att barnet lär sig lita på sina
styrkor och medvetet använda sig av dem. Genom den här processen antas barnets framgångar
bli fler. (Positive Learning, 2021.)

2.2.1 Karaktär, dygder, karaktärsstyrkor
De sju dygderna visdom, mod, rättvisa, måttfullhet, tro, hopp och kärlek framträder konsekvent
i historiska texter om människans natur. Dessa dygder har diskuterats av moralfilosofer och
religiösa tänkare och anses vara grundkärnan för karaktär. De tidiga grekiska filosoferna
frågade sig vad det goda i en person är. Den moraliska frågeställningen ledde filosoferna vidare
till diskussioner om människans karaktär och mer specifikt hennes dygder. Bland andra
Sokrates, Platon, Aristoteles och Augustinus betecknade dygder som egenskaper och
kännetecknande karaktärsdrag vilka skulle bidra till att en person kunde leva ett blomstrande
liv. När kristendomen etablerade sig och växte förändrades den moraliska frågeställningen från
vad det goda i en person är till vad som är det rätta att göra. I modern tid har den moraliska
frågeställningen igen förändrats genom Anscombe (1958). Anscombe ville förflytta fokuset

17

tillbaka till etik och dygder, eftersom modern moralfilosofi baserades på lagar utan lagstiftare
som Anscombe uttryckte sig. (Peterson & Seligman, 2004.)
Enligt Kupperman (1991) är en persons karaktär hens stabila, långvariga mönster av tankar och
handlingar, speciellt när det berör andras och ens egen lycka och framför allt i relation till
moraliska val. Keyes och Annas (2009, s. 197) definierar blomstring (eudaimonia) som en
aktivitet som utvecklas genom utövandet av dygder. Det innebär alltså inte ett tillstånd som
uppstår inombords. Att behärska en dygd fullständigt är sällsynt. De flesta människor som kan
beskrivas som tämligen dygdiga har också brister. Om de oftast är ärliga och snälla, särskilt i
krävande situationer, kan de ändå vara aningen högfärdiga, ha en benägenhet att vara
ouppriktiga mot sin familj och inte så snälla med främlingar som råkar ha fel accent.
(Athanassoulis, 2000.) Ett annat sätt att brista när det gäller dygd är att sakna praktisk visdom
(phronesis) som styr överväganden om hur övriga dygder ska balanseras. Att vara dygdig
innebär att på något sätt vara god. En dygdig människa är moraliskt god, en utmärkt eller
beundransvärd person som agerar och känner som hen borde. Ifall en individ som besitter
dygden “mod” ser dygden som ren orädsla och en vilja att möta fara kan det leda till fel
agerande. I det fallet saknas praktisk visdom. Praktisk visdom betecknas av att personen har
kunskap och förståelse om hur hen kan agera väl och göra det rätta i olika situationer. Genom
livserfarenhet kan den praktiska visdomen utvecklas. En del av den visdomen är att vara klok
kring människor och det mänskliga livet. Ytterligare en del av den praktiska visdomen är att
identifiera en del inslag i en situation som mer betydelsefulla än andra. Människor som
behärskar praktisk visdom kan sägas förstå vad som är verkligt värdefullt och viktigt och
därigenom verkligt eftersträvansvärt i livet – i korthet vet de hur de ska leva gott. (Hursthouse
& Pettigrove, 2016.)
En långsiktig utveckling av dygder är något som håller hela livet eftersom det är möjligt att
fortsätta med det oberoende av livssituation. Att vara dygdig innebär att individen har utvecklat
sin karaktär så att det resulterar i specifika etiska handlingssätt. Annas (2011) beskriver dygd
som ett varaktigt karaktärsdrag som formar individen till att vara på ett visst sätt. Såväl en dygd
som en färdighet är praktisk och kan därmed endast läras genom tillämpning, alltså genom att
aktivt göra det som krävs. Då människan utvecklar en förståelse för och medvetenhet om
dygder kan hen bättre handla utgående från dem. Etiska teorier som dygdetiken hjälper
människan att förbättra sitt liv genom reflektion över det liv hen lever och eventuellt göra
förändringar vid behov. (Annas, 2011.) Dygdetik strävar efter att människan ska få en förståelse
för dygden för att självständigt kunna bemästra den. Vidare ska människan förbättra dygden
18

och kunna använda sig av den när hen stöter på utmaningar. Det går inte att förstå innebörden
av en dygd utan att förstå hur dygden kan åstadkommas. För att uppnå en dygd behövs någon
som lär ut den och vidare erfarenhet och övning. (Annas, 2011.)
Dygder är den innersta kärnan av karaktär. Genom karaktärsstyrkor kan dygder definieras.
(Peterson, 2006, s. 30.) Karaktärsstyrkor kan skiljas åt och på olika sätt demonstrera en eller
en annan dygd. Exempelvis kan dygden visdom uppnås genom karaktärsstyrkor som
nyfikenhet, kunskapstörst, omdömesförmåga, kreativitet och perspektivseende. Dessa styrkor
är liknande eftersom alla involverar förvärvande och användning av kunskap men de är också
distinkta. (Csikszentmihalyi & Csikszentmihalyi, 2006.) Samtida tillämpningar av begreppen
dygd och karaktär finns bland annat i den så kallade VIA-modellen, som utvecklades år 2004
av Peterson och Seligman. (Niemiec, 2013.) Syftet med VIA-modellen är att komplettera den
diagnostiska manualen Diagnostic and Statistical Manual (DSM) of the American Psychiatric
Association (senaste utgåva: 2013), genom att fokusera på vad som är välfungerande med
människor och speciellt genom att fokusera på karaktärsstyrkor som möjliggör ett lyckligt liv
(Csikszentmihalyi & Csikszentmihalyi, 2006).
I det följande presenteras ett par samtida modeller för att utveckla karaktärsstyrkor.
VIA-styrkorna (Values In Action) har utvecklats genom forskning vid VIA Character, ett icke
vinstdrivande institut i USA. 55 forskare sökte svar på hur människor i olika kulturer, från olika
religioner världen över och under historien definierat och beskrivit vad det innebär att vara en
god människa. Projektet pågick under tre års tid och var omfattande. Forskarnas utmaning var
att hitta gemensamma, universella beskrivningar av styrkor. I den första versionen kom
forskarna slutligen fram till 24 likvärdiga styrkor. Dessa 24 styrkor har beskrivits som goda
egenskaper av människor från många olika kulturer världen över. Enligt Peterson och Seligman
(2004) har de 24 karaktärsstyrkorna under världshistorien karaktäriserats som goda egenskaper
eller styrkor.
VIA-modellen illustrerar hur positiv psykologi kan uppmärksamma god karaktär. Det kan
verka självklart att de flesta unga människor vill göra bra ifrån sig och leva lyckliga och
meningsfulla liv. Att önska sig detta är väsentliga mål för människan men enligt Park och
Peterson (2009a) är det alltför vanligt att unga människor inte vet hur de ska finna lycka och
meningsfullhet i de rätta aktiviteterna på det rätta sättet. Det kan då vara bra att börja med
19

identifieringen av karaktärsstyrkor. Alla människor har styrkor. Styrkorna behöver bli
identifierade, stärkta och använda. (Park & Peterson, 2009a.)
VIA karaktärsstyrkor koncentrerar sig på vad som är gott hos människor och mer specifikt på
karaktärsstyrkor som bidrar till optimal utveckling under människans livstid. Utvecklingen av
VIA karaktärsstyrkor började med att först identifiera vilka delkomponenter som kan anses
konstituera god karaktär och sedan hitta sätt att validera dessa komponenter för
forskningsändamål.

Klassificeringen utgående

från VIA-

modellen består av 24

karaktärsstyrkor som allmänt uppfattas som värdefulla, organiserade i sex omfattande teman
med dygder som rubriker. (Park & Peterson, 2009a.)
Tabell 1
De sex dygderna och 24 karaktärsstyrkorna enligt VIA-klassificeringen (Peterson & Seligman,
2004).
Visdom

Mod

Mänsklighet

Kreativitet

Mod

Nyfikenhet

Rättvisa

Måttfullhet

Transcendens

Kärleksfullhet Rättvisa

Förlåtelse

Förmåga att
uppskatta det
sköna och det
goda

Ärlighet

Vänlighet

Ledarskap

Ödmjukhet

Tacksamhet

Omdömesförmåga

Uthållighet

Social
intelligens

Samarbete

Eftertänksam- Hoppfullhet
het

Iver att lära
sig

Entusiasm

Självkontroll

Perspektiv

Humor
Andlighet

När karaktären mäts behöver bredd och komplexitet också beaktas. VIA-modellen strävar efter
detta genom att mäta karaktären genom känslor, tankar och handlingar vilka alla förekommer
i olika grader. I det vardagliga livet är det vanligt att karaktär diskuteras som något en människa
antingen har eller saknar. VIA karaktärsstyrkorna är distinkta och förekommer i olika grad.
(Park & Peterson, 2009a.) Enligt Park och Peterson (2009a) är det viktigt att vara ytterst

20

försiktig när “god karaktär” värderas. Det finns ingen orsak för lärare att avstå från att fastställa
enstaka komponenter för god karaktär som kärleksfullhet eller god samarbetsförmåga. Däremot
skulle det vara ett misstag att behandla enskilda komponenter som fastställs på ett särskilt sätt
som om de utgjorde den goda karaktärens helhet. Individer kan vara mycket vänliga eller
hoppfulla men sakna andra komponenter för god karaktär. Dessa individer kan då beskrivas
som vänliga eller hoppfulla men enbart som det. Som tidigare nämnts beskrivs “god karaktär”
bäst som en helhet bestående av många olika komponenter. (Park & Peterson, 2009a.)
Fagerlund (2021) framhåller att alla människor har en uppsättning styrkor. Inom varje person
finns alla styrkor men personer använder sig av och kombinerar styrkor på olika sätt. Alla
människor kan utveckla sina styrkor om de “styrketränar”, alltså arbetar med sina styrkor.
Enligt Park och Peterson (2009a) är det möjligt att arbeta med karaktärsstyrkor tillsammans
med barn och unga oavsett individuell nivå och förmåga. En strategi är att arbeta med så kallade
kärnstyrkor, vilka är styrkor som människor redan besitter. Det kan vara mer tillfredsställande
för en person att arbeta med och på dessa styrkor. När barn och unga bygger upp sitt
självförtroende genom att använda sig av och utveckla sina kärnstyrkor kan de lära sig hur de
kan använda sig av dessa styrkor för att utveckla sina mindre utvecklade styrkor. Det kan vara
svårt och frustrerande att enbart arbeta på svagheter och problem. Barn och unga kan ge upp,
hamna i försvarsposition eller bli likgiltiga angående sina problem. Ifall diskussioner och
interventioner däremot börjar med barn och ungas styrkor, alltså saker de redan är skickliga på,
kan en god relation skapas mellan vuxna, barn och unga och därigenom öka motivationen.
(Park & Peterson, 2009a, s. 5.) Enligt Fagerlund (2021) kan styrketräning delas in i tre steg.
Steg ett fokuserar på styrkearbete för att stärka elevernas självkänsla. Det här steget handlar
mycket om att öka elevernas medvetenhet om vad de har för styrkor. Steg två uppmärksammar
att stärka elevers medkänsla genom att se styrkor hos varandra. Förutom att lära eleverna se
styrkor hos sig själva behöver de lära sig se styrkor hos varandra. Det här steget handlar också
om att stärka elevernas medkänsla och omtanke om varandra. Steg tre riktar in sig på att
använda styrkorna för att växa och utvecklas. Eleverna ska lära sig hur de kan ta till sina styrkor
då de stöter på motgångar och hur de kan hitta en balans i sin användning av styrkor så de inte
använder styrkorna för mycket eller för lite. Eleverna ska också få möjlighet att fundera över
ifall det finns någon styrka som de behöver arbeta på att utveckla hos sig själva.
Freidlin, Littman-Ovadia och Niemiec (2017) framhåller att över- och underanvändning av
allmänna karaktärsstyrkor är relaterat till negativa utfall medan optimal användning av
21

karaktärsstyrkor är relaterat till positiva utfall. Deras studie handlar om att definiera och mäta
karaktärsstyrkors negativa aspekter i form av under- och överanvändning av styrkorna,
karaktärsstyrkors optimala användning och karaktärsstyrkors samband med positivt och
negativt resultat. Vidare undersökte Freidlin m.fl. (2017) vilket samband som finns mellan
specifika karaktärsstyrkors under- och överanvändning vid social ångest. Studiens resultat visar
att såväl underanvändning som överanvändning av karaktärsstyrkor kan relateras till negativt
utfall, medan optimal användning av karaktärsstyrkor kan relateras till positivt utfall. En
överanvändning av social intelligens och ödmjukhet har samband med social ångest men det
har även en underanvändning av entusiasm, humor, självkontroll och social intelligens.
Undersökningens resultat visar alltså att både en över- och underanvändning av social
intelligens kan sammankopplas med social ångest. Enligt Fagerlund (2021, s. 73) kan en
överanvändning av social intelligens ta sig uttryck genom överanalyserande och en
underanvändning av social intelligens kan synas genom svårigheter att förstå eller
omedvetenhet om socialt samspel. En överanvändning av ödmjukhet innebär nedvärdering av
sig själv och skam över sig själv. En underanvändning av entusiasm tar sig uttryck genom
stagnation och brist på energi. När det kommer till underanvändning av humor syns detta
genom överdriven allvarsamhet och beträffande underanvändning av självkontroll uttrycks det
genom hedonism och njutningssökande (Fagerlund, 2021, s. 73). Underanvändning av
karaktärsstyrkor hade ett starkare samband med negativa utfall än överanvändning av
karaktärsstyrkor. Studiens resultat vittnar om att karaktärsstyrkor är mångfacetterade. (Freidlin
m.fl., 2017.)

PERMA-modellen är en ytterligare tillämpning av positiv psykologi, och står för “Positive
emotion, Engagement, Relationships, Meaning och Accomplishment” som enligt Seligman
(2011) är grundelementen för välbefinnande. Fagerlund (2021) utvecklar dessa faktorer
ytterligare. Positiva känslor innebär att känna bra känslor som lugn, glädje, stolthet, iver,
nyfikenhet, förundran och tacksamhet. Engagemang innebär att en person upplever en känsla
av iver och inspiration i det hen gör. Det handlar också om att en person kan leva sig så in i det
hen gör att hen hamnar i ett tillstånd av flow. Goda relationer innebär att en person har pålitliga
människor hen trivs med i sin närhet. Om en person är ledsen eller upprörd har hen människor
att prata med. Meningsfullhet innebär att ofta uppleva ens vardag och liv som betydelsefullt.
Att uppnå mål innebär att göra framsteg och uppnå mål. Att uppleva en känsla av tillräcklighet
när det kommer till att klara av skolan och sitt liv hör också till grundelementet Att uppnå mål.

22

Vidare ingår även en känsla av att personen klarar sig trots att hen inte är bäst eller perfekt.
(Fagerlund, 2021.) Senare har ytterligare en faktor adderats till PERMA-modellen, nämligen
hälsa (health) som omfattar aspekter som sömn, motion och kost (Moore, 2020).

2.2.2 Positiv pedagogik tillämpad i praktiken
Positiv pedagogik handlar om psykologiskt välbefinnande. Fagerlund (2021, s. 10) betonar att
elever genom positiv pedagogik lär sig kartlägga sina styrkor, identifiera varandras styrkor och
lär sig hur de kan använda sina styrkor vid motgångar. Positiv pedagogik behandlar även
känslor och hur känslor påverkar individen. Området ger kunskap i hur arbetet för att stärka en
god sinnesstämning kan gå till i strävan efter att må bra. Genom att använda metoder inom
positiv pedagogik kan alla elever i klassen stärka sin medkänsla och sina goda relationer. Elever
får redskap i hur de kan bemöta varandra för att stärka goda relationer, såväl när de är ivriga
och på gott humör som då de är arga, sura eller ledsna och det blir konflikter. Slutligen är det
viktigt att förstå att enskilda lektioner inte förändrar elevers välbefinnande. Det är ett
kontinuerligt, systematiskt arbete kring välbefinnande som har möjligheten att åstadkomma
förändring (Fagerlund, 2021.)
I det följande beskrivs några projekt där praktiska tillämpningar av positiv pedagogik gjorts i
Australien och i Finland.

PERMA-modellen i Geelong Grammar School
Geelong Grammar School i Australien var en av de första skolorna i världen som gick in för
att konkret tillämpa positiv psykologi i hela skolan. Projektet bygger uttryckligen på den
filosofiska traditionen där mänsklig blomstring (eudaimonia) betraktas som central: “Doing
good is aligned with a eudaimonic approach and focuses on equipping students with the skills
and knowledge that help them to thrive when faced with both challenges and opportunities”
(Norrish m.fl., 2013, s. 149). Med utgångspunkt i grundtanken att känslor är grundläggande för
lärande och för upplevelsen av skolan hos både elever och lärare har Geelong Grammar School
integrerat PERMA-modellen i sin undervisning (Norrish, 2015). Skolans motto för arbetet med
positiv pedagogik är: Lär dig det. Lev det. Lär ut det. Införliva det. (Learn it. Live it. Teach it.
Embed it.) I praktiken betyder mottot att läraren först lär sig själv metoderna från positiv
psykologi och börjar leva med dem i sitt eget liv. Sedan kan metoderna läras ut till eleverna
och slutligen införlivas i skolans kultur. (Fagerlund, 2021.) Norrish, Robinson och Williams

23

(2011) redogör för hur skolan tillämpat de olika delarna av PERMA-modellen i praktiken på
följande sätt:

Positiva känslor
Inom området för positiva känslor fokuserar Geelong Grammar School på att hjälpa
elever att förutse, initiera, uppleva, förlänga och skapa positiva emotionella
upplevelser. Vidare ligger en stor tyngdpunkt även på arbetet med att svara på negativa
känslor på ett sunt sätt. (Norrish m.fl., 2011, s. 2.)

Engagemang
Syftet med engagemang är att hjälpa elever förstå och uppleva total försjunkenhet i
aktiviteter. Skolan strävar efter att eleverna ska få uppleva höjdpunkter i sina liv genom
att förstå engagemangets karaktär, vägarna till engagemang och engagemangets
funktion för det individuella välbefinnandet. Inom engagemang betonar Geelong
Grammar School flow, som av Csikszentmihalyi (1990) definieras som att vara totalt
involverad i en aktivitet för aktivitetens egen skull. Egot faller bort och tiden flyger
iväg. Varje handling, rörelse och tanke följer oundvikligt den tidigare. Hela personens
varande är involverat, och hen använder sin skicklighet till det yttersta. För att uppnå
engagemang arbetar skolan med begreppet flow, motivationsteorier, kärnstyrkor och
att finna sin passion. (Norrish m.fl., 2011, s. 2.)

Goda relationer
Geelong Grammar School värderar betydelsen av samhörighet och välmående
relationer. Skolan stödjer elever att utveckla sociala och emotionella färdigheter som
främjar relationen med en själv och andra. Inom detta område arbetar skolan med
kommunikation, samarbete, social intelligens och förlåtelse. (Norrish m.fl., 2011, s. 2.)

Meningsfullhet
Geelong Grammar School tolkar PERMA-modellens “meningsfullhet” som att förstå,
tro på och tjäna något större än en själv. Skolan ser det även som en del av
meningsfullheten att avsiktligt engagera sig i aktiviteter som gynnar andra. Som grund
för arbetet inom detta område ligger betydelsefulla projekt, social medvetenhet, arbete
kring mening med och mål i livet samt volontärverksamhet. (Norrish m.fl., 2011, s. 2.)
24

Att uppnå mål (Accomplishment)
Detta område syftar till att utveckla elevers potential genom att sträva efter och uppnå
meningsfulla resultat. Geelong Grammar School arbetar här med tänkesätt, beröm och
teorier för att uppnå mål och inneha hopp. (Norrish m.fl., 2011, s. 2.)
Rektorn för Geelong Grammar School, Stephen Meek, uttrycker inget tvivel om att elevernas
välbefinnande höjts på en basnivå genom att skolan arbetat med positiv pedagogik. Enligt
Meek har eleverna en större förståelse för välbefinnandets mening och hur välbefinnandet kan
ligga till grund för deras egen livskvalitet. När elever stöter på motgångar vet de hur de kan
använda sin resiliens. Eleverna vet också att de kan agera proaktivt för att öka sin
tillfredsställelse med livet. Positiv pedagogik har skapat ett gemensamt språk bland elever och
skolpersonal. För personalens del har utbildning i och arbete med positiv pedagogik lett till
liknande resultat som för eleverna. Eftersom all personal inkluderats i utbildningen av positiv
pedagogik har personalen blivit mer sammansvetsad. (Norrish, 2015.) Fagerlund (2021)
poängterar vikten av kollegialt lärande för att uppnå bäst effekt med arbetet inom positiv
pedagogik. Det är viktigt att skolan planerar sitt arbete med positiv pedagogik på ett
systematiskt sätt och att hela skolan genomsyras av samma förhållningssätt (Fagerlund, 2021).

“Styrka, glädje och medkänsla”: ett projekt i Svenskfinland
I Finland bedriver organisationen Folkhälsan forskningsprojektet och fortbildningen “Styrka,
glädje och medkänsla”. Projektet riktar sig till lärare och handlar om att mångsidigt stärka
elevers, kollegors och det egna välbefinnandet genom aktuell forskning och praktisk
tillämpning av metoder inom positiv psykologi i skola och utbildning. I en interventionsstudie
från projektet (Laakso m.fl., 2020) undersöktes i Svenskfinland en grupp elever i årskurs 5 som
systematiskt arbetade med välbefinnande under ett helt läsår. Eleverna hade en 45 minuter lång
lektion i välbefinnande per vecka. Jämfört med kontrollgruppen uppvisade de elever som fått
arbeta med och blivit undervisade i välbefinnande en märkbar ökning i psykologiskt
välbefinnande. Eleverna upplevde bland annat fler positiva känslor, stärkt engagemang, känslor
av meningsfullhet, stärkta relationer och en känsla av att kunna nå mål och hantera sina liv.
Vidare visade eleverna stärkt hoppfullhet och positiv sinnesstämning på samma gång som deras
symptom på depression och beteendeproblematik minskade.

25

Projektet har även genererat flera magisteravhandlingar. Karlsson (2018) har utfört en
kvalitativ analys av projektets insamlade enkätsvar och utförda fokusgruppsintervjuer bland
elever i årskurs 5–6. I resultaten framkommer det att elever genom att arbeta med personliga
styrkor och positiva känslor får verktyg för att öka sitt eget välmående. Majoriteten av eleverna
i undersökningen upplevde att det skett en förändring på ett personligt plan efter att ha varit en
del av forskningsprojektet. Det fanns även elever som inte upplevde någon nytta eller märkte
någon skillnad efter att ha arbetat med personliga styrkor och positiva känslor.
Söderlund (2019) har i sin magisteravhandling undersökt elevers upplevelser av
interventionsmodellen baserat på Folkhälsans insamlade data. Enligt undersökningen upplevde
eleverna en fördel av att lära sig om styrkor. Tack vare arbetet med styrkor upplevde eleverna
att de hade en tydligare självbild, ett större självförtroende och en utökad självkännedom.
Genom att ha arbetat med positiv pedagogik har eleverna blivit mer medvetna om sina egna
och andras styrkor, de har skapat en utvidgad förståelse, tänker efter och agerar annorlunda när
de samverkar med andra. De upplever att klassandan har påverkats positivt. Generellt har
eleverna nästintill enbart positiva upplevelser av interventionen.
Sandholm (2020) undersökte lärares upplevelser av arbetet med positiv pedagogik under
fortbildningen. Resultaten åskådliggör att lärarna haft nytta av positiv pedagogik under
lärandesamtal och när de ska ge respons. Vidare har de haft nytta av metoden för att skapa och
stärka relationer och för att stödja elevers emotionella och sociala utveckling. Lärarna upplever
även att positiv pedagogik bidragit till en förändring på ett personligt plan, exempelvis genom
ökat välbefinnande, ett positivare synsätt och en professionell utveckling, främst förändringar
i deras elevsyn och i deras växelverkan med eleverna. Enligt klasslärarna har positiv pedagogik
även bidragit till en förbättrad kollegial anda och till emotionella förändringar och utveckling
i elevernas sociala interaktion. Lärarna upplever att positiv pedagogik stöder deras personliga
och professionella utveckling. De utmaningar lärarna upplevt i sitt arbete med positiv
pedagogik är tidsbrist, otillräckligt stöd på arbetsplatsen, elevernas oförmåga att ta emot och
att de personliga resurserna inte räcker till. Lärarna anser inte att utmaningarna varit ett hinder
för arbetet med positiv pedagogik men att det däremot är ett hot mot engagemanget. Lärarna
upplever att arbetsplatsens stöd är av väsentlig betydelse för att lärarna ska ha kraft att engagera
sig i positiv pedagogik. Slutligen anser lärarna att det krävs mer fortbildning och engagemang
av skolans ledning för att få positiv pedagogik att bli en del av skolans verksamhetskultur.
26

Därutöver har Hägglund (2020) undersökt klasslärares syn på att stärka elevers välbefinnande
i skolan. Studiens resultat visar att klasslärare definierar välbefinnande som att trivas i skolan
och att uppleva en känsla av trygghet. De anser även att begreppet innefattar en såväl fysisk
som psykisk dimension. Klasslärarna strävar efter att vara positiva och uppmuntrande och på
så vis sprida det vidare till eleverna. Genom att visa förståelse och tilltro till sina elever försöker
klasslärarna stärka deras välbefinnande. Lärarna upplever att deras relation med eleverna och
elevernas relation sinsemellan är betydelsefull. I undervisningen får eleverna arbeta med
känslor, positiva tankesätt och karaktärsstyrkor. Fysiskt välbefinnande stärker klasslärarna
genom rörelse under skoldagen och i undervisningen. Slutligen upplever klasslärarna att
välbefinnande är en förutsättning för elevernas lärande.
Forskningen inom Folkhälsans projekt “Styrka, glädje och medkänsla” har också utgjort
grunden för ytterligare fortbildning som organiserades samtidigt som min egen avhandling
växte fram. En motsvarande fortbildning, “Välbefinnande som ledord” ordnas år 2021 som ett
samarbete mellan Centret för livslångt lärande vid Åbo Akademi och HY+ vid Helsingfors
Universitet. Fortbildningen “Välbefinnande som ledord” handlar om att mångsidigt stärka
psykologiskt välbefinnande och resiliens hos både elever och skolpersonal.

27

3 Metod och genomförande
I kapitlet presenteras magisteravhandlingens syfte och forskningsfrågor. Vidare redogörs det
för den kvalitativa forskningsansatsens antaganden samt för intervju och klassrumsetnografi
som datainsamlingsmetoder. Val av informanter och genomförande av undersökningen
diskuteras. Kapitlet avslutas med en diskussion om tillförlitlighet, trovärdighet och etiska
aspekter.

3.1 Syfte och forskningsfrågor
Avhandlingens syfte är att undersöka finlandssvenska klasslärares arbete med och upplevelser
av positiv pedagogik. Utifrån syftet har två forskningsfrågor utarbetats:
1. Hur arbetar finlandssvenska klasslärare med positiv pedagogik?
2. Hur upplever finlandssvenska klasslärare arbetet med positiv pedagogik?

3.2 Val av forskningsansats
Avhandlingen bygger på en kvalitativ forskningsansats. I kvalitativ forskning har forskaren
ofta en mera central och tolkande roll jämfört med forskarrollen vid en kvantitativ ansats. Hur
forskaren väljer att exempelvis kategorisera det insamlade materialet kan variera beroende på
vem det är som forskar, hens bakgrund, tidigare läst litteratur och teoretiskt intresse. Detta
betyder ändå inte att den kvalitativa forskningsansatsen skulle resultera i svagare forskning än
någon annan forskningsansats. Den kvalitativa ansatsen skapar en särskild relation mellan
forskaren och det hen forskar om. Forskaren kan inte återberätta verkligheten på ett exakt,
mätbart sätt. Inom den kvalitativa ansatsen beskrivs istället forskarens tolkning av verkligheten.
I tolkningsprocessen blir forskarens egen bakgrund och kunskap ett aktivt verktyg. Den
kvalitativa forskningen förenklas ändå inte till att allt är möjligt och att alla individer lika väl
kan ägna sig åt forskning som genomförs bra. (Fejes & Thornberg, 2009.) Karakteristiskt för
god kvalitativ forskning är att den förståelse som växer fram under forskningsarbetet är
välkontextualiserad och välgrundad och att forskarens tolkningar är trovärdiga och rimliga
(Björk, 2016).
Den kvalitativa forskningsansatsen betecknas oftast av att verkligheten beskrivs av forskaren
genom orddata. Grundantagandet om den kunskap som eftersträvas är att den är en tolkning av
28

verkligheten snarare än en exakt beskrivning eller mätning. Vid en kvalitativ, tolkande ansats
strävar forskaren efter en förståelse för hur meningsskapandet går till i intersubjektiva, sociala
kontexter. Det kunskapsteoretiska eller epistemologiska perspektivet innebär alltså att
forskaren kommer att inrikta sig på vad som är meningsfullt för studiens informanter och hur
dessa betydelser kan tolkas så trovärdigt som möjligt. (Schwartz-Shea & Yanow, 2012.) Med
orddata menas språkliga uttalanden såsom till exempel inspelningar av vanliga samtal eller
intervjuer och nedskrivna fältanteckningar av det som observerats. Ändamålet är att få en
förståelse för det som analyseras. Kvalitativa metoder ger ett djup i förståelsen av problem och
kan därför vara ett alternativ eller komplement till kvantitativa metoder vilka oftare är
undersökningar baserade på statistik (Tewksbury, 2009). Vid databearbetning används inom
kvantitativ ansats mer statistisk beräkning medan den kvalitativa ansatsen tydligare bekräftar
forskarens tolkande arbetssätt, närheten till data och intresse för att gå på djupet. (Fejes &
Thornberg, 2009, s. 19.) Uppfattning och förståelse är två grundkomponenter i kvalitativ
forskning (Dilley, 2004). Enligt Hawkesworth (2014, s. 35–37) inverkar forskares tidigare
erfarenheter, kunskap och medvetna eller omedvetna övertygelser på deras iakttagelser och
tolkningar, vad de är kapabla att notera och vad de anser vara viktigt eller mindre viktigt.
Forskarens egen referensram kan inverka på forskningsprocessen genom motivet och syftet,
dataurval, analys och resultat eftersom forskaren själv är en meningsskapande individ. De här
premisserna bortses inte från eller utesluts i den tolkande forskningen. Tvärtom är strävan att
arbeta med dem och använda dem som betydelsefulla resurser i forskningsarbetet. Genom att
kontinuerligt tolka den fråga eller interaktion med de personer som står i fokus och genom ett
fortlöpande tankearbete som möjliggör djupare förståelse strävar forskaren efter att så öppet
som möjligt redogöra för tidigare kunskap och antaganden. Vidare eftersträvas det på basen av
detta att redovisa för hur nya erfarenheter och insikter omformar och nyanserar tolkningar
under forskningsprocessens gång. (Hawkesworth, 2014.)
Schwartz-Shea och Yanow (2012) betonar att tolkningar genereras tillsammans mellan
forskaren och den person som studeras. Tolkande forskning sammanflätar forskaren och
forskningsobjektet genom utformningen av forskningsfrågorna som skapar belägg för svaret.
Det är mänskligt omöjligt att observera och beskriva allt som händer i en miljö vare sig det
gäller i vardagen eller i forskningskontext, eftersom människans “ramar” och “linser” filtrerar
ut sådant som inte är relevant för sammanhanget. Med andra ord är iakttagande alltid
ofullständigt. Tolkande forskning strävar efter en förståelse för vad ett forskningsobjekt eller
område betyder för de undersökta och på vilket sätt det har betydelse för dem och för forskaren
29

som studerar det. Vidare framkommer genom tolkande forskning människans kapacitet att
finna och upptäcka kunskap. Människor skapar, kommunicerar, tolkar, delar och är oense om
fenomens betydelser. Forskarens perspektiv formar frambringandet av kunskap och en
förståelse (verstehen) för det mänskliga beteendet är en förutsättning för att studera människor
framhåller Schwartz-Shea och Yanow (2012). Att förstå mänskligt beteende skapar klarhet i
människors egen tolkning av sina egna och andras upplevelser som resulterar i en specifik
betydelse i ett visst sammanhang. Förståelse (verstehen) innebär att genom förutseende,
avsiktlig och proaktiv ansträngning skapa en förståelse så att säga från insidan. (Schwartz-Shea
och Yanow, 2012.)
Eftersom avhandlingens syfte är att förstå hur klasslärare i praktiken arbetar med positiv
pedagogik och hur de upplever sitt arbete, är en kvalitativ och tolkande ansats lämplig. I det
följande beskriver jag mina metodval mera specifikt.

3.3 Etnografi som metod
Denna studie är en klassrumsetnografisk fallstudie. Etnografi definieras enligt Hammersley
(2006, s.4) som en form av social- och utbildningsforskning som betonar vikten av att i första
hand studera vad människor gör och säger i specifika kontexter. En etnografisk undersökning
kan förverkligas genom deltagarobservation i relevanta förhållanden, och/eller genom
förhållandevis öppna intervjuer utformade för att förstå människors perspektiv. Vidare betonar
Hammersley (2006) att etnografi borde baseras till största del på forskarens observationer men
även intervjuer kan ingå. Etnografi är både en process och en produkt (Agar, 1980). När den
etnografiska metoden används kan forskaren sätta sig i ett sammanhang där hen kan genomföra
sin

undersökning

och

använda

sig

av

datainsamlingsmetoder

som

observation,

halvstrukturerade intervjuer eller öppna samtal och gruppintervjuer (Delamont, 2009; Gillham,
2000; Stewart & Shamdasani, 2014).
Hammersley och Atkinson (1995) beskriver etnografi som en metod som i sin mest
karakteristiska form involverar forskaren som på ett mer eller mindre uppenbart sätt deltar i
människors vardagliga liv under en viss tidsperiod. Forskaren observerar vad som händer och
sägs och ställer frågor. Med andra ord samlar forskaren in alla tillgängliga data för att belysa
det undersökningen strävar efter att undersöka. All social forskning grundar sig på människans
kapacitet till deltagande observation. De frågeställningar undersökningen strävar efter att svara

30

på är sällan helt kompletta innan fältarbetet påbörjas eftersom miljön för undersökningen kan
påverka frågorna. För att försäkra sig om att inte dra falska slutsatser rörande de attityder och
beteenden som undersöks, måste forskaren identifiera den kontext i vilken personerna som
undersöks agerar. Forskaren behöver vara medveten om att kontexten är en social situation och
inte enbart en fysisk plats för de undersökta. (Hammersley & Atkinson, 1995.)
Klassrumsetnografi syftar till en forskningsprocess grundad i en kulturell, social och språklig
antropologi likväl som ett forskningsresultat i form av en skriftlig produkt (Hammersley,
1990). Klassrumsetnografi strävar efter att synliggöra särskilda sociala och kulturella
handlingar

och

processer

inom

det

vardagliga

klassrumslivet.

Inom

metoden

klassrumsetnografi försöker forskaren förstå klassrummet som ett socialt, kulturellt och
språkligt utrymme för socialisering och integrering. Forskaren börjar med att ställa frågor som;
vad händer, hur, var, när, av vem och med vem? Därefter följer frågan; hur viktigt är det här
för personerna i klassrummet och andra som har anknytning till dem? I motsats till det etiska
(etic) och deterministiska perspektivet som en stor del av forskningsarbete inom
undervisningsområdet utgår ifrån, eftersträvar klassrumsetnografi efter ett emiskt (emic)
perspektiv. (Hammersley, 1990.) Det etiska perspektivet innebär en beskrivning som utgår från
att den enskilda kulturens förhållande sätts i ett större sammanhang, medan det emiska
perspektivet syftar till en beskrivning som anknyter till ett specifikt sammanhang (Natur &
Kultur, u.å.). Det deterministiska perspektivet handlar om en filosofisk ståndpunkt som bygger
på att allting sker med nödvändighet och det som sker är angivet av förutgående orsaker eller
andra redan givna villkor (Prawitz, u.å.). Klassrumsetnografi ger forskaren en inblick i vad
klassrummen utgörs av både gällande kontinuitet och förändring i befintliga sociala och
kulturella ideologier om kunskap, medvetenhet, lärande, sociala relationer, identitet och
personlighet. (Bloome & Beauchemin, 2018.)
“Fallstudier inom pedagogiken används främst för att få en bild av och förståelse om specifika
frågor och problem som rör den pedagogiska praktiken” (Merriam, 1994, s. 36). En fallstudie
är ett tillvägagångssätt där en del av ett fenomen studeras under en viss tidsperiod, oftast genom
observation och intervju. Fallstudier används ofta för att undersöka förlopp och processer.
(Denscombe, 2009, s. 59.) En fördel med fallstudier är att de beskriver sammanhang ordagrant
på ett sätt som kvantitativa rapporter inte kan göra. Forskaren får på detta vis djupare kunskap
om ett specificerat område. En för omfattande och detaljerad beskrivning och analys kan även
vara till nackdel då den kan uppfattas som överflödig av läsaren. (Merriam, 1994.) I enlighet
31

med detta har jag i min rapport valt att enbart ta fasta på och lyfta fram sådant som är relevant
för avhandlingens syfte och forskningsfrågor.

3.4 Intervju som datainsamlingsmetod
Strukturerade intervjufrågor är förhandsbestämda. Under en strukturerad intervju avviker
intervjuaren från frågeformuläret så lite som möjligt. Qu och Dumay (2011) betonar att
ostrukturerade intervjufrågor i sin tur möjliggör mer öppna svar. I en ostrukturerad intervju
behöver den intervjuade inte på förhand känna till alla intervjufrågor.
Enligt Crabtree och DiCicco-Bloom (2006) är halvstrukturerade intervjuer ofta organiserade
kring förutbestämda frågor som öppnar upp för öppna svar tillsammans med andra frågor som
uppstår under intervjun. Den halvstrukturerade intervjun, som användes i denna avhandling,
möjliggör för den intervjuade att framställa sina svar på egna villkor, genom sitt eget sätt att
tänka och med sina egna ord (Qu & Dumay, 2011). Den halvstrukturerade intervjumetoden
valdes här för att den resulterar i breda, djupa svar och tar fasta på informanternas upplevelser
uttalade genom deras egna ord. Svaren får skilja sig från varandra eftersom det är
informanternas individuella upplevelser som undersöks. Vikten av att skapa utrymme för
öppna svar beaktades när intervjuguiden utformades. Den som intervjuar måste utveckla och
anpassa följdfrågor som hänvisar till undersökningens kärna. Enligt Qu och Dumay (2011)
innehåller halvstrukturerade intervjuer förberedda frågor utarbetade enligt specifika teman på
ett systematiskt sätt för att få fram genomtänkta svar. För att styra en halvstrukturerad intervju
mot de områden intervjuaren är intresserad av ligger fokuset i intervjun ofta på att täcka teman
som omfattar dessa områden framhåller Qu och Dumay (2011). Den halvstrukturerade
intervjun är populär eftersom den är flexibel, tillgänglig, begriplig och allra mest för att den
når viktiga, ofta gömda sidor av människans beteende. (Qu & Dumay, 2011.)
Det finns olika aspekter som ska beaktas då en intervju genomförs. Furgerson och Jacob (2012)
nämner följande aspekter som en intervjuare kan ha i åtanke för att genomföra en lyckad
intervju. För det första ska intervjufrågorna skapas utgående från befintlig forskning som
intervjuaren behöver vara insatt i. Innan intervjuguiden skapades var jag påläst om tidigare
forskning inom positiv psykologi och positiv pedagogik som jag utgick från. För det andra ska
intervjufrågorna vara öppna så svaren på frågorna blir mer djupgående än jakande och nekande
svar. Intervjuguiden utgick från att skapa utrymme för öppna svar. För det tredje kan intervjun
när den äger rum med fördel spelas in så intervjuaren kan upprätthålla ögonkontakt med den/de
32

intervjuade. Efter informanternas godkännande spelades intervjuerna in så att ögonkontakt och
närvaro kunde bibehållas under hela intervjun. Vidare betonar Furgerson och Jacob (2012)
vikten av att lyssna uppmärksamt på den som intervjuas. I en intervju ber intervjuaren om och
lyssnar till den intervjuades svar angående upplevelser, syn och åsikter som den intervjuade
förmedlar med egna ord. I en intervju konstrueras och förmedlas kunskap mellan intervjuaren
och den intervjuade. (Kvale, 2007.) När intervjuer görs med mer än en person samtidigt kan
det vara utmanande för intervjuaren att kontrollera ämnet som diskuteras. Å andra sidan kan
det vara en fördel att utföra intervjuer med mer än en person åt gången eftersom de intervjuade
då kan sporra och påminna varandra. Forskaren har möjlighet att genom gruppintervjuer motta
mer information än under en intervju med en ensam person. (Hammersley & Atkinson, 1995.)
Jag har utfört såväl individuella intervjuer som en gruppintervju för att få så omfattande och
rika data som möjligt.
Kvale och Brinkmann (2014) poängterar att intervjuer är att föredra när mänskliga erfarenheter
ska studeras. När frågeställningarna har att göra med hur något upplevs eller hur något görs är
den kvalitativa intervjun relevant. Kvale och Brinkmann (2014, s. 144) delar in intervjustudien
i sju stadier som jag utgick ifrån. Det första stadiet handlar om att formulera undersökningens
syfte och forskningsfrågor innan genomförandet av intervjuerna vilket jag gjorde. Sedan
planerade jag intervjuernas upplägg, det vill säga vilken kunskap jag strävade efter att få svar
på och hur jag skulle beakta etiska aspekter. Därefter utfördes intervjuerna som baserades på
en intervjuguide. När alla intervjuer genomförts transkriberades data. Utgående från studiens
syfte och intervjumaterialets karaktär valde jag en lämplig analysmetod. Det näst sista stadiet
innebär att fastställa intervjuresultatens tillförlitlighet, trovärdighet och generaliserbarhet.
Dessa aspekter har jag reflekterat över och redogjort för i kapitel 3.6. Slutligen ska resultatet
och använda metoder rapporteras i form av en läsbar produkt, som beaktar undersökningens
etiska aspekter och som uppfyller vetenskapliga kriterier. (Kvale & Brinkmann, 2014.)
Genom observationerna och intervjuerna fick jag möjlighet att i praktiken ta del av specifika
situationer där lärarna väljer att handla på ett sätt som stöder sig på positiv pedagogik, och
därigenom få en konkret förståelse kring hur de arbetar med positiv pedagogik tillsammans
med sina elever.

33

3.5 Genomförande, databearbetning och analys
Då jag är intresserad av att förstå och synliggöra klasslärares arbete med och upplevelser av
positiv pedagogik valdes informanterna utgående från att de har fortbildat sig inom positiv
pedagogik. Båda informanterna skulle vara finlandssvenska klasslärare eftersom avhandlingen
fokuserar på finlandssvenska klasslärares arbete och upplevelser. Informanterna som
kontaktades är klasslärare i Österbotten. När undersökningen genomfördes användes
bekvämlighetsurval som innebär att de informanter som befinner sig närmast geografiskt och
var lätta att kontakta har valts. Denscombe (2016) framhåller att bekvämlighetsurvalet passar
mindre undersökningar. För att uppnå anonymitet har informanterna fiktiva namn. Antonia har
arbetat som klasslärare i 10,5 år och Sabina i 15 år. De har båda gått fortbildning i positiv
pedagogik och arbetar med metoden i sin egen undervisning. Både Antonia och Sabina har gått
fortbildningen “Styrka, glädje och medkänsla” som har ordnats av Folkhälsan i samarbete med
Centret för livslångt lärande och Utbildningsstyrelsen. Sabina gick fortbildningen år 2019 och
Antonia år 2021. Antonia har mest arbetat i årskurserna 1–3 medan Sabina har arbetat jämt i
alla årskurser 1–6 förutom i årskurs 4.
Forskningsprocessen började med att jag kontaktade två parallellärare som arbetar i årskurs 2
och frågade ifall de kunde tänka sig att ställa upp i undersökningen för min magisteravhandling.
Innan informanterna svarade fick de information om vad magisteravhandlingen handlar om
och att jag i så fall skulle följa med dem under en vecka och fördela tiden jämt i vardera klass.
Därtill skulle jag göra en intervju med båda klasslärarna enskilt och slutligen en intervju med
dem tillsammans. Klasslärarna meddelade mig snabbt att de gärna ställer upp. Därefter
kontaktade jag rektorn i skolan för att be om samtycke till att undersökningen genomförs.
Rektorn gav sitt samtycke.
Skolan är belägen i en centraltätort och består av 300 elever och 22 lärare varav 4 är
speciallärare. Skolan omfattar 17 klasser i årskurs 1–6. Parallellklasserna som deltog i
undersökningen bestod av 17 elever respektive 19 elever i årskurs 2. Jag var bekant med skolan
sedan tidigare och kände till lärarna som arbetade med positiv pedagogik men hade inga
personliga kopplingar till någon av dem eller till någon av deras elever.
I min forskarroll har jag använt mig av en etnografisk metod som omfattat observationer och
intervjuer på fältet (Hoey, 2014; Kitzinger, 1995). Det är av betydelse att inte generalisera eller
dra omfattande slutsatser enbart baserat på den egna forskningsupplevelsen. Syftet är inte heller

34

att kunna generalisera, utan att kunna bidra till området med en inblick i praktiken. Under
forskningsprocessen gjorde jag etiska överväganden vilket är karakteristiskt för forskarens
arbete under en etnografisk studie (Parker-Jenkins, 2016.) Exempelvis sökte jag om
vårdnadshavarnas tillstånd trots att det inte var obligatoriskt då eleverna inte var i fokus för
undersökningen. Jag fattade detta beslut eftersom eleverna ändå hela tiden befann sig i den
miljö jag observerade.
Mitt fältarbete pågick under fyra vardagar, tisdag till fredag, mellan klockan 9 och 13. Under
tisdag och onsdag var jag i Sabinas klass. Intervjun med Sabina gjordes i hennes klassrum
under tisdagen efter att hennes undervisning slutat. Intervjun tog cirka 42 minuter. Under
torsdag och fredag var jag i Antonias klass. Intervjun med Antonia gjordes på torsdag i hennes
klassrum efter att hennes undervisning för dagen hade slutat. Intervjun pågick i cirka 31
minuter. Under observationerna satt jag längst bak i klassrummet för att störa undervisningen
så lite som möjligt. Mina anteckningar gjorde jag för hand i ett häfte. Jag valde att inte använda
dator under mina observationer eftersom tangentljudet kunde ha stört lektionerna. Under tiden
jag var i klassen följde jag med hela undervisningen. Mina observationer fokuserade på det
som rörde positiv pedagogik, och tog fasta på både det konkreta arbetet som gjordes i klasserna
men även lärarnas sätt att stödja sig på positiv pedagogik i undervisningen. Ur mitt perspektiv
såg jag tydligt hur lärarna interagerade med sina elever, hur de bemötte eleverna och vilka
känslor deras bemötande bidrog till. Jag fick även en tydlig överblick över elevernas aktivitet
och deltagande i undervisningen. Lärarna var väldigt positiva till min närvaro och eleverna lite
nyfikna. Första dagen jag observerade i respektive klasser presenterade lärarna mig kort och
förklarade att syftet med min närvaro i klassen var att se på hur lärarna arbetar. Lärarna hade
informerat eleverna på förhand om att jag skulle komma vilket verkade göra eleverna mindre
brydda om mitt deltagande i klassen. Jag upplevde att undervisningen pågick som vanligt och
att eleverna kunde vara bekväma och att lektionerna kunde genomföras utan fokus på min
närvaro.
Den gemensamma intervjun gjordes i ett ledigt, tomt, utrymme med både Sabina och Antonia
och utfördes på måndag, veckan efter att observationerna och de individuella intervjuerna
genomförts. Den gemensamma intervjun tog cirka 21 minuter. Intervjufrågorna till den
gemensamma intervjun utformades utgående från observationerna jag gjort och vidare från
sådant som framkom i de individuella intervjuerna. Empiriska data bestod av 15 sidor

35

handskrivna fältanteckningar, 8 sidor renskrivna fältanteckningar på dator, 95 minuter
inspelade röstanteckningar samt 24 sidor transkriberade intervjuer.
Den kvalitativa analysen kan vara beskrivande samtidigt som den är tolkande. När data
möjliggör tolkning av dolt innehåll kan kvalitativa analyser uppdaga både djupet i och
meningen med informanternas uttryck. (Lindgren, Lundman & Graneheim, 2020.) Att hitta
mönster, bearbeta det material som samlats in och presentera det som undersökningens resultat
är centralt vid kvalitativ dataanalys (Fejes & Thornberg, 2009). I min analys kombinerade jag
narrativ analys och tematisk kategorisering.
Den narrativa analysen påbörjades redan när jag genomförde intervjuerna. Analysen inleds
under själva berättarsituationen, intervjun (Johansson, 2005; Kvale, 1997). Allt från
framställningen av händelser till de betydelser och den mening som skapas sker i ett samspel
mellan intervjuaren och den intervjuade. Forskarens roll under intervjusituationen är att vara
en aktiv lyssnare och utfrågare. Till denna del av analysfasen hör också de reflektioner
forskaren gör själv och tillsammans med berättaren. (Johansson, 2005.) Följande fas innebär
transkribering. Jag samlade in mina data genom fältanteckningar av observationer samt
intervjuer som spelades in på telefonen. Under transkriberingen ska forskaren besluta vad som
ska ingå (Johansson, 2005). Jag valde att transkribera ordagrant det informanterna sade under
intervjuerna. Skratt och tonfall kommenterade jag inte. Johansson (2005) framhåller att
transkriptionen i sig är en process av strukturering och analys av data. När transkriberingen är
genomförd påbörjas läsandet av sammanställda data. Jag upptäckte teman och mönster och
nyckelord när jag läste igenom materialet. Vid den narrativa analysen kategoriseras, kodas och
klassificeras data på olika sätt (Johansson, 2005). Under denna fas valde jag ut relevanta delar,
flyttade om dem och använde informanternas egna formuleringar där de passade in. Enligt
Johansson (2005) blir denna sammanställning en symbolisk, kreativ sammanfattning av det
forskaren hört, läst och sett på fältet.
Det insamlade materialet analyserades enligt en tematisk kategorisering. Syftet med en
tematisk analys är att urskilja, analysera och resonera kring mönster och teman som
framkommer i det insamlade data. Genom en tematisk analys kan data framställas i rika
beskrivningar. Det första steget inom en tematisk analys är att bekanta sig med insamlade data.
(Braun & Clarke, 2006.) Analysfasen började med en digital sammanställning av
fältanteckningarna och en transkribering av intervjuerna. Det andra steget enligt Braun och

36

Clarke (2006) är att urskilja och identifiera de data som är meningsfulla och intressanta för
undersökningen i fråga. Jag färgkodade det material som direkt kunde svara på de ställda
forskningsfrågorna. Det tredje steget i den tematiska analysprocessen är att påbörja den
tolkande analysen av meningsfulla och intressanta data. Delar av det insamlade datamaterialet
slogs samman eller splittrades beroende på vilka teman och kategorier de passade till. Det
fjärde steget innebär en djupdykning i vilka teman som ska bestå. Data inom varje tema ska
hänga samman på ett meningsfullt sätt. Olika teman ska särskiljas tydligt. Jag granskade så att
de teman som valts stämde överens med kategorierna och att innehållet i kategorierna
korrelerade med temat. Det femte steget i den tematiska analysprocessen innebär att namnge
teman så de tydligt omfattar essensen av de tillhörande kategorierna. När jag namngav de teman
som data ordnades efter utgick jag från undersökningens forskningsfrågor. På detta vis blev det
tydligt vilka kategorier jag skulle utforma för att besvara forskningsfrågorna. Det sjätte och
sista steget är att förmedla dataanalysen i tydbar skrift genom att använda levande och
fängslande exempel som är relaterade till temat, forskningsfrågorna och den teoretiska
referensramen. Resultatredovisningen behöver stödjas på och ge uttryck för en trovärdig och
noggrann analysprocess. Resultatredovisningen ska bestå av en mer gedigen redogörelse för
temat och skildra en analys med empiriskt stöd som besvarar forskningsfrågorna. (Braun &
Clarke, 2006.)

3.6 Tillförlitlighet, trovärdighet och etiska aspekter
Tillförlitlighet i en studie syftar till hur tillförlitliga och konsistenta forskningsresultaten är.
Ofta behandlas tillförlitligheten i förhållande till om resultatet kan reproduceras vid andra
tidpunkter och av andra forskare (Kvale & Brinkmann, 2014.) Exempelvis kan ledande frågor
under intervjun oavsiktligt inverka på svaren. Jag undvek medvetet ledande frågor för att sträva
efter tillförlitliga intervjuresultat. Även om det är önskvärt att öka tillförlitligheten i
intervjuresultaten för att motverka subjektivitet, kan för mycket fokus på tillförlitligheten
motverka kreativitet och variationsrikedom. “De blir mer resultatet då intervjuaren får använda
sin egen intervjustil och improvisera, följa upp lovande nya infall” (Kvale & Brinkmann, 2014,
s. 296). Denscombe (2016) poängterar att resultatet blir mer tillförlitligt då flera informanter
delar samma mening. Detta möjliggjordes i denna avhandling genom att göra en gemensam
intervju med båda lärarna tillsammans.

37

Hur empiriska data analyseras, hur teoribakgrunden är skriven och hur välformulerade och
forskningsbara problemen är bidrar direkt till hur trovärdig och giltig en studie är framhåller
Persson (2006). Vidare ska undersökningens resultat stämma överens med utgångsmaterialet,
det vill säga intervjuerna. Trovärdigheten hänger också på att undersökningen faktiskt har
riktats mot det forskaren har planerat att undersöka (Svensson, 2015). En studie har trovärdigt
innehåll ifall studien täcker det avsedda området. När jag värderade hur trovärdigt
undersökningens resultat är analyserade jag resultatet kritiskt (Kvale & Brinkmann, 2014, s.
298). I kapitel 5.1 diskuterar jag både metodvalet och resultaten kritiskt.
Informanterna som ställde upp i undersökningen gjorde det av egen fri vilja efter att de
kontaktats av mig. Informanternas elektroniska samtycke har dokumenterats. Det är av stor
vikt att de som deltar i undersökningen gör det av egen fri vilja och att det givna samtycket
dokumenteras (Forskningsetiska delegationen, 2019). De som studeras och intervjuas behöver
vara informerade om undersökningen, vad den går ut på och vilka rättigheter de har under
intervjun och hur materialet ska användas (Qu och Dumay, 2011; Forskningsetiska
delegationen, 2019). Innan informanterna tackade ja till att delta i undersökningen
informerades de om undersökningens innehåll och avhandlingens tema. Vidare behöver den
intervjuade få veta att det insamlade materialet inte kommer skada informanten. Att alla
insamlade data ska hållas privat och konfidentiellt är ett ofrånkomligt krav. (Qu & Dumay,
2011.) Mina handskrivna fältanteckningar förvarades i ett låst utrymme och digitala
fältanteckningar och transkriptioner fanns i en lösenordsskyddad fil som bara jag och min
handledare hade tillgång till. Informanterna fick upplysning om att materialet endast skulle
behandlas och ses av mig och min handledare.
Informanternas anonymitet har garanterats genom fiktiva namn i avhandlingen. Informanterna
blev underrättade om att de fick avbryta sitt deltagande när de ville under forskningsprocessens
gång. Att kunna avbryta deltagandet är informantens rättighet och får inte ge negativa följder
(Forskningsetiska delegationen, 2019). Det var även viktigt att min närvaro i klassen inte skulle
bli betungande för lärarna eller för eleverna. Efter att ha fått preliminärt samtycke av båda
lärarna och skolans rektor använde jag stadens blankett för att ansöka om forskningstillstånd.
Eftersom min undersökning enbart berörde en skola skulle forskningstillståndet godkännas av
skolans rektor. Jag sände ansökan om forskningstillstånd till rektorn med bifogade kopior av
forskningsplanen, lärarnas och rektorns preliminära samtycke, intervjuguiden och ett brev om
samtycke riktat till vårdnadshavarna i de klasser jag skulle befinna mig i. Klasslärarna delade
38

ut brevet till eleverna och på så vis sändes det hem till vårdnadshavarna. Brevet sändes även ut
elektroniskt till vårdnadshavarna via skolans plattform Wilma. Samtyckesprocessen utgjorde
min första kontakt med informanterna och jag var noga med att beskriva projektet så att
formuleringarna kommunicerade respekt för eleverna, lärarna och deras skolvardag (Bilaga 2).
Elevernas anonymitet

har

garanterats genom att

inga

namn har

nämnts eller

personbeskrivningar gjorts. Eleverna har inte intervjuats eller citerats. Av vårdnadshavarna gav
alla förutom en sitt samtycke till att eleverna kunde förekomma i forskningsrapporten som
anonymiserade personer i lärarnas och mina beskrivningar av det som händer i klassen. Det
räcker med att vårdnadshavaren underrättas om en undersökning där den medverkande
minderårigas personuppgifter inte behandlas, exempelvis observation utan inspelning av
datamaterial eller hantering av personuppgifter. Det är viktigt att forskaren även respekterar
barnets egen önskan om att medverka i forskningen eller inte, även då vårdnadshavaren gett
sitt samtycke. (Forskningsetiska delegationen, 2019.) När klasslärarna förklarade varför jag var
på plats i klasserna möttes jag av elevernas positiva nyfikenhet. Eftersom ingen vårdnadshavare
hade motsatt sig min undersökning och ingen elev reagerade negativt på min närvaro, drog jag
slutsatsen att elevernas egen önskan också respekterades.

39

4 Resultatredovisning
I kapitlet presenteras svaren på forskningsfrågorna utgående från de genomförda
observationerna och intervjuerna. Först beskrivs klasslärares arbete med positiv pedagogik i
klassen och sedan redogörs det för klasslärares upplevelser av arbetet med positiv pedagogik.
Informanterna har fiktiva namn för att trygga deras anonymitet. Resultatpresentationen är
sammanställd i en narrativ form där jag har vävt samman lärarnas utsagor och låter deras
egna röster höras genom att i stor utsträckning använda deras egna formuleringar. Avsikten
är att ge en så trovärdig och detaljrik skildring som möjligt av lärarnas arbete och upplevelser.

4.1 Finlandssvenska klasslärares arbete med positiv pedagogik
Inledningsvis kan konstateras att lärarinformanterna i den här studien är överens om att positiv
pedagogik handlar om att alla ska få må bra tillsammans i klassen. Sabina berättar för mig att
hon avbryter en lektion och arbetar specifikt med positiv pedagogik om hon märker att det finns
ett behov av det. Positiv pedagogik och övningar inom området finns i hennes ryggrad och hon
arbetar med metoden konsekvent och ämnesövergripande. Jag upplever hela tiden att Sabina
bemöter sina elever med värme och förståelse. Hon tar deras tankar och problem på allvar och
är väldigt lugn och trygg. Antonia bemöter sina elever med mycket värme och närvaro. Ifall
någon elev i hennes klass mår dåligt går hon noggrant in på varför och hur det kan blir bättre.
På väggarna i båda klasserna hänger bland annat styrkehänder som eleverna gjort, ritade
ballonger med vänliga fraser skrivna inuti och styrkekort där karaktärsstyrkorna beskrivs med
både bild och text. Antonia berättar att de i hennes klass arbetar med positiv pedagogik på
många olika sätt. Mycket går på rutin, till exempel som att hälsa på eleverna och se dem i
ögonen när hon tar in dem på morgonen. Allting börjar med att säga “godmorgon” till varje
enskild elev och att från lärarens sida se eleven. Antonia försöker “bonda” med varje elev så
ofta det går. I både Sabinas och Antonias klasser arbetar de bland annat med styrkekort som
alltid finns synliga på tavlan och med olika övningar som de samlar i elevernas egna
styrkehäften. Antonia har bett vårdnadshavarna plasta in styrkehäftena fast de vanligtvis inte
brukar plasta in något. Detta för att markera att det är ett särskilt viktigt och värdefullt arbete.
Positiv pedagogik genomsyrar egentligen allting Sabina och Antonia gör.
I arbetet med positiv pedagogik behöver man ta till sig metoden utgående från sin personlighet
menar Sabina. Även om man arbetar med samma metod kan den uttrycka sig olika beroende

40

på hurudan karaktär man har. De egna karaktärsstyrkorna syns i hur man bemöter svåra saker.
I utmanande stunder tar man till sina styrkor samtidigt som ens svagheter också syns framhåller
Sabina. Hon och Antonia har olika karaktärsstyrkor och svagheter och de påverkar givetvis hur
de är. Antonia upplever att hon ser sina egna karaktärsstyrkor tydligare efter att hon börjat
arbeta med positiv pedagogik och att styrkorna formar hennes sätt att arbeta. Idag låter hon
karaktärsstyrkorna ta plats på ett annat sätt än tidigare. Nu har hon också en benämning på
“hurudan hon är” och inte bara att “hon är sådan”. Hon vet också vilka karaktärsdrag hon
behöver öva mera på.

A. Klasslärarnas samarbete kring positiv pedagogik
Sabina upplever att hon och Antonia har samma grundvärdering i hur de ser på lärande, på
eleven och på vad det innebär att lyckas. Hon får medhåll av Antonia. Deras arbete kan se lite
olika ut eftersom deras personligheter är olika men ofta gör de ganska liknande övningar.
Antonia tillägger att de gör det utan att planera och att de har som ett “eget, osynligt, digitalt
moln”. De har samma prioritering vad gäller att det sociala och välmåendet många gånger går
före en del småsaker i lärandet. Om eleverna behöver gå omkring och fundera på exempelvis
“varför är hen arg på mig?” så lär de sig ingenting framhåller Sabina. De strävar efter att
eleverna alltid ska känna sig trygga och försöker underlätta deras dag så de kan gå hem med
“en lätt ryggsäck”. Om eleverna får en positiv känsla av att komma till skolan och vara där så
vill de dit. Då vill de kanske också börja lyckas. För Sabina är en huvudaspekt att locka till en
positiv miljö och Antonia tillägger “...som man sedan kan bygga lärande på”.
Båda upplever att deras samarbete kring positiv pedagogik är så speciellt att det är svårt att
beskriva. Antonia kan ha verkställt en idé som hon visar för Sabina och sedan har Sabina gjort
ungefär samma sak själv. De går i samma tankebanor kring vad de ska fokusera på och delar
många idéer med varandra. Det är ett väldigt ömsesidigt samarbete och därför fungerar det
också mycket bra upplever båda. Enligt Antonia känns det bra att få ge och ta. Tillsammans
bygger de på en idébank. Om Sabina gjort något med sin klass som lyckats jättebra så tar
Antonia alltid efter och provar hur det lyckas i hennes klass. Det behöver finnas en balans i
tagandet och givandet betonar Sabina. Ibland kan Sabina ha haft en tyngre arbetsperiod och då
har hon inte orkat ge, men “plötsligt sprutar det ut en massa grejer ändå”. För henne har idéerna
infunnit sig mer som i klungor (rykelmiä) medan Antonia under hösten mera jämnt kommit
med en idé i taget. Antonia upplever att Sabinas klass är mycket mer utmanande än hennes
egen. Att samarbeta på det sätt de gör innebär också att när en av dem har det tuffare så “drar”
41

den andra och sedan byter de om. För tillfället har Antonia det lättare i sin klass och Sabina har
det tuffare och då “drar” Antonia. Fastän de arbetar med samma saker får Sabina prova det med
en tuffare klass och skillnaderna kan vara stora.

B. Hur arbetsmetoderna vuxit fram och den teoretiska grunden
Metoderna inom positiv pedagogik som Sabina använder är ganska långt tagna från
fortbildningen hon gått. Sabina arbetar i sin klass med allt från att bekanta sig med hinkar och
att arbeta med medkänsla till att diskutera känslor, känna igen dem, veta var de sitter och veta
hur de känns. De har i hennes klass hittills mest fokuserat på arbetet med hinkar och känslor.
Så småningom har de bekantat sig med en karaktärsstyrka per vecka. När de börjat arbeta med
karaktärsstyrkorna har de arbetat med styrkor som används mycket i skolan såsom vänlighet
som de arbetade med runt vändagen, tacksamhet, uthållighet, självkontroll, samarbete,
förlåtelse och ärlighet. Ärlighet är jättebra att använda vid diskussioner efter att det varit något
problem under rasten eller ifall några elever varit stridande. Ifall det är svårt att reda ut något
kan Sabina säga “nu ska du ta fram den där ärligheten, var det riktigt så som du säger eller vill
du ändra på din historia?”. Efterhand har eleverna fått allt fler verktyg och ord att använda sig
av. Sabina och Antonia anser att det i år har gått smidigt att integrera positiv pedagogik med
undervisningen i religion eftersom religionsboken “Hjärtat” haft avsnitt som tangerar metoden
väldigt mycket. Det har exempelvis handlat om moral och etik, att man är en del av världen,
att alla har olika färdigheter och vilken påverkan olika val har i vardagen. Inom temat har de
tagit upp att man själv väljer hurudan känsla man kommer in i klassen med, att man är värdefull,
de har diskuterat olikheter och vad det innebär att vara tillsammans, att uppmuntra, trösta och
förlåta och att sluta gräla. I samband med omgivningslära har gruppdynamik kommit upp.
Antonia integrerar ofta positiv pedagogik i bildkonst. Även i modersmål har det gått enkelt att
integrera metoden genom skrivuppgifter upplever både Sabina och Antonia. Vanligtvis arbetar
de med materialet “Diamantjakten” och en gång var temat brevskrivning. Då skrev både
Antonias och Sabinas elever tacksamhetsbrev till vårdnadshavarna istället för att arbeta med
det brevet som fanns i arbetsboken. Då kom positiv pedagogik naturligt in eftersom de ändå
skulle arbeta med att skriva brev. Antonia betonar att det som finns i läroböcker är riktgivande
och bara man följer läroplanen kan man ta in andra övningar. Utöver det har uppgifterna kunnat
handlat om att eleverna ska skriva av en modell om vänlighet och vad vänlighet betyder. Det
eleverna skriver av kan vara det som senare under dagen diskuteras i religionen. Då har

42

eleverna redan hunnit processa en del och det har kunnat bidra till givande diskussioner. Sabina
flätar ofta in positiv pedagogik i andra ämnen där det passar.
När eleverna gick i årskurs 1 presenterade Sabina och Antonia en karaktärsstyrka per vecka
som veckans styrka. I samband med veckans styrka gjordes exempelvis skrivövningar och
drama uppgifter. När de arbetade med karaktärsstyrkan “samarbete” arbetade de med
samarbetsövningar under gymnastiklektionen.
Sabina menar att grundteorin inom positiv pedagogik alltid finns med henne. Under
fortbildningen hon gick fick hon idéer av de andra deltagarna och nu har boken Se det goda
utkommit därifrån hon tagit “jättemycket tips” och fått fler idéer. Boken är skriven av UusitaloMalmivaara och Vuorinen (2018) och riktar sig till pedagoger som arbetar med barn och unga.
Se det goda presenterar viktiga styrkor och ger tips på hur styrkor kan upptäckas samt
vägledning i hur människor kan använda sig av dem. Hon använder sig också mycket av
handboken Må bra tillsammans (Nurmi, Sillanpää och Hannukkala, 2015) som handlar om
färdigheter i psykisk hälsa, gemenskap, självkännedom, känslobemötande och trygghet.
Undervisningsmaterialet Må bra tillsammans och utbildningsmodellerna har producerats av
Föreningen för Mental Hälsa i Finland inom projektet “Färdigheter inom psykisk hälsa i
lågstadiet, 2012–2014” med finansiering från Undervisnings- och kulturministeriet. Må bra
tillsammans är en handbok för främjande av lågstadieelevers psykiska hälsa. Boken riktar sig
till lärare, fostrare, yrkesutbildade personer inom elevvården och andra vuxna som arbetar med
barn i lågstadieålder.
Även eleverna har bidragit med nya idéer på hur de kunde arbeta när de tillsammans diskuterat
vad de skulle kunna göra inom positiv pedagogik. Sabina upplever att mycket fötts i samarbete
med eleverna. Under fortbildningen hon gick var en del deltagare lite skeptiska till om det går
att arbeta med karaktärsstyrkor i de lägsta årskurserna. I stället borde det där kanske fokuseras
mer på känslor. Sabina konstaterar att det såklart finns svårare ord som måste förklaras till
exempel “omdömesförmåga, perspektiv och andlig”. Genom repetition och att tillsammans
fundera på begreppen upplever Sabina ändå att eleverna har jättebra koll.
En av Antonias styrkor är kreativitet. Ganska mycket av hennes arbete uppkommer genom
egna idéer. Hon är med i idégrupper där deltagarna delar med sig av tips och bilder på sådant
de gjort. Mycket av Antonias arbete bottnar likt Sabinas även i boken Se det goda av UusitaloMalmivaara och Vuorinen (2018). Boken innehåller tillsammans med boken Öka

43

välbefinnandet i skolan: Praktiska lektioner i positiv psykologi av Fagerlund (2021) många bra
idéer anser Antonia.

C. Klasslärarnas grundtanke i arbetet med positiv pedagogik
Sabinas tanke med positiv pedagogik är att eleverna, skolgångsbiträden och hon själv ska få
må bra tillsammans i gruppen. För henne grundar sig allting på en lärmiljö i vilken de får vara
sig själva, där de kan växa och frodas tillsammans. För att uppnå denna lärmiljö behöver de må
bra, vara trygga och känna sig uppskattade. Eleverna ska känna att de får vara sig själva och
att de är accepterade för den de är. Olikheter ska vara något bra. I klasser där Sabina arbetat
starkt med positiv pedagogik har det inte varit någon skillnad ifall en elev gått till kuratorn,
psykologen eller någon annanstans. Det har varit en självklarhet att alla elever behöver öva på
något och att någon elev behöver lite mera hjälp än någon annan. Acceptans, respekt, tolerans
och empati är några av Sabinas ledord i arbetet.
Grundtanken i Antonias arbete med positiv pedagogik är precis som i Sabinas, att alla ska få
må bra. Antonia framhåller att människan går i skolan en stor del av sin livstid. Därför är det
så viktigt att eleverna i skolan har en trygg grund, tycker om att vara där och upplever att de
har vuxna och kompisar som bryr sig om dem. Positiv pedagogik ger helt enkelt en god grund
för livet menar Antonia. Hon anser att det är väldigt fint ifall de kan lära 8-åringar det som
behövs i äldre klasser och i deras framtid, som att ge redskap i hur de ska klara sig vid
motgångar.
För eleverna har Sabina tydligt förklarat varför de arbetar med positiv pedagogik. Om de alla
mår bra lär de sig bättre och de mår bra om de bryr sig om varandra. Ibland kan det vara svårt
att veta hur man ska göra och då måste man öva på det. Sabina upplever att eleverna blir
jätteglada och upplyfta av positiv pedagogik och alla de grupper hon undervisat i vill arbeta
med metoden. Antonia berättar att man själv måste “leva sig in i det” för att kunna lära ut det.
Hon tror också att det hon brinner för som lärare på något sätt kan sprida sig till eleverna. Det
har aldrig varit något problem att motivera eleverna, snarare tvärtom. När Antonia undervisat
finska i äldre årskurser och arbetat med karaktärsstyrkor har eleverna snällt frågat om de kan
göra det igen. Antonia tror mycket beror på att det handlar om dem själva. Det är eleverna själv
som ligger i fokus när de pratar om styrkor och det kan vara motiverande. Varken Sabina eller
Antonia har stött på elever som inte velat delta i positiv pedagogik. Om det skulle uppstå tror
Sabina att det kan handla om elevens rädsla för det okända och att eleven då kan få börja med

44

att se på. I och med att man genom positiv pedagogik ger något gott vill människor ha det, de
suktar efter det framhåller hon.
Sabina poängterar att man behöver ha en känsla för sitt arbete. Ibland kan hon ha planerat att
köra i gång med ett projekt och sedan händer något. Under rasten blir det plötsligt bråk och hon
själv känner sig tom på energi. Då är det ingen idé att starta projektet. Sabina anser att man
själv måste ha en iver och entusiasm när man går in i det och tro på det man gör. Annars får
man inte med eleverna. Hon känner in ifall det är rätt läge innan hon kör i gång. Om hon märker
att förlåtelse är svårt i klassen tar hon upp det och arbetar med det eftersom läget är rätt. Det
gruppen behöver öva på är det som kommer upp genom positiv pedagogik. I många ämnen
finns det i ämnesinnehållet sådant som tangerar positiv pedagogik och då kan man spinna
vidare på det. För Sabina är arbetet med positiv pedagogik nästan på en kreativ, intuitiv nivå.
Hon vet att många lärare noggrant planerar in lektioner i positiv pedagogik och det är lika okej.
Sabina tror att nya lärare med fördel kan planera in positiv pedagogik till exempel en gång i
veckan. Då är risken att det uteblir mindre. Sedan finns metoden med i alla situationer. När
man blir van vid det vet man att risken finns att det inte fungerar just den lektionen och då är
det bättre att ta något helt annat. Antonia arbetar med positiv pedagogik varje vecka. Sabina
har också under detta läsår arbetat med positiv pedagogik konkret nästan en gång i veckan. Det
har gått smidigt att till exempel under religionslektionen integrera positiv pedagogik eftersom
innehållet gått så bra samman. Sabina och Antonia känner båda att positiv pedagogik finns med
dem hela tiden och präglar alla deras lektioner.
För Antonia är arbetet med positiv pedagogik en grund. Egentligen kan hon lägga in det var
som helst i schemat. Ibland upplever hon att det kan vara viktigare än någon annan lektion. Det
genomsyrar allt arbete. Speciellt när eleverna arbetar med övningar som de samlar i styrkehäftet
så läggs en hel lektion på positiv pedagogik. Det är inte insatt som en lektion i läsordningen
utan arbetet sker nu som då. Antonia menar att det handlar om hur man vinklar det och att det
går att integrera i vilken lektion som helst. För henne är arbetet med positiv pedagogik
värdefullt och då också lättare att få in.

D. Arbete med karaktärsstyrkor
Sabina ger konkret feedback och beröm till en elev genom att hänvisa till karaktärsstyrkan
uthållig, och till en annan elev genom att säga att eleven arbetat koncentrerat och inte gett upp.
Antonia säger till sina elever att de arbetade uthålligt för att vara tysta och ge varandra arbetsro
under förra veckan.
45

När Sabinas klass har diskuterat vilka styrkor som skulle vara bra att ha hos en president har
eleverna konstaterat att de är jättemånga. När de har funderat över vilka styrkor Pippi har har
eleverna också kunnat ringa in dem. Det är inte så att alla endast väljer “vänlig”. När eleverna
har funderat på sina egna styrkor har de klarat av att ringa in dem trots att de bara går i årskurs
2. Eleverna i båda klasserna har bland annat gjort styrkehänder och styrkestjärnor. När de
gjorde styrkehänder fick eleverna själva sitta med styrkekort och välja ut vilka deras
karaktärsstyrkor är. Eleverna har fått fundera på vad de är bra på och lära sig se det goda i sig
själv.
Antonia frågar sina elever vilka styrkor de använt sig av under matematiklektionen. Eleverna
svarar uthållighet och eftertänksamhet. Antonia frågar hur eleven tänker när hen svarar
eftertänksamhet och då svarar eleven att hen inte riktigt vet. Antonia fortsätter med att de nog
tänkt ordentligt innan de skrivit ner sina svar i matematikboken. Slutligen frågar Antonia vad
styrkan heter när man fokuserar väldigt bra på det man gör vilket eleverna gjort. Eleverna
kommer inte på vilken styrka det kan vara så Antonia hjälper till genom att säga “själv…” och
då svarar eleverna “självkontroll!”
Antonia frågar sina elever vilka styrkor som behövs för att alla i klassen ska trivas. Eleverna
kommer fram till att det behövs förmåga att arbeta i grupp, social intelligens och självkontroll.
Eleven som svarade självkontroll utvecklar det genom att säga att ifall någon annan elev gör
något man inte ska göra kan man kontrollera sig själv och inte haka på. Vidare framkommer
förmågan att förlåta vilket eleven förtydligar som ifall man i misstag gör något ska man be om
förlåtelse. Den andra ska då också kunna ge förlåtelse. Antonia frågar klassen vad som händer
om man inte ger förlåtelse. En elev svarar att det då stannar kvar i tankarna och så mår man
dåligt på grund av det. Eleverna nämner också humor och menar att det är viktigt för att det
inte ska bli så tråkigt. Slutligen lyfter eleverna fram styrkorna vänlighet, kärlek, lärandets glädje
och rättvisa som behövs för att alla i klassen ska trivas. Vänlighet och kärlek definierar en elev
som att man bland kompisar visar att man tycker om att vara tillsammans. Tillsammans med
eleverna konstaterar Antonia att det man gör påverkar andra. Bra attityder och glädje smittar
av sig, likaså att klaga och vara nere. Eleverna kommer fram till att det är som ett virus som
smittar jättesnabbt. Antonia poängterar att man får ha dåliga dagar men att man ska försöka att
inte påverka andra.

46

Antonias klass ser på YouTube-klippet “Kindness Boomerang” som handlar om goda
gärningar. Hon uppmanar eleverna att uppmärksamma alla små handlingar. Efteråt frågar
Antonia vad som var budskapet med klippet. Eleverna svarar att den person som hjälper någon
sprider handlingen så de personer som får hjälp i sin tur hjälper andra, att det är som en
bumerang som man kastar på rätt sätt som sedan kommer tillbaka och att när man gör något
gott för någon annan kommer det tillbaka till en själv. En elev konstaterar också att det kan ta
länge innan handlingen kommer tillbaka till en själv. Antonia berättar att ju fler som gör goda
handlingar desto snabbare kommer det tillbaka till en själv. Antonia ställer även eleverna frågan
vilka styrkor de såg under klippet. Eleverna svarar kärlek då de hjälper varandra, vänlighet då
de är snälla mot varandra, mod när de vågar hjälpa andra, tacksamhet då de personer som får
hjälp säger tack, empati när en person ser att någon annan behöver något, social intelligens när
de bemöter personer såsom de behöver bli bemötta och rättvisa då de hjälper de som behöver
hjälp. Antonia framhåller att tacksamhet ofta leder vidare till andra bra känslor.
Eleverna får i uppgift att välja en styrka som de ska använda sig av extra mycket under dagen
för att alla ska trivas bra i klassen. De skriver i sina styrkehäften vilken styrka de väljer och på
vilket sätt de kan visa styrkan i klassen. I styrkehäftet samlar de allting de arbetar med kring
positiv pedagogik. Som exempel ger Antonia styrkan vänlighet genom att le mot alla och
humor genom att skoja med andra.
Medan Antonia delar ut arbetsblad uppmanar hon eleverna att använda sin självkontroll för att
inte börja göra något annat medan de väntar. Hon konstaterar att styrkor är som muskler i
kroppen och går att tränas upp. Antonia lyfter fram att de styrkor eleven behärskar bra är starka
för att hen övat på just de styrkorna. Allt vi vill lära oss behöver vi öva på, samma gäller med
styrkor.
Antonia frågar sina elever varför de pratar om styrkor. En elev svarar att det är viktigt att arbeta
med sina styrkor. Antonia fortsätter med att säga att allting kan övas upp och man kan bli bättre
på det. Eleverna får i uppgift att göra en skrivövning om styrkor. Utvalda styrkor beskrivs
genom korta meningar som eleverna ska skriva av snyggt. Innan eleverna går ut på rast ber
Antonia dem blunda och tänka på styrkan de valde att använda sig av extra mycket under dagen
för att få alla i klassen att må som bäst. Hon betonar att eleverna ska tänka på styrkan i
tamburen, under rasten och under sista lektionen. Tillsammans ska de se ifall de märker någon
skillnad.
47

Antonia delar ut styrkekort till sina elever som de ska placera på sina pulpeter. På styrkekorten
står varje styrka beskriven. Antonia tänker sedan på en specifik styrka och läser av det
styrkekortet. Eleverna lyssnar vilken styrka det handlar om och läser snabbt av sina egna kort.
När de kommer på vilken styrka det handlar om markerar de. Antonia visar sedan olika bilder,
en bild i gången. Eleverna ska berätta vad som händer på bilden och sedan ska de hålla upp två
styrkekort med styrkor som de anser syns på bilden. För varje bild väljer Antonia en elev som
får berätta varför hen valt ut just de två styrkorna och hur styrkorna syns på bilden. Antonia
visar upp en bild på personer som står i en kö och konstaterar att det kan vara väldigt svårt att
stå tyst i en kö i skolan. Eleverna väljer ut styrkor som behövs för att klara av den situationen.
Styrkorna uthållighet och självkontroll förekommer i hög grad. Antonia frågar vad de ännu
behöver öva på när det gäller självkontroll. En elev svarar att stå tyst i kön och inte klänga på
varandra. På nästa bild syns Pippi och läraren ber eleverna välja ut Pippis styrkor. Eleverna
väljer ut styrkor som vänlig, modig, nyfiken, humoristisk, entusiastisk och kreativ. En elev
håller upp styrkan omdömesförmåga. Antonia förklarar vad omdöme betyder och eleverna enas
om att den styrkan nog inte stämmer in på Pippi. Till sist fyller eleverna i sin
tacksamhetsdagbok som de arbetar med under hela denna vecka. Just idag handlar den om vilka
personer som är viktiga för eleven.
I slutet av skoldagen kontrollerar Antonia ifall eleverna använt sig av den styrka de bestämde
sig för i början av skoldagen. Sedan funderar de på vilka styrkor de använde under föregående
lektion. Eleverna svarar eftertänksamhet och självkontroll. Antonia bekräftar deras svar med
att de nog tänkte det de skrev och arbetade med det de skulle.
Innan eleverna ställer sig i kö för att tacka för dagen påminner Antonia dem om självkontroll.
Eleverna ställer sig i kö, är lugna och tysta medan de väntar på varandra. Antonia berömmer
dem genom att säga att självkontrollen bara lyser när de står i kö. Innan hon släpper iväg
eleverna berättar hon att hon är tacksam över att vara tillbaka på arbetet och tacksam över den
goda arbetsron klassen haft idag.
I bildkonsten har eleverna fått i uppgift att måla egna fotbollströjor. På tröjan finns en fotboll
och på fotbollens vita delar ska de skriva in fyra till sex av sina egna styrkor. Antonia frågar
eleverna vad de nu ska använda tiden till och tänker på att de ska hinna måla färdigt tröjorna.
En elev svarar att de ska arbeta med uthållighet och eftertänksamhet. Antonia skrattar varmt
till eftersom hon själv inte tänkte på styrkorna i stunden och bekräftar det eleven sagt. Hon
48

poängterar att de behöver vara tysta så de kan koncentrera sig på färgläggningen och då
utbrister en elev “självkontroll”.
Eleverna fyller i sin tacksamhetsdagbok i slutet av skoldagen och ska skriva ner något bra som
hänt idag. När eleverna skrivit färdigt säger Antonia att de på ett villkor får ställa sig i kö för
att tacka för dagen – om de har självkontroll, annars får de komma tillbaka till sina platser. När
eleverna börjar prata i kön frågar Antonia vad som hände med självkontrollen i kön, om den
försvann eller om den är kvar där någonstans.
Både Sabinas och Antonias klasser har tidigare under läsåret skrivit ett tacksamhetsbrev till
sina vårdnadshavare. Efter att vårdnadshavarna läst brevet fick de skriftligt fylla i ett svar och
ge brevet tillbaka till eleven. När Sabina och Antonia haft föräldramöte har eleverna på förhand
utsett styrkor som passar in på deras vårdnadshavare. När de kommit till mötet har
vårdnadshavarna fått ta del av de styrkor deras barn utsett till dem och blivit berörda. De i sin
tur har fått utse styrkor de upplever att deras barn besitter som barnet senare fått motta. Det här
har skapat en väldigt behaglig stämning under föräldramötet menar Sabina. Styrkor har också
kunnat användas i samtal med vårdnadshavare då vårdnadshavare lyft fram att den och den
eleven är elak och hemsk. Då har Sabina betonat att det är lite som med matematik, en del kan
räkna tre gånger fem och andra inte. “Den här eleven har ännu inte lärt sig självkontroll och
håller på lära sig. Det är något vi övar på och det är ledsamt att ditt barn hamnat i vägen för
det. Vi jobbar på det hela tiden och målet är att hen också ska ha självkontroll.” Sabina har
vidare kunnat använda sig av styrkorna då hon diskuterat med vårdnadshavare om sådant som
inte fungerat så bra på det sättet att hon exempelvis sagt “man borde kanske arbeta lite mera
med ärligheten, kan ni diskutera det där hemma?”. I början av lärandesamtal har både Antonia
och Sabina tagit fram styrkor de ser i barnet och frågat om vårdnadshavarna känner igen dem
eller ifall de ser några andra styrkor. Antonia upplever att vårdnadshavarna tyckt detta varit
jättebra och att det läggs en god, konkret grund. Vårdnadshavarna har ofta velat fotografera
styrkekorten hon plockat fram för deras barn och blivit glada över de styrkor som också syns i
skolan. Att inleda med styrkorna leder till en naturlig övergång att diskutera sådant som eleven
behöver öva på. Antonia använder också styrkorna i det avseendet att diskutera sådant eleven
behöver träna på, såsom uthållighet eller självkontroll. Om en elev inte är akademiskt stark
men till exempel jättehändig och duktig på andra sätt som inte kommer fram i skolämnen,
brukar Sabina lyfta de styrkorna som ändå syns hos eleven. Då får den eleven känna sig lika
värdefull. Bara för att en elev inte kan läsa bra kan hen vara jätteduktig på att samarbeta, eleven
49

kan ha humor och få andra omkring sig att skratta, hen kan vara nyfiken och ha en vilja att lära
sig läsa genom att lyssna på andra. Att känna sig dyrbar ska inte enbart korrelera med det
akademiska. Eleven ska ändå kunna känna sig lika viktig trots att hens styrkor inte syns i
skolämnen betonar Sabina.

E. Arbete med att fylla hinkar
I både Antonias och Sabinas klass arbetar de med att “fylla hinkar”. De har gjort det förr så
eleverna är bekanta med begreppet. Arbetet med att fylla hinkar går ut på att genom egna goda
handlingar och gott beteende bidra med positiv energi och skapa positiva känslor hos andra.
Genom att fylla på någon annans hink på detta sätt fyller eleven samtidigt på sin egen hink
eftersom det glädjer en själv att tillföra någon annan glädje.
Klassen ser på YouTube-klippet “Kindness Boomerang”. Sabina ber eleverna uppmärksamma
det goda i klippet. Efteråt ber Sabina eleverna beskriva vad klippet handlar om. Elevernas svar
är: att hjälpa varandra och att fylla någon annans hink. Sabina frågar vidare vad som händer
när man fyller någon annans hink. En elev svarar att man på samma gång fyller sin egen hink.
Eleverna får en paruppgift där de ska fundera på hur de i skolan kan fylla någon annans hink.
Medan eleverna diskuterar går läraren runt i klassen. Sabina frågar en elev vad hen gjorde i
morse. Eleven hade visat en sak åt Sabina och hon frågar hur det kändes när hon ville se det
eleven ville visa. Eleven svarar att hen blev glad. Sabina poängterar då att ge tid och
uppmärksamhet åt andra till exempel genom att se på vad någon vill visa, kan bidra till att fylla
någon annans hink. Elevernas förslag på vad de kan göra för att fylla någon annans hink i
skolan skrivs upp i ett Worddokument. Eleverna har följande idéer: om någon är ensam på
rasten kan man fråga om hen vill vara med, om någon skadat sig kan man hjälpa personen, om
någons cykelkedja hoppar av kan man hjälpa till, om någon tappar pennor på golvet kan man
hjälpa till med att plocka upp dem, om någon har en tung väska kan man hjälpa till att lyfta den
och så kan man säga fina saker till sin kompis.
Antonia frågar eleverna hur det syns om en elevs hink, elevens hjärta, är tomt. En elev svarar
att den eleven kan vara ledsen. Antonia fortsätter med att fråga eleverna om vad hinkar
egentligen betyder. En elev svarar att hinken fylls genom att till exempel fråga någon om hen
vill leka och genom att säga något tokigt så töms hinken. Antonia frågar varför det var viktigt
med en full hink och en elev svarar att det är viktigt för att alla ska få må bra. En annan elev

50

svarar att man genom att fylla någon annans hink samtidigt fyller sin egen hink. Eleverna får i
uppgift att visa tummen upp eller tummen ner om följande beteenden fyller eller tömmer deras
hink:
● att hjälpa varandra
● att knuffa, sparka och slå
● att låta alla vara med
● att bråka och skrika på varandra
● att använda orden hej, tack och förlåt
● att lyssna på alla, exempelvis att vuxna och elever lyssnar på alla inblandade vid bråk
och att allas version får bli hörd
● att använda fula ord och kalla varandra för elaka saker
● fysiskt våldsamma lekar som att brottas och slå
Antonia förklarar varför eleverna inte får leka våldsamma lekar i skolan, varför det är viktigt
att hjälpa någon som är utanför eller blir dåligt behandlad och varför de inte ska reta eller
mobba andra. Hon beskriver begreppet mobbning och berättar om skolans Kiva-team och
betydelsen av att be vuxna om hjälp. Eleverna påminns om att elakheter som skrivs via
telefonen kanske aldrig försvinner om någon tar en skärmdump av det. Antonia konstaterar att
man själv mår bra när man hjälper andra att må bra.
Alla går omkring med en osynlig hink, alla i familjen, grannar, lärare och kassörskor. När man
är glad och stark har man en full hink och när man är ledsen och ensam har man en tom hink.
Antonia frågar hur eleverna kan visa att de tycker om någon. Eleverna svarar att de kan göra
det genom att ge komplimanger och fråga om en annan elev vill leka på rasten. Antonia
poängterar att de kan komma ihåg att fråga lite olika vänner. Eleverna fortsätter med att svara
att de kan fråga om någon behöver hjälp, säga att de tycker om någon, ta med varandra så ingen
är ensam och läsa en bok för en kompis. Det sistnämnda lyfter Antonia och säger att det är
väldigt fint att ge tid åt varandra. Hon framhåller att man tömmer sin egen hink när man är dum
mot andra och frågar om det lönar sig att vara en hinktömmare eller en hinkfyllare. Eleverna
svarar med en röst “hinkfyllare”.
Eleverna får i uppgift att skriva ett brev till den klasskompis Antonia utser åt dem. Eleverna
ska fundera på vad de kan skriva för att fylla den klasskompisens hink och berätta vad de tycker
är bra med kompisen. Antonia ger förslag på hur de kan börja: jag tycker om…, jag tycker
51

att…, du är bra på att…, tack att du.... Eleverna får ännu inte avslöja vem de skriver till. Antonia
påminner om att detta är ett ypperligt tillfälle att fundera på vilka karaktärsstyrkor kompisen
har. När hon läser vad eleverna skriver om varandra utbrister hon att hennes hink fylls och
uppmärksammar hur många hinkar som kan fyllas av det eleverna skriver. Eleverna hämtar i
tur och ordning det brev en klasskompis skrivit åt dem av Antonia. Hon uppmanar dem att
noggrant läsa vad kompisen skrivit innan de limmar in det i styrkehäftet. Antonia frågar
eleverna hur det känns att få brevet. En av eleverna säger att “det känns bra och att hinken blev
fullare”. En annan elev säger att hen blev “jätteglad och att det är roligt att någon skrivit så här
om hen”. Antonia frågar ytterligare hur det kändes att skriva gott om någon annan och eleverna
svarar att “det kändes bra och roligt”.
Vid ett annat tillfälle undrar Antonia hur elevernas hinkar känns just nu. En elev svarar att “det
är en normal känsla”. Antonia betonar att det är bra. När man är ledsen känns hinken tom och
det kan vara ganska sällan som hinken kännas överfull.

F. Arbete med gröna och röda tankar
Sabina pratar i sin klass om gröna och röda tankar. Gröna tankar innebär att eleven är i en sådan
sinnesstämning att hen är mottaglig för lärande. Röda tankar innebär motsatsen, det vill säga
att eleven inte är i rätt sinnesstämning för lärande. Eleverna är bekanta med uttrycket gröna och
röda tankar sedan tidigare. Under en lektion uppmuntrar Sabina eleverna att tänka gröna tankar
när uppgifterna blir utmanande.
Människor har ibland röda tankar och det är helt okej understryker Sabina. Hon frågar eleverna
vad de kan göra då. En elev svarar att “man kan gå ut ur klassen, låsa in sig på toaletten och
lugna ner sig”. Sabina betonar att man inte heller ska komma in i klassen med röda tankar
eftersom tankarna kan smitta av sig på andra i klassen. Vid ett tillfälle får en elev röda tankar
på grund av rädsla. Sabina konstaterar att eleven inte är mottaglig för lärande om hen är rädd.
Hon påpekar att eleven själv inte har verktyg att svänga sin sinnesstämning och löser detta
genom att skapa en miljö där eleven inte behöver vara rädd, och därmed blir mottaglig för
lärande.
Alla kan ha röda tankar och gräla, det är oundvikligt. Sabinas klass funderar på att det under
gräl är viktigt att hålla sig lugn. En elev säger att föräldern kan ropa när man bråkar hemma.

52

Sabina berättar att lärare och skolgångsbiträden har en annan roll än en förälder och behöver
hålla sig lugna fast de inte alltid tycker om det eleverna gör. Att gå från röda till gröna tankar
kan hjälpa en att hitta lugnet.

G. Arbete med känslor
På morgonen uppmanar Sabina sina elever att bestämma vilken känsla de vill ha idag. Sabina
ger förslag på känslor de kan välja bland, exempelvis pigg, glad, lugn och nöjd. Sabina ber
eleverna sitta lugnt, blunda och lyssna på en ljudfil som hon spelar upp. Ljudfilen är tagen ur
Folkhälsans Chilla-material. Ljudfilen handlar om att känna den känsla eleverna bestämt sig
för såväl fysiskt som psykiskt.
Följande dag börjar klassen återigen med en avslappningsövning ur Folkhälsans Chillamaterial. Sabina framhåller att det kan vara svårt att slappna av. “Det är helt okej att känna att
det är svårt eller lätt, att slappna av är något alla måste öva på”. Hon fortsätter med att påpeka
vikten av att man inte stör någon annans avslappning. Sabina säger till en elev att hen behöver
hitta lugnet, annars sprider sig hens sätt i resten av klassen. Till en annan elev säger hon att hen
kanske behöver göra en omstart eftersom elevens energi nu förstör och det blir jobbigt för de
andra i klassen. En elev säger då att hen har så mycket energi att det är svårt att hitta lugnet.
Sabina frågar vad eleven har för strategi eller vad hen brukar göra för att hitta lugnet i en sådan
situation. Eleven svarar att hen brukar lyssna på musik eller gå ut. Sabina fortsätter med att
betona att det är bra att veta hur man själv kan hitta lugnet. Hon beskriver egna platser där hon
får lugn genom att berätta hur det ser ut på platserna, hur det känns fysiskt och vilka känslor
platsen väcker inom henne.
Klassen går igenom olika strategier för vad som är mer och mindre bra att göra under gräl.
Tidigare hade de konstaterat att det är bra att gå bort och lugna ner sig. Nu kommer de fram till
att det nödvändigtvis inte alltid är bra att gå bort, till exempel om det som hänt måste diskuteras.
Ibland är det bättre att stanna kvar och reda ut det som utspelat sig på samma sätt som det
ibland är bättre att gå bort för att lugna ner sig. Att skratta är bra om man gör det tillsammans
men att skratta åt någon är elakt. Eleverna konstaterar att skrika inte löser något gräl utan det
bara sprider sig bland de andra inblandade. De kommer överens om att det är bra att hämta en
vuxen när det uppstår bråk. Att gråta behöver man inte alltid göra vid en konflikt men om någon
är ledsen måste hen få göra det och på så vis visa sina känslor. En elev säger att hen är rädd för

53

att gråta i skolan. Sabina svarar genom att säga att gråten då kan “lämna och trycka i bröstet”
och att det är ledsamt. Om någon är rädd för att gråta i skolan kan man ta med en kompis och
gå mer skyddat. Då kan det kännas tryggare att gråta. Hon avslutar med att det är bra att tänka
efter vid gräl innan man agerar. Att vara eftertänksam och ha självkontroll är inte alltid lätt men
eleverna övar på det. Det är viktigt att kunna säga förlåt om man säger eller gör något dumt.
Det är också viktigt att lyssna på varandra, att reda ut bråk och att inte slå fastän man känner
ilska.
Eleverna får i uppgift att parvis berätta hur de brukar göra när det uppstår gräl. Sedan ska de
fundera på vilka ord som är bra att använda när de vill bli sams igen. Klassen utgår från BUSmodellen (Beskriva, Uttrycka och Specificera) för att hantera konfliktsituationer. BUSmodellen går ut på att A) beskriva situationen som uppstod: när du… B) Uttrycka sina känslor:
...så börjar jag tänka...och känner mig… C) Specificera och berätta hur du önskar bli behandlad:
vad jag skulle önska är…. Eleverna har tidigare funderat på hur man på ett vänligt men bestämt
sätt kan säga ifrån på rasten ifall någon bråkar, hur man gör vid konflikter och hur man löser
dem. Vid ett annat tillfälle får eleverna i uppgift att parvis intervjua varandra för att lära känna
varandra bättre. Sabinas syfte med övningen är att eleverna är vänligare mot varandra, de slår
inte eller fryser ut varandra om de känner varandra och har en relation till varandra. Övningen
skapar djupare relationer inom klassen.
När en rast är slut ber Antonia eleverna att sätta upp tummen om det varit en bra rast. En elev
visar en sned tumme och Antonia frågar varför. Eleven säger att det blev bråk under rasten och
förklarar vad bråket handlade om. Antonia frågar hur de agerat i situationen och de berättar.
Eleven som gjort fel ber de andra om förlåtelse och läraren uppmanar dem att förlåta eleven.
Innan Antonia går vidare med lektionen frågar hon i tur och ordning de elever som visar sned
tumme vad som varit dåligt på rasten, de får berätta och det blir utrett. Antonia brukar lösa en
del bråk gemensamt i stor klass eftersom hon anser att eleverna kan lära sig av varandra även i
sådana situationer. Följande dag inleds med ett bråk som reds ut gemensamt i klassen. Antonia
frågar vad som hänt och riktar sig till de inblandade eleverna. Hon frågar den elev som agerat
fel varför hen gjort på det viset, hur hen tror det kändes för de andra och vad som kunde lösa
situationen. Antonia benar ut händelsen och får eleverna att förstå vad som hänt ur ett större
perspektiv.

H. Arbete med vänliga fraser

54

Sabina påminner eleverna om att använda vänliga fraser såsom “godmorgon” och “tack” och
att se den person eleven pratar med i ögonen. Under en finskalektion frågar hon vilka fina,
finska ord eleverna hört. De räknar upp orden kiitos, morjens, moi, anteeksi och hyvä. Sabina
spelar upp en sång på YouTube där fina ord på finska sjungs. Klassen funderar på orden, vad
de betyder och sjunger med. En elev frågar varför uttrycket “kan jag få” är bättre än uttrycket
“ge mig”. Sabina förklarar att det första uttrycket är språkligt vänligare i stället för att
kommendera någon genom det andra uttrycket “ge mig”.

I. Vårdnadshavarnas delaktighet i arbetet med positiv pedagogik
Genom veckobreven har vårdnadshavarna fått ta del av vilka styrkor de arbetat med i skolan. I
veckobreven har Antonia och Sabina också skrivit ut frågor och tankar de funderat på angående
styrkorna och uppmuntrat vårdnadshavarna att diskutera detta med eleverna där hemma. Under
föräldramöten har Sabina berört positiv pedagogik. Sabina upplever att det inte har varit svårt
att motivera arbetet för vårdnadshavarna då illamåendet i samhället ökar. Om positiv pedagogik
kan motverka det så är det bra. Positiv pedagogik har också stöd i läroplanen så det är inget
konstigt att arbeta på det här viset framhåller Sabina. Under föräldramöten har hon presenterat
vad metoden handlar om, vad den bottnar i och hur de arbetar med den i skolan. När en elev
varit borta från lektionen då de skrev tacksamhetsbrev önskade vårdnadshavaren att eleven
skulle få göra det i efterhand. Sabina märker att vårdnadshavarna tycker det är ett värdefullt
arbete. En annan vårdnadshavare var tacksam över att eleven i skolan lärt sig känna igen
känslor och fått strategier i hur hen kan agera när hen känner en viss känsla. Tack vare det
arbetet har även hemmet fått ett system kring hur eleven kan agera vid känsloutbrott. Antonia
har under föräldramöten förklarat hur positiv pedagogik påverkar eleverna, deras framtid, deras
egen syn på sig själva och på andra. Genom detta upplever hon att hon fått med sig
vårdnadshavarna. “Genom att hålla vårdnadshavarna informerade håller man dem även
involverade” poängterar hon. Hennes uppfattning är att vårdnadshavarna nog är involverade i
det arbetet eleverna gör inom positiv pedagogik. Hon har tänkt skicka hem en översikt över
karaktärsstyrkorna så de också kan använda dem hemma. Efter att eleverna fått in styrkeorden
i sitt vokabulär är nästa steg att styrkeorden skulle börja användas i hemmen. När Antonia säger
att eleverna borde arbeta “mera uthålligt” vet de vad det innebär. I stället för att säga “bra
jobbat” kan man genom att använda styrkorna benämna vad det är som varit bra.

55

J. Klasslärarnas fortsatta arbete med positiv pedagogik och råd till andra som
vill prova metoden
För Sabina sitter den positiva pedagogiken i benmärgen. Hon beskriver det som ett sätt att vara,
att se på människan, att undervisa och att se på lärande. Sabina kan inte tänka sig att det inte
skulle finnas med i hennes undervisning, det är en sån stark del av hela hennes lärarroll. Antonia
framhåller att de nu när eleverna är bekanta med karaktärsstyrkorna står inför ett nytt skede.
De kommer arbeta vidare med styrkehäftet men eleverna kommer kanske få arbeta mer
självständigt med styrkorna och med hur de kan förbättra dem.
Både Antonia och Sabina tänker fortsätta sitt arbete med positiv pedagogik i framtiden. Antonia
betonar att hon inte tänkt sluta nu när hon hittat det. Särskilt inte under dessa tider när
människor mår så dåligt som de gör. Hon anser att det borde vara ett eget läroämne i schemat.
Vidare poängterar Antonia att alla, också vuxna, på något sätt borde ta in positiv pedagogik i
sina liv och lära sig, bli mer medvetna om sig själva, sina egna svagheter och styrkor, vad man
kan öva mer på och så vidare. Antonia upplever att hon gjort en inre resa när hon börjat arbeta
med positiv pedagogik. Hon funderar mera, ifrågasätter och tänker efter hur hon själv är. Sabina
vill fortsätta arbeta med positiv pedagogik eftersom hon upplever så många fördelar. Hon
upplever att onödigt tjafs försvinner och att hon får bättre begrepp att använda sig av i
diskussioner med elever. Sabina upplever helt enkelt att det är lättare att vara lärare när hon
arbetar med positiv pedagogik.
Om man är intresserad av att börja arbeta med positiv pedagogik ska man först bekanta sig med
inspirations idéer och det material som finns, det finns jättebra material som Antonia och
Sabina utgått från. Sedan poängterar Antonia att man själv eller tillsammans i ett team behöver
fundera på var man vill börja och bygga upp en ram för sitt arbete. Positiv pedagogik är mycket
bredare än bara karaktärsstyrkor. Sabina tror det är viktigt att man först själv har arbetat med
metoden och fått fortbildning inom den, exempelvis kollegialt eller att man får vara “radarpar”
med någon som har arbetat länge med positiv pedagogik. Om man är själv med allt material
menar Sabina att det finns en risk att man bara plockar “hit och dit” utan att förstå djupet i och
idén med positiv pedagogik. Då uteblir helhetstänket och det tänket anser Sabina är en
förutsättning för arbetet. I skolan där Sabina och Antonia arbetar har de tänkt skapa en
gemensam materialbank för arbetet med positiv pedagogik. Plattformen ska vara indelad enligt
olika årskurser. Lärarna för årskurserna får tillsammans prova på olika uppgifter med sina

56

elever. När de genomfört arbetet ska de i sin “årskursmapp” kort lägga in vad de gjort och hur
det fungerat och sedan när lärarna får nya årskurser kan de ta del av vad tidigare lärare för
årskursen gjort och hur det gått. Det skulle vara ett kollegialt lärande där man provar sig fram
och bygger upp något tillsammans. Det behöver hållas på en enkel nivå då lärare har så mycket
att göra betonar Sabina. Det kan handla om att skriva något förhand, ladda upp ett foto, skriva
något i punktform eller ladda upp ett arbetsblad man använt sig av.
Om man själv inte har upplevt hur det är att arbeta med metoden är det svårt att veta hur
eleverna upplever det. Genom att själv prova på det har man också en förståelse för de känsliga
aspekterna då det kommer så nära inpå ens personlighet. Det är lätt hänt att en elev kan börja
håna en annan elev och därför behöver eleverna vara trygga i det de gör och ha tydliga ramar.
Läraren behöver vara tillräckligt bestämd med vad som accepteras och inte. Antonia lyfter fram
att de på finskt håll arbetat betydligt mer med positiv pedagogik än på finlandssvenskt håll.
Hon föreslår att man kunde göra studiebesök någonstans och vara med i inspirations grupper
på nätet. Antonia fortsätter uppmuntra till att vara mottaglig för inspiration eftersom det bidrar
med mycket till det egna arbetet. Om många tillsammans arbetar med positiv pedagogik
upplever Antonia det lättare att implementera i den egna undervisningen och i det egna livet.

Sammanfattning
Informanterna arbetar medvetet och ofta indirekt med positiv pedagogik. De delar idéer med
varandra och har ett speciellt samarbete. För dem handlar deras arbete med positiv pedagogik
om att skapa trygghet i klassen genom acceptans, respekt, tolerans och empati. Att eleverna
ska känna trygghet upplever de är en förutsättning för att lärande ska kunna ske. För
informanterna bygger positiv pedagogik på att skapa välmående. Genom arbetet med positiv
pedagogik ges eleverna redskap i hur de kan ta sig igenom motgångar och ta till sin resiliens.
Eleverna blir bekanta med och lär sig om vilka styrkor respektive svagheter de har och hur de
kan använda sig av dem i olika situationer. Arbetsmetoder inom positiv pedagogik som
informanterna konkret använder sig av är bland annat arbete med karaktärsstyrkor, “hinkar”,
“gröna och röda tankar”, känslor och vänliga fraser. Informanterna använder sig av positiv
pedagogik när de reder ut konflikter, vid föräldramöten och lärandesamtal, i hur de bemöter
varandra och elever. Positiv pedagogik finns hela tiden med i deras varande. Metoden
genomsyrar mer eller mindre all deras undervisning. Positiv pedagogik finns med hela tiden
som en grund för deras verksamhet och ges extra uppmärksamhet när behov uppstår.

57

4.2 Finlandssvenska klasslärares upplevelser av arbetet med positiv
pedagogik
Sabina beskriver att trygghet för henne innebär “ramar och kramar”. Hon menar att det börjar
med en själv som lärare. När läraren hittar ett lugn skapar det en trygghet hos eleverna i att
läraren leder dem. Antonia betonar att positiv pedagogik tar fasta på det som står i GLGU
(2014) om elevers välmående. Sabina framhåller att positiv pedagogik korrelerar med GLGU
(2014) på många olika sätt, bland annat genom att stärka elevers självförtroende och självkänsla
och genom att eleverna ska få känna att de lyckas.

A. Klasslärarnas upplevelser av vad positiv pedagogik är
Positiv pedagogik eller positiv psykologi handlar inte om det att man ska rycka på smilgroparna
och le. Nej, det handlar om hur man klarar av motgångar i livet. Gällande detta upplever
Antonia att människor kan ha fel uppfattning. Positiv pedagogik innebär inte att de försöker
lära eleverna “att hoppa runt och vara glada hela tiden”. Det handlar om hur man tar till sina
styrkor för att klara av en utmanande situation som har uppstått i livet. Sabina tillägger att det
egentligen innebär att ge redskap, att hitta ord för hur man pratar om känslor och styrkor både
hos sig själv och hos andra. Positiv pedagogik handlar om hur man löser snedsteg i livet och
om man själv “har gjort en tabbe”, hur man kan komma ur situationen med hedern i behåll.
Både Antonia och Sabina är överens om att det är livsvisdom. Antonia upplever ytterligare att
arbetet med positiv pedagogik är jätteviktigt för den holistiska hälsan.
Allt från Antonias bemötande av Sabina som kollega till hennes bemötande av elever grundar
sig i positiv psykologi upplever Sabina. Det innefattar allt ifrån hur Antonia kommer in, vad
hon bidrar med till kollegiet och att hon ser sig själv som en “pusselbit” och att hon “vill vara
med i det stora pusslet”. Sabina märker också att Antonias idéer oftast utgår ifrån positiv
pedagogik och att hennes undervisning blir allt mer baserad på positiv pedagogik.
Helhetstänket hos dem båda är att de själva och eleverna ska få må bra. Antonia framhåller att
det egentligen är Sabina som är föregångaren för positiv pedagogik i deras skola och har varit
det under många år. Sabina har en väldigt utmanande klass upplever Antonia, och stöter på
många utmanande situationer. Ändå lyckas hon varje gång plocka fram positiv pedagogik och
eleverna kan själva säga “jag borde ha varit mer eftertänksam” eller “märkte du att jag var
eftertänksam när jag inte gav tillbaka?”. Antonia upplever att Sabina kommer in med en god

58

värdering varje morgon och bidrar mycket till kollegiet. Hon är imponerad över hur Sabina
klarar av att plocka fram styrkor och inte ger upp i arbetet även fast det ibland kan kännas som
att hon stretar med tanke på den utmanande klass hon har. Antonia upplever att Sabina ändå
fortsätter arbeta med att se det goda och att det ger resultat. Enligt Antonia handlar det om att
lita på det man gör och att det på lång sikt gör skillnad. Sabina hakar på med att man behöver
ha tillit till att livet bär och att man har förmågan att leda. Det lyfter Antonia fram som en av
Sabinas styrkor fastän hon inte alltid vet “åt vilket håll hon ska segla”. Antonia upplever att
Sabina vet vilka hennes egna styrkor är, vad som är rätt och vad som finns nära hennes eget
hjärta. I och med detta vet hon åt vilket håll hon ska styra fastän hon inte ser resultat genast.
Positiv pedagogik är grunden till Sabinas och Antonias verksamhet. Sabina poängterar att de
varje vecka ändå inte lägger ner jättemycket tid på det men att metoden hela tiden finns med
som ett verktyg. Den tar sig mer uttryck i deras varande under skoldagen. Positiv pedagogik
går enkelt att integrera i andra ämnen upplever Antonia. Det är inget eget ämne som ska ta plats
i läsordningen utan “det är på något sätt allt” förklarar hon. När de bekantar sig med
undervisningsmaterialen i de olika skolämnena ser de fort när de kan ta in positiv pedagogik
på ett naturligt och automatiskt sätt. Antonia upplever att en stor del av arbetet sker indirekt.
Hon och Sabina har alltid arbetat på det sätt de gör nu. Enda skillnaden är att det tillkommit en
benämning på det och en teori kring det, positiv pedagogik. I den egna undervisningen och i
hur de bemöter sina elever har inte mycket ändrat. Allt som rör arbetet med känslor har Sabina
arbetat med innan hon blev bekant med positiv pedagogik. Hon upplever att de flesta lärare gör
det naturligt. Styrkeorden som utformats genom positiv pedagogik upplever Sabina är ett bra
verktyg. Positiv pedagogik handlar egentligen om medmänsklighet framhåller hon. Det handlar
om att se, uppskatta och respektera varandra. När Sabina väl förstått att detta utgör grunden,
arbetar hon med positiv pedagogik mer medvetet. I deras eget bemötande av varandra ser sig
Sabina och Antonia som rollmodeller för eleverna och hur de i sin tur ska behandla varandra.
Genom goda handlingar och snälla ord uppmärksammar de för eleverna att de uppskattar
varandra. Många som kommit in i deras klasser har sagt “åh vilken bra feelis”, “det är goda
energier i luften” och “wow, vilket teamwork”. Då berättar Antonia att hon blivit positivt
överraskad eftersom det inte är något hon själv tänkt på medvetet utan det bara finns där. Det
tror hon beror på att hon och Sabina är så medvetna om att arbeta på det sätt de gör. För dem
är det en självklarhet att det ska vara så.

59

B. Klasslärarnas upplevelser av positiv pedagogik tillsammans med eleverna
Enligt Antonia är det bästa med arbetet att eleverna på riktigt får ett eget språk och att de vidare
kan använda styrkorna och se styrkorna i sig själva och i andra. Antonia upplever även att de
elever som varit tillbakadragna och osäkra fått en benämning på vad som är bra hos dem och
att de vuxit lite. Vidare upplever Antonia att positiv pedagogik gett henne verktyg, inte bara i
hur konflikter och bråk reds ut, utan också i hur man är med varandra och hur man arbetar.
Antonia upplever att hon sett framsteg i arbetet med positiv pedagogik både i den klass hon har
nu och i tidigare klasser hon haft.
Sabina lyfter fram att positiv pedagogik är ett redskap av många som hon använder sig av. Det
är inte enbart positiv pedagogik hon arbetar med. Positiv pedagogik har gett henne ett språk att
diskutera på med eleverna. Sabina upplever att eleverna känner tacksamhet när de arbetar med
metoden. Hon hade två elever som ville ge henne styrkor, de funderade länge och kom sedan
gemensamt fram till ett beslut. Positiv pedagogik resulterar i ett varmt bemötande och en skön
känsla i gruppen och just där vill Sabina vara. Igår beskriver Sabina att känslan i gruppen var
en annan. Då hade hon sagt till eleverna att hon inte vill att det ska vara så och frågat hur de
ska göra för att ändra på det. Genast hade en elev sagt “åh, vi måste börja fylla din hink
Sabina!”. En annan elev hade fortsatt “vi kan göra så och så och röda tankar kan vi inte skrika
ut”. Sabina upplever att det går att diskutera med eleverna och att de verkligen förstår. Hon
poängterar att mycket utgår från BUS-modellen. Först måste man beskriva situationen, sedan
uttrycka sina egna känslor och till sist berätta hur man vill ha det. Då vet alla vad som
eftersträvas.
Antonia upplever endast fördelar med arbetet inom positiv pedagogik. Det ger så mycket även
till läraren. Att fundera igenom vilken värdering hon går in med i klassen varje dag hör till
hennes vardag. Hon försöker fokusera på en sak varje dag som hon går in med i klassen och
sprider. Är målet att de idag ska hinna få något färdigt, är det att se alla elever, eller är det att
vara lugn och trygg i sig själv? Sabina upplever att elever genom positiv pedagogik får
självkännedom och empati för andra. Vidare upplever hon att eleverna får en förståelse för att
de är en del av en grupp men att gruppen är större än de själva som individ, samtidigt som de
själva som individ är det värdefullaste för gruppen. Stämningen och den positiva anda som
positiv pedagogik bidrar med är en jättestor fördel. Sabina betonar att positiv pedagogik inte
handlar om att inte få vara sur eller arg. Är man arg eller sur vet man om det och då behöver

60

man hitta sätt att lugna ner sig på. Det kan handla om att gå in på toaletten eller gå till “lilla
rummet” för att hitta lugnet innan man kommer in i klassen. Många gånger säger Sabina till
sina elever “omstart, den där energin vill jag inte ha här”. Hon kan också be elever gå och andas
en stund varpå de brukar svara “okej” och så kommer de tillbaka lugnare. Det är inget
märkvärdigt, förklarar Sabina. Det är så här vi fungerar som människor.
Antonia kommer inte på någon nackdel med positiv pedagogik. Hon har haft elever som haft
svårare att hitta sina kärnstyrkor. Då är det extra viktigt att det finns tillräckligt med vuxna runt
eleven som kan se elevens styrkor. När det uppstått konflikter under någon rast och hon reder
ut det tillsammans med eleverna kan det ibland uppstå “stjärnstunder” när elever kan säga att
de “borde ha varit mer eftertänksamma” eller att de “tar till sin ärlighet och berättar hur det
gick till”. I sådana stunder tänker Antonia “yes, nu har vi nått långt”. Sabina är säker på att
gränsen är hårfin för när man ska sluta och hur mycket man ska arbeta med positiv pedagogik.
“För mycket blir för mycket och kan komma ut genom öronen på de äldre eleverna”. Det är
viktigt att hitta en balans och inte pusha för mycket eftersom annat också ska hinnas med.
Sabina upplever ändå att eleverna behöver få vetskap om vad positiv pedagogik är och redskap
i hur de kan arbeta med metoden. Sabina menar att det är vid ett sådant tillfälle som den
professionella läraren kommer fram och kan läsa av situationen. Ofta arbetar Sabina i sjok med
konkret positiv pedagogik. När hon märker att det börjar vibrera i klassen och något inte
fungerar planerar hon in positiv pedagogik igen.

C. Klasslärarnas upplevelser av hur positiv pedagogik stöder dem
Antonia upplever att positiv pedagogik förändrat henne på ett gott sätt. Hon har varit medveten
om sina egna styrkor men genom positiv pedagogik har hon bättre kunnat sätta ord på sina
styrkor. Hon har också tydligare börjat se styrkor hos andra människor. Med eleverna upplever
hon att det känns bättre att säga “kom ihåg självkontroll” än att säga “tyst i klassen”. Arbetet
med karaktärsstyrkorna har inlett väldigt många intressanta diskussioner och hon upplever att
positiv pedagogik är värdefullt. Sabina upplever att hon själv mår bättre av att arbeta med
positiv pedagogik. Hon betonar att det handlar om att fylla hinkar. Hon fyller elevernas hinkar
genom att synliggöra sådant som fungerar. Genom att visa godhet får hon tillbaka godhet.
Sabina har tidigare arbetat med väldigt många liknande metoder och nu upplever hon genom
all forskning som bedrivs inom området en bekräftelse på det arbete hon gör. När hon

61

presenterar positiv pedagogik på föräldramöten känner hon en styrka i att metoden har stöd i
forskningen.

D. Klasslärarnas upplevelser av ledningens, rektorns och kollegiets stöd
I början uppfattade Sabina att skolans ledning saknade kännedom om positiv pedagogik och
att arbetet därför inte bedrevs likadant som idag. När hon hade föreslagit att rektorer också
borde fortbilda sig inom positiv pedagogik hade hon fått reaktioner som “jag jobbar ju inte med
det”. Sabina framhåller att det ju handlar om medmänsklighet och hon upplever att alla skulle
må bra av att fortbilda sig inom området. Baserat på detta upplevde Sabina att ledningen inte
hade full förståelse för arbetet i början. Nu däremot driver skolans ledning väldigt starkt arbetet
inom positiv pedagogik. Just nu går hela kollegiet en utbildning med Åse Fagerlund som är
ledande inom positiv psykologi på finlandssvenskt håll. Enligt Sabina är detta ett resultat av att
ledningen sett och lyssnat på hur mycket lärarna som fortbildat sig inom positiv pedagogik fått
ut av det. Hon upplever att det från ledningens håll finns en vilja att arbeta med positiv
pedagogik och att rektorn vill införa det i alla klasser. Antonia uppfattar ledningen som öppen
inför arbetet med positiv pedagogik och att det finns en vilja att skolan ska arbeta med det. Det
finns ingen entydig ram för hur arbetet ska se ut, men tanken är att det ska genomsyra skolan i
framtiden. Ledningen har köpt in material till skolan, exempelvis boken Öka välbefinnandet i
skolan: Praktiska lektioner i positiv psykologi som finns tillgänglig för alla årskurser. Sabina
upplever att rektorn är “med på noterna”. Rektorn har arbetat för att alla ska få gå en
fortbildning inom positiv pedagogik och få ta del av det. Att positiv pedagogik är något
eleverna har rätt till har rektorn också betonat. Precis som Sabina upplever Antonia att “skolans
rektor anser positiv pedagogik vara en bra och viktig grej”.
Förra året drog Sabina tillsammans med en annan lärare en fortbildning i positiv pedagogik för
skolans lärare. I år är det mer centrerat till ett elevperspektiv och hur lärarna kan arbeta med
eleverna kring positiv pedagogik. Det ska Sabina och Antonia hålla som kollektivt/kollegialt
lärande i deras skola. Enligt Antonia arbetar ganska många av skolans lärare mer eller mindre
med positiv pedagogik. Hon upplever att de arbetar på lite olika sätt och att det ska få vara så.
“Alla måste få arbeta på det sätt som känns som ens eget”. Inom kollegiet har hon ännu inte
stött på någon negativ inställning. Alla är nog motiverade att arbeta med positiv pedagogik
upplever Antonia. Det största stödet upplever Sabina har funnits i parallellklasslärarna som
varit lika ivriga i att arbeta med positiv pedagogik som hon själv. Hon upplever att det känns

62

bra i kollegiet och att ingen sagt något negativt. Då hon hållit fortbildningar för lärarna har alla
velat höra om positiv pedagogik och vad som fungerar. Det som är svårt är att “på riktigt
komma in i kärnan av positiv pedagogik”. Sabina upplever att det krävs många timmars arbete
och studier innan man förstår att det inte handlar om att allting är bra “hipp hurra” och att
allting bara är roligt. Det är inte det som positiv pedagogik handlar om. Hon är tacksam för allt
färdigt material som kommit och att ledningen skaffat det till skolan och på så vis stödjer deras
arbete. Bland annat har alla skolans lärare fått handboken Må bra tillsammans.

E. Klasslärarnas upplevelser av vårdnadshavarnas syn på och stöd i arbetet
med positiv pedagogik
Det är svårt att säga exakt hur vårdnadshavarna ser på Sabinas arbete med positiv pedagogik
upplever hon, eftersom det är så lite kontakt hon har med dem. Vidare upplever Sabina att
vårdnadshavarna tyckt det varit bra att eleverna fått ord för både känslor och karaktärsstyrkor.
Hon känner att vårdnadshavarna stöder arbetet genom att göra olika uppgifter hemma med
eleverna som det stått om i veckobreven. Överlag uppfattar hon att de varit positiva och nöjda
och inte ifrågasatt arbetet desto mer. Inte heller Antonia har haft någon vårdnadshavare som
ifrågasatt arbetet. Enligt hennes upplevelse är vårdnadshavarnas syn på att de i klassen arbetar
med positiv pedagogik enbart positiv. Antonia känner ett stort stöd från vårdnadshavarna. Hon
upplever att positiv pedagogik bidrar till att många vårdnadshavare blir mer engagerade och
ger henne positiv feedback på det arbete de gör i klassen.
Sabina och Antonia är eniga om att det många gånger handlar om okunskap ifall någon skulle
ifrågasätta deras arbete med positiv pedagogik. Antonia tycker egentligen inte om att använda
begreppet positiv pedagogik/psykologi eftersom det är så lätt att feltolka. “Ordet positiv har ju
också en negativ klang på något sätt”. Det betyder inte att man ska behöva gå runt och vara
glad hela tiden, det är inte det de försöker lära eleverna. Det är mera det att ha en resiliens för
att klara sig när man stöter på motgångar i livet. Det handlar om att övervinna en viss utmaning
genom att använda sina styrkor. Hon föredrar att prata om “se det goda”. Vidare anser Antonia
att det är viktigt att informera vårdnadshavarna om vad de i klassen arbetar med. Eftersom det
handlar om elevernas eget välmående upplever hon att vårdnadshavarna ser positiv pedagogik
som viktigt och väsentligt. Förutom att berätta för dem hur eleverna i skolan arbetar med positiv
pedagogik har Antonia gett dem lite litteraturtips ifall de själva vill bekanta sig med metoden.

63

F. Följder klasslärarna upplever av sitt arbete med positiv pedagogik
När man arbetar konkret med positiv pedagogik under en lektion tar det bort tid från själva
innehållet i skolämnet. Sabina framhåller att om man då inte behöver lägga mycket tid på att
reda ut bråk eller sådant som också tar bort tid från lektionen så är det som att välja mellan att
ge tid till något gott, som förser eleverna med redskap som de kan hantera svårigheter med så
de kan klara av dem utan att brista, eller att man påpekar vad som inte fungerar men som man
ändå behöver lägga sin tid och energi på. Där tror Sabina det är viktigt att man väljer vad man
satsar på. I längden upplever hon att hon vinner tid för lektionerna genom att arbeta med positiv
pedagogik. Hon upplever att positiv pedagogik tog bort tid från skolämnen i början men att det
nu ger mera tid tillbaka då hon till exempel inte behöver reda ut lika många bråk längre. Antonia
upplever inte att det tar bort tid från någon annan lektion eftersom det är så lätt att integrera i
annan undervisning. Ofta upplever Sabina att det leder till riktigt heliga stunder när eleverna
ska hitta sina egna styrkor och presentera dem. I årskurs 3 brukar hon ge eleverna i uppgift att
välja ut 5–7 styrkor åt en klasskompis som hon valt ut åt dem. De får sedan komma ut parvis
och så får den ena ge de styrkor hen valt ut åt den andra. Den elev som får sina styrkor har gett
styrkor åt en annan elev än den hen själv får styrkor av. Sabina är med i situationen så det inte
kan gå fel. Hon beskriver de här stunderna som “julafton”. Enligt henne är detta en stund man
inte upplever någon annan gång förutom när elever knäcker läskoden. “Det är som godis för
lärare”. I en situation då eleverna ska ge varandra styrkor är en lärarprofession nödvändig för
att det ska göras på rätt sätt. Det är en sådan skör stund då det handlar om andra människor och
hur de är. Som lärare behöver man vara tydlig med vad som tolereras och inte. “Det behöver
vara skyddat och rätt läge” betonar Sabina.
Att eleverna har fått ett “nytt språk” är något som Antonia tydligt har upplevt. Hon får en “ahaupplevelse” varje gång hon märker att eleverna kan se styrkor hos andra och när de kan plocka
ut en styrka och berätta hur den syns. När eleverna blivit bekanta med styrkorna är nästa steg
att kunna implementera dem i sin egen vardag och se styrkorna hos exempelvis
familjemedlemmar och kompisar. Det är ganska häftigt att så små barn som 8-åringar kan
använda sådana termer och veta vad de står för framhåller Antonia. Enligt Sabina är det svårt
att som lärare formativt kunna bedöma den egentliga inlärningen för det händer så mycket hela
tiden. Förra läsåret upplever Sabina att hon redde ut gräl efter nästan varje rast och att det i år
inte är många gånger hon har behövt reda ut något. Det har gått väldigt smärtfritt. Hon har inte
heller haft lika många föräldrasamtal i år som under förra läsåret.

64

Sammanfattning
Positiv pedagogik handlar om redskap för att klara av utmanande situationer, hur de löses och
att komma ur dem med hedern i behåll. Det handlar om livsvisdom menar informanterna.
Vidare upplever de att positiv pedagogik innefattar medmänsklighet, att se, uppskatta och
respektera varandra. Detta ligger som grund för metoden. Positiv pedagogik skiljer sig inte
mycket från de metoder informanterna arbetat med tidigare. Den största skillnaden de upplever
är att det kommit en benämning på metoden och att det bedrivs specifik forskning inom
området. De upplever att de fått ett gemensamt språk tillsammans med eleverna genom positiv
pedagogik. Tillsammans med eleverna kan de prata om styrkor och eleverna förstår innebörden
av dem. Eleverna kan identifiera sina egna karaktärsstyrkor och upptäcka styrkor hos andra.
Det beskriver informanterna som “häftigt” med tanke på att eleverna endast är 8 år.
Informanterna upplever att det behövs en lärarprofessionalitet i arbetet eftersom positiv
pedagogik kommer så nära inpå ens personlighet. Det blir skört och därför behöver miljön och
förutsättningarna vara rätt. Den professionella läraren behöver avgöra när det är läge för positiv
pedagogik och när det blir för mycket menar informanterna. Att kontinuerligt läsa av gruppen
nämns som en viktig aspekt i arbetet. Båda informanterna upplever ledningens och rektorns
stöd i arbetet med positiv pedagogik. De prioriterar arbetet och inhandlar material vilket
signalerar att det är värdefullt. Vårdnadshavarnas syn på att de i klasserna arbetar med positiv
pedagogik upplevs som god. Det är svårt att formativt kunna bedöma elevernas egentliga
inlärning. Informanterna upplever att klassandan och elevernas självkännedom utvecklats efter
att de börjat arbeta med positiv pedagogik. Det kan upplevas som att metoden till en början tar
bort från ämnesinnehållet men det ger mycket tid tillbaka i efterhand.

4.3 Slutsatser
Avhandlingens syfte var att undersöka finlandssvenska klasslärares arbete med och upplevelser
av positiv pedagogik. Tematisk analys av det empiriska materialet resulterade i tio kategorier
för att besvara den första forskningsfrågan och sex kategorier för att besvara den andra
forskningsfrågan. Resultaten har presenterats utförligt i avsnitt 4.1 och 4.2 och sammanfattas
här tillsammans med centrala teoretiska principer för positiv pedagogik och jämförs kort med
tidigare forskning.

65

Forskningsfråga 1: Hur arbetar finlandssvenska klasslärare med positiv pedagogik?
Informanterna strävar efter att stärka elevernas, sitt eget och skolgångsbiträdens välbefinnande
och arbetar med positiv pedagogik som ett redskap för att uppnå detta. Positiv pedagogik
används för att utveckla en trygg lärmiljö där var och en får vara sig själv, i vilken de kan
utvecklas och blomstra tillsammans. Acceptans, respekt, tolerans och empati är ledord för
informanternas arbete med metoden. Dessa målsättningar är i hög grad de samma som i till
exempel en australisk studie där Norrish m.fl. (2013) framhåller att positiv pedagogik strävar
efter att stödja barns och ungas livskraft och stärka deras mentala hälsa i skolan. Enligt
Seligman m.fl. (2009) innebär positiv pedagogik undervisning och lärande inom såväl
traditionella, akademiska färdighet som inom välbefinnande.
Positiv pedagogik strävar efter att utveckla medmänskliga egenskaper hos de som arbetar med
metoden. Hur arbetet med positiv pedagogik tar sig uttryck varierar beroende på vem det är
som använder metoden. Lärarens egen personlighet präglar undervisningen av metoden.
Informanterna arbetar ofta med liknande övningar eftersom de delar samma grundvärderingar
gällande synen på lärande, på eleven och på vad det innebär att lyckas. Lärandemiljön behöver
vara trygg för att lärande ska kunna ske. Fagerlund (2021) betonar att otrygga elever har svårt
att ta emot ny information och lära sig nya saker. För att se resultat av positiv pedagogik
behöver ett kontinuerligt arbete utföras. Genom gemensamma idéer bygger informanterna på
en idébank för arbetet med positiv pedagogik. Arbetet med metoden byggde informanterna upp
genom att stegvis fokusera på en utvald del, exempelvis känslor, “hinkar” eller
karaktärsstyrkor. Efterhand har eleverna fått fler verktyg och ord att använda sig av.
Informanterna upplever att positiv pedagogik enkelt går att integrera i skolämnen. De har ofta
integrerat positiv pedagogik i religion, modersmål och bildkonst.
Enligt informanterna formar positiv pedagogik all deras undervisning. Metoden finns med i
alla sammanhang och situationer. Det konkreta arbetet med positiv pedagogik görs genom att
behandla karaktärsstyrkor, “hinkar”, “gröna och röda tankar”, känslor och vänliga fraser. Dessa
områden har informanterna arbetat med tillsammans med sina elever i årskurs 2. Seligman m.fl.
(2009) betonar att färdigheter som främjar resiliens, positiva känslor, engagemang och
meningsfullhet kan läras ut till barn i skolåldern. Informanterna upplever att positiv pedagogik
ger eleverna redskap i hur de kan använda sin resiliens och sina styrkor för att klara av
motgångar i livet. Genom positiv pedagogik ska eleverna identifiera sina styrkor för att sedan
kunna använda sig av dem i praktiken (Vuorinen m.fl., 2020). Informanterna upplever att
66

vårdnadshavarna ser positiv pedagogik som ett värdefullt och betydelsefullt arbete. Den
respons de fått av vårdnadshavarna har enbart varit positiv. I arbetet med positiv pedagogik
behövs en lärarprofessionalitet eftersom metoden behandlar känsliga aspekter som elevens
egen personlighet och vem hen är.
Forskningsfråga 2: Hur upplever finlandssvenska klasslärare arbetet med positiv pedagogik?
Enligt informanterna innebär positiv pedagogik hur individen klarar av motgångar i livet
genom att använda sina styrkor. Genom att arbeta med positiv pedagogik upplever
informanterna att eleverna får verktyg i form av ord för hur de ska diskutera egna och andras
känslor och styrkor. Positiv pedagogik syns redan i det egna bemötandet av andra människor.
Fagerlund (2021) poängterar att elever genom positiv pedagogik lär sig hur de kan bemöta
varandra aktivt och konstruktivt samtidigt som de tränar på hur de kan stå upp för sig själva på
ett bra sätt.
Informanterna lägger inte ner jättemycket tid på att konkret arbeta med positiv pedagogik varje
vecka men metoden finns hela tiden med som ett verktyg i deras arbete och de arbetar med
positiv pedagogik kontinuerligt. Enligt Fagerlund (2021) är det ett kontinuerligt, systematiskt
arbete kring välbefinnande som har möjligheten att åstadkomma förändring. Positiv pedagogik
integreras enkelt i skolämnen. Informanterna upplever att det finns naturliga kopplingar till
metoden i det mesta av ämnesinnehållet. De flesta lärare arbetar med positiv pedagogik
omedvetet anser informanterna. Eftersom positiv pedagogik handlar om medmänsklighet i
form av att se, uppskatta och respektera varandra är det något många lärare formar sin
undervisning efter, även fast de inte tänker på att det är positiv pedagogik. Genom positiv
pedagogik uppstår ett gemensamt språk mellan elever och skolpersonal, vilket också beskrivs
i studien från Geelong Grammar School, en av de första skolorna som tillämpade positiv
pedagogik enligt PERMA-modellen (Norrish, 2015). Informanterna upplever att positiv
pedagogik gett eleverna och dem ett “eget språk” och att eleverna kan använda sina styrkor
medvetet i praktiken och se styrkor i andra. Peterson och Seligman (2004) framhåller vikten av
att elever ska lära sig identifiera och använda sina egna styrkor samtidigt som de ska lära sig
att känna igen och uppskatta andras styrkor. Positiv pedagogik har gett informanterna verktyg
i konflikthantering, i bemötande av andra och i arbetet. Metoden medför ett varmt bemötande
och en skön känsla i klassen. När eleverna själva spontant benämner sina styrkor och hur de
kan användas i en viss situation som uppstår visar det hur långt arbetet nått framhåller
informanterna.
67

En informant upplever gränsen subtil för när det kan bli för mycket positiv pedagogik.
Informanten framhåller vikten av att hitta en balans i arbetet så eleverna får ut det de är i behov
av utan att det blir uttjatat. Bland annat för att läsa av en sådan situation behövs en professionell
lärare. Informanterna upplever att de själva mår bättre genom att arbeta med positiv pedagogik.
Skolans ledning och rektor stöder arbetet i positiv pedagogik. Rektorn har arbetat för att alla
ska få fortbilda sig inom positiv pedagogik och att det ska införas i alla klasser. Ledningen har
stött arbetet genom att bland annat köpa in material till skolan. Skolans lärare arbetar på olika
sätt med positiv pedagogik. Informanterna upplever att det ska få vara så eftersom alla måste
få arbeta på ett sätt som känns enhetligt med den egna personligheten. Ivriga och motiverade
parallellklasslärare har upplevts som det största stödet i arbetet med positiv pedagogik anser en
informant. Vidare upplever informanten att det krävs många timmars eget arbete för att skapa
en förståelse för positiva pedagogikens kärna. Vårdnadshavarna har visat en tacksamhet över
att eleverna lärt sig uttrycka känslor och fått ord för sina egna karaktärsstyrkor. Positiv
pedagogik bidrar till ett större engagemang från vårdnadshavarna upplever en informant.
En utmaning ligger i att formativt kunna bedöma den egentliga inlärningen hos eleverna.
Informanterna uppfattar att klassandan utvecklats genom positiv pedagogik, att elevernas
självkännedom förbättrats och att deras empatiska förmåga utvecklats. Metoder inom positiv
pedagogik kan stärka elevers medkänsla (Fagerlund, 2021). I början av arbetet kan det upplevas
som att positiv pedagogik kräver tid från ämnesinnehållet. Informanterna är dock eniga om att
den tiden ges tillbaka genom att konflikter mellan eleverna minskar och genom det även tiden
som utredningar krävt. Enligt Vuorinen m.fl. (2020) saknar fortfarande många skolor kunskap
om hur de ska implementera den positiva pedagogiken i lektionsplaneringen. Informanterna
upplever att det inte finns någon entydig ram kring detta men att de genom egen erfarenhet lärt
sig. Det behövs bättre och mer omfattande samarbete mellan forskning och pedagogisk praxis
för att gemensamma principer för god praxis ska kunna fastställas och tillämpas på fältet (Kern
& Kaufman, 2017).

68

5 Avslutande diskussion
Inledningsvis diskuteras undersökningens resultat och ställs i relation till tidigare forskning.
Därefter följer en metoddiskussion och avslutningsvis ges förslag på fortsatt forskning inom
avhandlingens område.

5.1 Resultatdiskussion
Avhandlingen bekräftar att positiv pedagogik är en metod som har potential att stödja elevers
välbefinnande och utveckla medmänskliga egenskaper som får dem att se, uppskatta och
respektera varandra. Undersökningen är utförd under coronapandemin och det framkommer att
arbetet med positiv pedagogik och att stödja och stärka elevers välbefinnande är särskilt viktigt
under dessa tider. Klasslärarnas berättelser visar att positiv pedagogik grundar sig i hur
välbefinnande kan skapas. Det finns ett intresse för hur barns och ungas välbefinnande
utvecklas och därmed även för vad som kan göras för det och hur en nedgång i välbefinnande
kan förebyggas. Positiv pedagogik har under senare år i såväl internationella som finländska
studier visat lovande resultat. Avhandlingens kunskapsbidrag är en konkret inblick i klassrum
där positiv pedagogik används. Observationer och lärarnas egna berättelser har använts för att
få en djupare förståelse av hur metodens olika verktyg kan användas i syfte att stärka elevers
välbefinnande.
Essensen inom positiv pedagogik är att stärka elevers välbefinnande och skapa en miljö där de
känner sig trygga och därigenom är mottagliga för lärande. Studiens resultat indikerar att
elevers lärande gynnas av en positiv lärmiljö där de får vara sig själva, utvecklas och där det
finns utrymme för att försöka, och där misslyckanden inte är något att vara rädd för. Elever kan
inte blomstra om de är otrygga. Klasslärarnas berättelser visar att positiv pedagogik skapar
utrymme för att alla elever får glänsa i skolan och känna sig värdefulla, inte enbart de elever
som är akademiskt duktiga. Elever kan exempelvis få uppskattning för sin kreativitet och
humor. Trots att de inte är starka akademiskt har de ändå en möjlighet att växa som individer.
Detta överensstämmer med Seligmans (2009) tanke om att en del av barnets psykiska och
fysiska välmående och karaktär kan gå förlorad ifall fokuset i skolan enbart ligger på den
akademiska prestationen. Informanterna i studien använder positiv pedagogik som en metod
för att stödja elevers välbefinnande i skolan. Precis som Widlund (2021) framhåller tyder
resultatet på att elever behöver stödjande insatser för såväl sitt lärande som för sitt emotionella
välbefinnande.
69

Klasslärarnas upplevelser visar att begreppet positiv pedagogik kan vara missvisande. Ordet
“positiv” kan föra tankarna i fel riktning och förväxlas med positivt tänkande. Det kunde
exempelvis övervägas att använda uttrycket “se det goda” i stället för “positiv pedagogik”
eftersom “se det goda” bättre hänvisar till vad metoden egentligen handlar om. Vidare kan
begreppet “positiv pedagogik” misstolkas eftersom alla känslor accepteras och erkänns inom
metoden. Undersökningens resultat visar att positiv pedagogik inte handlar om att negativa
känslor ska ignoreras eller tonas ner. Fagerlund (2021, s. 91) betonar i enlighet med detta att
människan inte kan tvingas till någon form av ytlig positivitet genom att ignorera det svåra.
Vidare visar studiens resultat att positiv pedagogik inte ska banaliseras och förknippas med ett
stereotypt “positivt tänkande”. Metodens syfte är att skapa ett band mellan eleven och läraren
samt förse eleven med redskap för att klara av motgångar i livet och en förmåga att återhämta
sig från dem. Klasslärarna arbetar med metoden när eleverna är mottagliga för lärande, annars
har det ingen effekt. Genom ett regelbundet, medvetet arbete strävar deltagarna i studien efter
att eleverna ska kunna stödja sig på färdigheter de lärt sig genom positiv pedagogik när de
stöter på utmaningar i livet och livet är i obalans. Deltagarna i studien framhåller att det är i
sådana stunder eleverna ska lära sig använda positiv pedagogik. Detta kan i praktiken
exempelvis ske genom att eleverna arbetar med karaktärsstyrkor.
Klasslärarnas berättelser visar att syftet med positiv pedagogik är att eleverna ska utveckla
eftersträvansvärda egenskaper, karaktärsstyrkor. Rötterna inom den positiva pedagogiken
sträcker sig här till en äldre tradition, dygdetik. De sju dygderna visdom, mod, rättvisa,
måttfullhet, tro, hopp och kärlek framträder konsekvent i historiska texter om människans
natur. Begreppen “dygd” och “karaktär” kan associeras med moralism, vilket öppnar upp för
en oriktig föreställning om begreppen som trångsynta. Därför har samtida tillämpningar av
begreppen “dygd” och “karaktär” skapats genom VIA-modellen. Samtida forskare, exempelvis
Peterson och Seligman och Csikszentmihalyi och Csikszentmihalyi har i stor utsträckning varit
eniga med Sokrates och Aristoteles om hurudana karaktärsstyrkor som gör en människa god.
Klasslärarnas berättelser och studiens resultat tyder på att karaktärsstyrkor som diskuterades i
antikens Grekland är aktuella även i årskurs 2 i en skola i Svenskfinland år 2021.
För de flesta människor, även för elever i årskurs 2, är det lättare att ha en god sinnesstämning
ifall livet är i balans och vi har en trygg grund att stå på. Positiv pedagogik löser inte orättvisor
på systemnivå vilket är en viktig kritik mot metoden. Det behöver utgås ifrån att barn med olika
bakgrunder har varierande förutsättningar för i vilken mån välbefinnandet utvecklas med hjälp
70

av metoder som positiv pedagogik. Enligt Barnombudsmannen (2020) behöver barn som är i
en sårbar position och kommer från socioekonomiskt utsatta förhållanden särskilt mycket stöd
under sin skolgång. Det är viktigt att de barnen får ta del av positiv bekräftelse. Därför finns
det goda argument för att alla barn ska få arbeta med metoder som positiv pedagogik. Resultatet
visar att metoden bland annat lär elever se och identifiera både egna och andras styrkor,
oberoende av elevens bakgrund. Vidare tyder resultaten på att eleverna får redskap i hur de kan
använda sina egna styrkor för att klara av utmaningar i livet och ta sig igenom dem välbehållna.
Precis som Adler (2016) skriver, upplever klasslärarna att välbefinnandet hos elever oberoende
av sociala, ekonomiska och kulturella sammanhang ökar när de behärskar färdigheter som
behövs i livet.
Den positiva pedagogiken bidrar till ett djupare bemötande av elever. Deltagarna i studien är
måna om att arbeta från grunden med de utmaningar och svårigheter eleverna upplever och
ställs inför. Detta arbete syftar till att långsiktigt stärka elevernas välbefinnande och vidare ge
dem redskap som de kan använda sig av för att i framtiden klarar sig ur liknande situationer.
Som tidigare nämnt visar resultatet att syftet med positiv pedagogik inte är att trycka undan
dystra känslor och ersätta dem med ett glatt sätt att vara vilket ofta är en fasad, precis som
Dajani m.fl. (2021) framhåller. Det handlar snarare om att utveckla resiliens och lära sig
verktyg som kan användas för att genomleva tunga perioder i livet. Klasslärarna i studien
upplever mycket stöd av varandra i arbetet med positiv pedagogik. Stödet av en kollega eller
kollegor kan alltså vara en orsak till att arbetet med metoden lyckas väl. Vidare framkommer i
resultatet en annan faktor som kan bidra till att arbetet lyckas, vilket är att läraren själv lär sig
om, lever sig in i och personligen representerar den positiva pedagogikens värderingar.
Klasslärarnas berättelser och studiens resultat vittnar om att positiv pedagogik, utöver
karaktärsstyrkor och resiliens, handlar om inkludering och vidare en varm relation mellan
eleven och läraren. Inom metoden ges eleverna förutsättningar för att blomstra som individer
och utvecklas i en trygg miljö där de är accepterade, respekterade, tolererade och inkluderade.
Arbetets huvudsakliga syfte, visar resultatet, är att stödja elevernas välbefinnande och ge dem
nyttiga redskap för såväl deras skolgång som deras liv. Deltagarna i studien är eniga om att
arbetet inte varje gång resulterar i omvälvande resultat men att det på lång sikt medfört en stor,
positiv skillnad på elev- och på gruppnivå. Eftersom lärarnas berättelser och de observationer
jag utfört i deras klassrum stämmer väl med principerna för positiv pedagogik som den beskrivs
i litteraturen, har jag gjort tolkningen att informanternas arbete är representativt för metoden
och att studien är trovärdig.
71

5.2 Metoddiskussion
Studien utgick från en kvalitativ ansats. Ansatsens ändamålsenlighet bekräftades genom att den
genererade rika, detaljerade och personliga data under observationer, individuella intervjuer
och en gemensam intervju. De individuella intervjuerna gav en omfattande förståelse för
informanternas arbete med positiv pedagogik och deras upplevelser av det. Den gemensamma
intervjun bidrog med ytterligare, betydelsefulla tillägg när informanterna fick möjlighet att
diskutera tillsammans och påminna varandra om olika aspekter inom arbetet, i enlighet med
Hammersley och Atkinson (1995). Den kvalitativa intervjun lämpade sig väl eftersom
mänskliga upplevelser studerades, i enlighet med Kvale och Brinkmann (2014). Valet att utgå
från två informanter föll sig naturligt med tanke på studiens omfattning och syfte. Studien
begränsas av att den endast baserar sig på två informanters arbete och upplevelser och därmed
kan resultatet inte generaliseras i en större utsträckning. Informanterna i studien arbetar på ett
lyckat sätt med positiv pedagogik, men det innebär inte att alla som arbetar med metoden
arbetar likadant eller delar samma upplevelse. Metoden innehåller även utmaningar. Den
kvalitativa ansatsen användes för att få en “närbild” av hur positiv pedagogik kan tillämpas i
praktiken vilket var studiens syfte. I och med studiens syfte utgjorde det ingen betydande
skillnad att informanterna endast var två. Det möjliggjorde i stället en mer omfattande och
detaljrik studie. Resultatet visar samstämmighet med en stor del av tidigare forskning vilket
stärker studiens trovärdighet.
Den etnografiska metoden lämpade sig väl för att besvara studiens syfte och forskningsfrågor,
i likhet med Hammersleys (2006) redogörelse. Det föll sig naturligt att utgå från
klassrumsetnografi eftersom undersökningen gjordes i klassrumskontext. I enlighet med
Denscombes (2009, s. 59) beskrivning av fallstudier undersöktes ett fenomen under en viss
tidsperiod, här under en vecka, genom observationer och intervjuer. Fallstudien gav en
fördjupad förståelse för positiv pedagogik, två klasslärares arbete med och upplevelser av
metoden, och kunskap om hur lärare tillämpar positiv pedagogik i praktiken.

5.3 Förslag på fortsatt forskning
I min analys av hur finlandssvenska klasslärare arbetar med och upplever positiv pedagogik
har jag fått svar på vilka praktiska arbetsmetoder de använder sig av och hur de reflekterar
kring arbetet med positiv pedagogik i årskurs 2. Vidare har jag fått kunskap om klasslärarnas

72

egna upplevelser av positiv pedagogik och deras arbete med metoden. Jag har fått reda på
vilken nytta de upplever med metoden för elevernas del och för sin egen del.
Mitt förslag till fortsatt forskning skulle vara att undersöka hur finlandssvenska klasslärare
arbetar med positiv pedagogik i högre årskurser och hur de upplever arbetet. Det vore intressant
att studera vilka effekter klasslärare upplever hos elever genom ett mångårigt, regelbundet
arbete med positiv pedagogik. Ett ytterligare förslag till fortsatt forskning skulle vara att
specifikt studera hur en hel skola, kollegialt, arbetar med positiv pedagogik tillsammans med
eleverna.

73

Litteraturförteckning
Ackerman, C. (31 oktober 2020). What is happiness and why is it important?.
PositivePsychology. https://positivepsychology.com/what-is-happiness/
Adler, A. (2016). Teaching well-being increases academic performance: Evidence from
Bhutan, Mexico, and Peru. [Doktorsavhandling, University of Pennsylvania].
Agar, M. H. (1980). The professional stranger: An informal introduction to ethnography (2
uppl.). Academic Press.
Alford, Z., & White, M. A. (2015). Positive schools psychology. I M. A. White & S. Murray
(Red.), Evidence-based approaches to positive education in schools: Implementing a
strategic framework for well-being in schools (1 uppl., s. 93–109). Springer.
Al Taher, R. (5 juli 2021). The 5 founding fathers and a history of positive psychology.
PositivePsychology. https://positivepsychology.com/founding-fathers/
Anderson, A. K., Hirsh, J. B., Rowe, G. & Smith, E. E. (2007) Positive affect increases the
breadth of attentional selection. PNAS Proceedings of the National Academy of Sciences of
the United States of America, 104, 383–388.
Annas, J. (2011). Intelligent virtue. Oxford University Press.
American Psychological Association (2020). Well-being. I APA Dictionary of Psychology.
Hämtad 15 november 2021 från https://dictionary.apa.org/well-being
Athanassoulis, N. (2000). A response to Harman: Virtue ethics and character traits.
Proceedings of the Aristotelian Society, 100(2), 215–221.
Barnombudsmannen. (u.å). FN:s konvention om barnets rättigheter. Barnombudsmannen.
https://lapsiasia.fi/sv/konvention-om-barnets-rattigheter

74

Barnombudsmannen (2020). På jakt efter barnets bästa. Barnombudsmannens årsbok 2020.
Barnombudsmannens byrås publikationer 2020:2. https://lapsiasia.fi/sv/arsbocker-ochsammanstallningar Läst 29.3.2021.
Björk, C. (2016). In search of good relationships to music. Understanding aspiration and
challenge in developing music school teacher practices. [Doktorsavhandling, Åbo Akademi].
Bloome, D., & Beauchemin, F. (2018). Classroom ethnography. I H. Callan (Red.), The
international encyclopedia of anthropology (1 uppl., s. 1–9). Wiley-Blackwell.
Bott, D., Escamilia, H., Kaufman, S. B., Kern, M. L., Krekel, C., Schlicht-Schmälzle, R.,
Seldon, A., Seligman, M., & White, M. (2017). The state of positive education. World
Government Summit.
https://www.worldgovernmentsummit.org/api/publications/document/8f647dc4-e97c-6578b2f8-ff0000a7ddb6. Läst 2.4.2021.
Bolte, A., Goschke, T. & Kuhl, J. (2003). Emotion and intuition: Effects of positive and
negative mood on implicit judgments of semantic coherence. Psychological Science, 14, 416–
421.
Branigan, C., & Fredrickson, B. L. (2005). Positive emotions broaden the scope of attention
and thought-action repertoires. Cognition & Emotion, 19, 313–332.
Braun, V., & Clarke, V. (2006). Using thematic analysis in psychology. Qualitative Research
in Psychology, 3(2), 77–101.
Brunzell, T., Stokes, H., & Waters, L. (2016). Trauma-informed positive education: Using
positive psychology to strengthen vulnerable students. Contemporary School Psychology,
20(1), 63–83. https://doi.org/10.1007/s40688-015-0070-x
Christopoulou, M., Lakioti, A., Pezirkianidis, C., Karakasidou, E., & Stalikas, A. (2018). The
role of grit in education: A systematic review. Psychology, 9(15), 2951–2971.
https://doi.org/10.4236/psych.2018.915171

75

Cohn, M. A., & Fredrickson, B. L. (2011). Positive emotions. I S. J. Lopez & C. R. Snyder
(Red.), The Oxford handbook of positive psychology (2 uppl., s. 13–25). Oxford University
Press.
Conway, A. M., Tugade, M. M., Catalino, L. I., & Fredrickson, B. L. (2013). The broadenand-build theory of positive emotions: Form, function, and mechanisms. I I. Boniwell, S.
David & C. Ayers (Red.), The Oxford handbook of happiness (s. 17–34). Oxford University
Press.
Crabtree, B. F., & DiCicco‐Bloom, B. (2006). The qualitative research interview. Medical
Education, 40(4), 314–321. https://doi.org/10.1111/j.1365-2929.2006.02418.x
Credé, M. (2018). What shall we do about grit? A critical review of what we know and what
we don’t know. Educational Researcher, 47(9), 606–611.
https://doi.org/10.3102/0013189X18801322
Csikszentmihalyi, M. (1990). Flow the psychology of optimal experience (1 uppl.). Harper &
Row Publishers.
Csikszentmihalyi, M., & Csikszentmihalyi, I. S. (Red.). (2006). A life worth living:
Contributions to positive psychology. Oxford University Press.
Dajani, T., Bryant, V., Sackett, D., & Allgood, J. A. (2021). “Your wellness program is
interfering with my well-being”: Reducing the unintended consequences of wellness.
MedEdPublish, 10, 1–15.
Delamont, S. (2009). The only honest thing. Ethnography and Education 4(1), 51–63.
Denscombe, M. (2016). Forskningshandboken - för småskaliga forskningsprojekt inom
samhällsvetenskaper. Studentlitteratur.
Dilley, P. (2004). Interviews and the philosophy of qualitative research. The Journal of Higher
Education, 75(1), 127–132. https://doi.org/10.1353/jhe.2003.0049

76

Doerschuk, P., Bahrim, C., Daniel, J., Kruger, J., Mann, J., & Martin, C. (2016). Closing the
gaps and filling the STEM pipeline: A multidisciplinary approach. Journal of Science
Education and Technology, 25, 682-695. https://doi.org/10.1007/s10956-016-9622-8
Duckworth, A. L., Peterson, C., Matthews, M. D., & Kelly, D. R. (2007). Grit: Perseverance
and passion for long-term goals. Journal of Personality and Social Psychology, 92(6), 1087–
1101. https://doi.org/10.1037/0022-3514.92.6.1087
Dweck, C. S. (2006). Mindset: The new psychology of success (1 uppl.). Random House.
Fagerlund, Å. (2021). Öka välbefinnandet i skolan: Praktiska lektioner i positiv psykologi (1
uppl.). Natur Kultur Läromedel.
Folkhälsan. (2020). Styrka, glädje och medkänsla. Folkhälsan.
https://www.folkhalsan.fi/forskning/programmet-for-folkhalsoforskning/grupp-fagerlund.eriksson/
Forskningsetiska delegationen (2019). Etiska principer för humanforskning och
etikprövning inom humanvetenskaperna i Finland. Forskningsetiska delegationens
anvisningar 2019. Forskningsetiska delegationens publikationer 2019:3.
https://tenk.fi/sites/default/files/2021-01/Etikprovning_inom_humanvetenskaperna_2020.pdf
Läst 11.10.2021.
Fredrickson, B. L (1998). What good are positive emotions? Review of General Psychiatry, 2,
300–319.
Fredrickson, B. L. (2009). Positivity: Top-notch research reveals the 3-to-1 ratio that will
change your life. Harmony.
Fredrickson, B. L. (2013a). Positive emotions broaden and build. Advances in Experimental
Social Psychology, 47, 1–53.

77

Fredrickson, B. L. (2013b). Love 2.0: Finding happiness and health in moments of
connection. Penguin Group.
Freidlin, P., Littman-Ovadia, H., & Niemiec, R. M. (2017). Positive psychopathology: social
anxiety via character strengths underuse and overuse. Personality and Individual Differences,
108, 50–54. https://doi.org/10.1016/j.paid.2016.12.003
Fejes, A., & Thornberg, R. (Red.). (2009). Handbok i kvalitativ analys. (1 uppl.). Liber.
Furgerson, S. P., & Jacob, S. A. (2012). Writing interview protocols and conducting interviews:
tips for students wew to the field of qualitative research. The Qualitative Report 17(6), 1–10.
Gillham, B. (2000). Case study research methods (1 uppl.). Continuum.
Gottman, J. (1997). Raising an emotionally intelligent child. Simon & Schuster.
Grunderna för läroplanen för den grundläggande utbildningen. (2014). Utbildningsstyrelsen.
Hammersley, M. (1990). Classroom ethnography: Empirical and methodological essays.
Open University Press.
Hammersley, M. (2006). Ethnography: Problems and prospects. Ethnography and Education
1(1), 3–14. https://doi.org/10.1080/17457820500512697
Hammersley, M., & Atkinson, P. (1995). Ethnography: principles in practice (2 uppl.).
Routledge.
Hawkesworth, M. (2014). Contending conceptions of science and politics. Methodology and
the constitution of the political. I D. Yanow & P. Schwartz-Shea (Red.), Interpretation and
method: Empirical research methods and the interpretive turn (2 uppl., s. 433–447). M. E.
Sharpe.

78

Hoey, B. A. (2014). A simple introduction to the practice of ethnography and guide to
ethnographic fieldnotes. Marshall University Digital Scholar.
http://works.bepress.com/brian_hoey/12
Holopainen, L., Lappalainen, K., Junttila, N., & Savolainen, H. (2012). The role of social
competence in the psychological well-being of adolescents in secondary education.
Scandinavian Journal of Educational Research, 56(2), 199–212.
Hursthouse, R., & Pettigrove, G. (8 december 2016). Virtue ethics. Stanford Encyclopedia of
Philosophy Archive. https://plato.stanford.edu/archives/win2018/entries/ethics-virtue/
Hägglund, J. (2020). Att stärka elevers välbefinnande i skolan: en kvalitativ studie om
klasslärares syn. [Magisteravhandling, Åbo Akademi].
https://www.doria.fi/handle/10024/180498
Institutet för hälsa och välfärd. (30 augusti 2019). Områden, årskurs 4 och 5 i den
grundläggande utbildningen år 2017 och 2019. Länk: THL (2019)
Johansson, A. (2005). Narrativ teori och metod: med livsberättelsen i fokus (1 uppl.).
Studentlitteratur.
Karlsson, C. (2018). "Det känns bra att göra en annan människa glad": Kvalitativ analys av
Folkhälsans undersökning av forskningsprojektet Styrka, glädje och medkänsla.
[Magisteravhandling, Åbo Akademi]. https://www.doria.fi/handle/10024/165068
Kaufman, S. B. (2013). Ungifted: Intelligence redefined. Basic Books.
Keyes, C. L. M., & Annas, J. (2009). Feeling good and functioning well: Distinctive concepts
in ancient philosophy and contemporary science. The Journal of Positive Psychology, 4(3),
197–201.
Kitzinger, J. (1995). Qualitative research: Introducing focus groups. British Medical Journal
311(7000), 299–302.

79

Korhonen, J. (2016). Learning difficulties, academic well-being and educational pathways
among adolescent students. [Doktorsavhandling, Åbo Akademi].
Kupperman, J. (1991). Character. Oxford University Press.
Kvale, S. (1997). Den kvalitativa forskningsintervjun. Studentlitteratur.
Kvale, S. (2007). Doing interviews (1 uppl.). SAGE Publications.
Kvale, S., & Brinkmann, S. (2014). Den kvalitativa forskningsintervjun (3 uppl.).
Studentlitteratur.
Laakso, M., Fagerlund, Å., Pesonen, A. K., Lahti-Nuuttila, P., Figueiredo, R. A. O., Karlsson,
C., & Eriksson, J. G. (2020). Flourishing students: The efficacy of an extensive positive
education program on adolescents’ positive and negative affect. International Journal of
Applied Positive Psychology, 1–24. https://doi.org/10.1007/s41042-020-00048-2
Lewis, A. D., Huebner, E. S., Reschly, A. L., & Valois, R. F. (2009). The incremental
validity of positive emotions in predicting school functioning. Journal of Psychoeducational
Assessment, 27(5), 397–408.
Lindgren, B. M., Lundman, B., & Graneheim, U. H. (2020). Abstraction and interpretation
during the qualitative content analysis process. International Journal of Nursing Studies, 108,
1–6.
Linkins, M., Niemiec, R. M., Gillham, J., & Mayerson, D. (2015). Through the lens of
strength: A framework for educating the heart. The Journal of Positive Psychology, 10(1),
64–68. https://doi.org/10.1080/17439760.2014.888581
Lucas, N., & Goodman, F.R. (2015). Well-being, leadership, and positive organizational
scholarship: A case study of project-based learning in higher education. The Journal of
Leadership Education, 14, 138-152.
Mega, C., Ronconi, L., & Beni, R. D. (2014). What makes a good student? How emotions,
self-regulated learning, and motivation contribute to academic achievement. Journal of
Educational Psychology, 106(1), 121–131.

80

Merriam, S. B. (1994). Fallstudien som forskningsmetod. Studentlitteratur.
Miller, D. (2019). When do growth mindset interventions work? Trends in Cognitive Sciences,
23(11), 910–912. https://doi.org/10.1016/j.tics.2019.08.005
Moore, C. (12 oktober 2020). What is positive education, and how can we apply it?.
PositivePsychology. https://positivepsychology.com/what-is-positive-education/
National Center for Education Statistics. (2014). The Condition of Education 2014. Hämtad
från https://nces.ed.gov/pubs2014/2014083.pdf
Natur & Kultur (u.å.). Emisk/etisk. I Psykologilexikon. Hämtad 29 november 2021 från
https://www.psykologiguiden.se/psykologilexikon/?Lookup=emisk%2Fetisk
Niemiec, R. M. (2013). VIA character strengths: research and practice (the first 10 years). I
H. H. Knoop & A. Delle Fave (Red.), Well-being and cultures: Perspectives from positive
psychology (s. 11–29). Springer. https://doi.org/10.1007/978-94-007-4611-4_2
Norrish, J. M. (2015). Positive education: The Geelong Grammar School journey. Oxford
University Press.
Norrish, J., Robinson, J., & Williams, P. (2011). A model for positive education. Literature
Reviews. https://teachpeec.com/wp-content/uploads/2020/07/A-Model-for-PositiveEducation.pdf Läst 26.11.2021.
Norrish, J. M., Williams, P., O’Connor, M., & Robinson, J. (2013). An applied framework
for positive education. International Journal of Wellbeing, 3(2), 147–161.
Park, N., & Peterson, C. (2009a). Character strengths: research and practice. Journal of
College and Character, 10(4). https://doi.org/10.2202/1940-1639.1042
Park, N., & Peterson, C. (2009b). Strengths of character in schools. I R. Gilman, E. S.
Huebner & M. J. Furlong (Red.), Handbook of Positive Psychology in Schools (1 uppl., s. 65–
76). Routledge.

81

Parker-Jenkins, M. (2016). Problematising ethnography and case study: reflections on using
ethnographic techniques and researcher positioning. Ethnography and Education, 13(1), 1–
16. https://doi.org/10.1080/17457823.2016.1253028
Perkins-Gough, D. (2013). The significance of grit: A conversation with Angela Lee
Duckworth. Resilience and Learning, 71(1), 14–20.
Persson, R. S. (2006). Pragmatisk analys. Att skriva om och tolka kvalitativa data. Lulu
Publishing.
Peterson, C. (2006). The values in action (VIA) classification of strengths. I M.
Csikszentmihalyi & I. S. Csikszentmihalyi (Red.), A Life Worth Living: Contributions to
Positive Psychology (s. 29–48). Oxford University Press.
Peterson, C., & Seligman, M. E. P. (2004). Character strengths and virtues: A handbook and
classification. Oxford University Press.
Positive Learning. (2021). Positiivinen pedagogiikka - jokaisella on vahvuuksia. Kaikki
haluavat onnistua. Positive. https://positive.fi/positiivinen-menetelma/
Prawitz, D. (u.å.). Determinism. I Nationalencyklopedin. Hämtad 29 november 2021 från
https://www.ne.se/uppslagsverk/encyklopedi/l%C3%A5ng/determinism
Proctor, C., Tsukayama, E., Wood, A. M., Maltby, J., Eades, J. F., & Linley, P. A. (2011).
Strengths gym: the impact of a character strengths-based intervention on the life satisfaction
and well-being of adolescents. The Journal of Positive Psychology, 6(5), 377–388.
https://doi.org/10.1080/17439760.2011.594079
Qu, S., & Dumay, J. (2011). The qualitative research interview. Qualitative Research in
Accounting & Management, 8(3), 238–264. https://doi.org/10.1108/11766091111162070
Reardon, S. F., Valentino, R. A., Kalogrides, D., Shores, K. A., & Greenberg, E. H. (2013).
Patterns and trends in racial academic achievement gaps among states, 1999–2011. Hämtad
från https://cepa.stanford.edu/content/patterns-and-trends-racial-academic-achievement-gapsamong-states-1999-2011

82

Reschly, A. L., Huebner, E. S., Appleton, J. J., & Antaramian, S. (2008). Engagement as
flourishing: the contribution of positive emotions and coping to adolescents’ engagement at
school and with learning. Psychology in the Schools, 45(5), 419–431.
Richards, A., Rivers, I., & Akhurst, J. (2008). A positive psychology approach to tackling
bullying in secondary schools: a comparative evaluation. Educational and Child Psychology,
25(2), 72–81.
Rueger, S.Y., Malecki, C.K., & Demaray, M.K. (2010). Relationship between multiple
sources of perceived social support and psychological and academic adjustment in early
adolescence: comparisons across gender. Journal of Youth and Adolescence, 39(1), 47–61.
Sandholm, D. (2020). ”... jag känner att de ser på varandra med större tålamod och mera
kärlek”: en kvalitativ studie om lärares upplevelser av positiv pedagogik.
[Magisteravhandling, Åbo Akademi]. https://www.doria.fi/handle/10024/177492
Schmitz, T. W., Rosa, E. D., & Anderson, A. K. (2009). Opposing influences of affective
state valence on visual cortical encoding. The Journal of Neuroscience, 29(22), 7199–7207.
Schwartz-Shea, P., & Yanow, D. (2012). Interpretive research design: Concepts and
processes. Routledge.
Seligman, M. (2002). Positive psychology, positive prevention, and positive therapy. I C. R.
Snyder & S. J. Lopez (Red.), Handbook of positive psychology (s. 3–9). Oxford University
Press.
Seligman, M. (2011). Flourish: A visionary new understanding of happiness and well-being.
Free Press.
Seligman, M. (2019). Positive psychology: a personal history. Annual Review of Clinical
Psychology, 15, 1–23. https://doi.org/10.1146/annurev-clinpsy-050718-095653
Seligman, M., & Adler, A. (2019). Positive education. Global Happiness and Wellbeing
Policy Report 2019, 53–72.
83

Seligman, M., & Csikszentmihalyi, M. (2000). Positive psychology: an introduction.
American Psychologist, 55(1), 5–14. https://doi.org/10.1037//0003-066X.55.1.5
Seligman, M., & Csikszentmihalyi, M. (2014). Positive psychology: An introduction. I M.
Csikszentmihalyi (Red.), Flow and the Foundations of Positive Psychology: The Collected
Works of Mihaly Csikszentmihalyi (1 uppl., s. 279–298). Springer.
Seligman, M., Ernst, R. M., Gillham, J., Reivich, K., & Linkins, M. (2009). Positive
education: positive psychology and classroom interventions. Oxford Review of Education,
35(3), 293–311. https://doi.org/10.1080/03054980902934563
Shoshani, A., & Slone, M. (2013). Middle school transition from the strengths perspective:
young adolescents’ character strengths, subjective well-being, and school adjustment. Journal
of Happiness Studies, 14(4), 1163–1181. https://doi.org/10.1007/s10902-012-9374-y
Stewart, D. W., & Shamdasani, P. N. (2014). Focus groups: Theory and practice (3 uppl.).
Sage.
Svensson, P. (2015). Kvalitativ och kvantitativ undersökningsmetodik [PowerPointpresentation]. Hämtad 23 september 2021 från
https://student.portal.chalmers.se/sv/chalmersstudier/programinformation/maskinteknik/kandi
datarbete/Documents/20150225%20Vetenskapsmetodik%20fo%CC%88rel%202%20PS.pdf
Söderlund, J. (2019). "Jag har känt mig lite, så där, modigare": en kvalitativ
interventionsstudie i positiv psykologi. [Magisteravhandling, Åbo Akademi].
https://www.doria.fi/handle/10024/173246
Tewksbury, R. (2009). Qualitative versus quantitative methods: understanding why
qualitative methods are superior for criminology and criminal justice. Journal of Theoretical
and Philosophical Criminology, 1(1), 38–58.
The Global Council for Happiness and Wellbeing (2019). Global Happiness and Wellbeing
Policy Report 2019 (ISBN 978-0-9968513-8-1). https://s3.amazonaws.com/ghwbpr2019/UAE/GHWPR19.pdf

84

Tian, L., Yu, T., & Huebner, E. S. (2017). Achievement goal orientations and adolescents'
subjective well-being in school: The mediating roles of academic social comparison
directions. Frontiers in Psychology, 8(37), 1–11. https://doi.org/10.3389/fpsyg.2017.00037
Toner, E., Haslam, N., Robinson, J., & Williams, P. (2012). Character strengths and
wellbeing in adolescence: Structure and correlates of the Values In Action inventory of
strengths for children. Personality and Individual Differences, 52(5), 637–642.
https://doi.org/10.1016/j.paid.2011.12.014
Tuominen-Soini, H., Salmela-Aro, K., & Niemivirta, M. (2008). Achievement goal
orientations and subjective well-being: A person-centred analysis. Learning and Instruction,
18, 251–266.
Tuominen-Soini, H., Salmela-Aro, K., & Niemivirta, M. (2012). Achievement goal
orientations and academic well-being across the transition to upper secondary education.
Learning and Individual Differences, 22, 290–305.
Uusitalo-Malmivaara, L., & Vuorinen, K. (2018). Se det goda! Så hjälper du barn och unga
att hitta sina styrkor. PS-Kustannus: Jyväskylä.
van Petegem, K., Aelterman, A., Rossel, Y., & Creemers, B. (2007). Students’ perceptions as
moderator for students’ wellbeing. Social Indicators Research, 83(3), 447–463.
Vuorinen, K., Hietajärvi, L., & Uusitalo, L. (2020). Students’ usage of strengths and general
happiness are connected via school-related factors. Scandinavian Journal of Educational
Research, 1–13. https://doi.org/10.1080/00313831.2020.1755361
Wang, M. T., & Peck, S. C. (2013). Adolescent educational success and mental health vary
across school engagement profiles. Developmental Psychology, 49(7), 1266–1276.
Weber, M., & Ruch, W. (2011). The role of a good character in 12-year-old school children:
do character strengths matter in the classroom? Child Indicators Research, 5(2), 317–334.
https://doi.org/10.1007/s12187-011-9128-0

85

Weber, M., Wagner, L., & Ruch, W. (2016). Positive feelings at school: on the relationships
between students’ character strengths, school-related affect, and school functioning. Journal of
Happiness Studies, 27(1), 341–355.
Widlund, A. (2021). Development of academic well-being during secondary education:
relations to performance, motivational beliefs, and aspirations. [Doktorsavhandling, Åbo
Akademi].
Widlund, A., Tuominen, H., & Korhonen, J. (2018). Academic well-being, mathematics
performance, and educational aspirations in lower secondary education: Changes within a
school year. Frontiers in Psychology, 9, 1–20. https://doi.org/10.3389/fpsyg.2018.00297
Yeager, D. S., Hanselman, P., Walton, G. M., Murray, J. S., Crosnoe, R., Muller, C., Tipton,
E., Schneider, B., Hulleman, C., Hinojosa C. P., Paunesku, D., Romero, C., Flint, K., Roberts,
A., Trott, J., Iachan, R., Buontempo, J., Man Yang, S., … Dweck, C. S. (2019). A national
experiment reveals where a growth mindset improves achievement. Nature, 573(7774), 364–
369. https://doi.org/10.1038/s41586-019-1466-y
Zhu, X.,Tian, L., Zhou, J., & Huebner, E. S. (2019). The developmental trajectory of behavioral
school engagement and its reciprocal relations with subjective well-being in school among
Chinese elementary school students. Children and Youth Services Review, 99, s. 286–295

86

Bilagor
Bilaga 1: Intervjuguide

Intervjuguide
Inledande frågor:
● Hur många år har du arbetat som klasslärare?
○ I vilka årskurser har du arbetat mest?
● Vilken fortbildning har du gått inom positiv pedagogik?
○ När gick du den fortbildningen?
● Hur kom du i kontakt med positiv pedagogik?
● Varför valde du att förkovra dig i just positiv pedagogik bland alla andra teman?
Forskningsfråga 1: Hur arbetar klasslärare med positiv pedagogik i klassrummet?
● Hur arbetar du med positiv pedagogik i din klass?
● Vad använder du för metoder?
○ Varför?
● När arbetar du med positiv pedagogik?
● Varifrån får du ideér till ditt arbete med positiv pedagogik?
● Hur ofta arbetar du med positiv pedagogik i klassen?
● På vilket sätt påverkas skolämnen av undervisningen i positiv pedagogik?
○ Får något ämne mer/mindre tid?
● Hur kommer du fortsätta arbeta med positiv pedagogik?
● Hur motiverar du eleverna i arbetet med positiv pedagogik?
○ Om det finns elever som inte vill delta - vad gör du då?
● Hur tar du med föräldrarna i arbetet med positiv pedagogik?
● Vad är tanken bakom ditt arbete med positiv pedagogik?

Forskningsfråga 2: Hur upplever klasslärare arbetet med positiv pedagogik?
● Hur upplever du att positiv pedagogik stöder läroplanen?

● Hur har du upplevt att det känns att arbeta med positiv pedagogik i klassen?
● Upplever du några fördelar med att arbeta med positiv pedagogik?
● Upplever du några nackdelar med att arbeta med positiv pedagogik?
● Har du tänkt fortsätta arbeta med positiv pedagogik?
○ Varför?/Varför inte?
● Upplever du att du får ut något av det själv som lärare?
○ Har det funnits situationer eller gånger då du varit särskilt glad över att ha
utbildning i positiv pedagogik? Kan du beskriva?
● Hur upplever du att ledningen ser på ditt arbete med positiv pedagogik?
● Hur upplever du rektorns stöd i arbetet med positiv pedagogik?
● Hur upplever kollegiet i skolan arbetet med positiv pedagogik?
● Hur upplever du att föräldrarna ser på ditt arbete med positiv pedagogik?
● Hur upplever du föräldrarnas stöd i arbetet med positiv pedagogik?
● Vilka följder har du upplevt av ditt arbete med positiv pedagogik?
Gemensam intervju:
● Vad betyder positiv pedagogik för er?
● Skiljer sig utbildningen ni gått inom positiv pedagogik? Hur?
● Arbetar ni på olika sätt med positiv pedagogik i era klasser?
● Hur skiljer sig era metoder?
● Planerar ni tillsammans vad ni ska arbeta med inom positiv pedagogik? Hur gör ni då?
● Hur påverkar era egna karaktärsstytkor ert arbete med positiv pedagogik?
● Vad lägger du märke till att Antonia gör som du känner igen som positiv pedagogik?
● Vad lägger du märke till att Sabina gör som du känner igen som positiv pedagogik?
● Hurudan effekt märker ni i era klasser när ni arbetat med positiv pedagogik?
● Vad är era bästa tips till lärare som vill prova på att arbeta med positiv pedagogik?

Bilaga 2: Samtyckesblankett

[Ort] den 5 oktober 2021
Jag heter Ronja Strömvall, är klasslärarstuderande och skriver min magisteravhandling om
positiv pedagogik. Avhandlingens syfte är att undersöka klasslärares arbete med och
upplevelser av positiv pedagogik. Jag ska följa med två klasslärare under en vecka och fördela
tiden jämt i vardera klass. Jag ska observera lärarnas arbete med positiv pedagogik och utföra
en intervju med vardera klasslärare samt en intervju med dem tillsammans. Lärarnas arbete står
i fokus. Eleverna kommer inte att intervjuas men de kan eventuellt förekomma i
forskningsrapporten som anonymiserade personer i lärarnas och mina beskrivningar av det som
händer i klassen.
Vårdnadshavarens samtycke
Jag har läst och förstått informationen om datainsamling till magisteravhandlingen om positiv
pedagogik.

⬜

Ja, jag samtycker till att mitt barn deltar i forskningsprojektet. Det innebär att någon
kommentar som mitt barn eventuellt gör under datainsamlingen i klassrummet eller
någon situation som läraren eller avhandlingsskribenten beskriver och där mitt barn är
med kan komma att ingå i anonymiserad form i avhandlingen.

⬜

Nej, jag vill inte att mitt barn deltar i insamlingen av forskningsdata.

Barnets namn______________________________________________________
Datum och ort _____________________________________________________
Vårdnadshavares underskrift och namnförtydligande
______________________________ __________________________________
Vänligen returnera denna blankett senast 26.10.2021. Ifall blanketten inte returnerats innan det
angivna datumet ses det som ett samtycke. På frågor svarar Ronja Strömvall,
ronja.stromvall@abo.fi eller projektets handledare Cecilia Björk, cecilia.bjork@abo.fi

