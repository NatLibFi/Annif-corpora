Genusmedveten undervisning i glesbygdsskolor
En fenomenografisk studie
Sara Strandberg

Magistersavhandling i pedagogik
Fakulteten för pedagogik och välfärdsstudier
Åbo Akademi
Vasa, 2022

2

Abstrakt
Författare

Sara Strandberg

Årtal

2022

Arbetets titel

Genusmedveten undervisning i glesbygdsskolor – En fenomenografisk studie
Opublicerad avhandling för magisterexamen i pedagogik Vasa: Åbo Akademi.
Fakulteten för pedagogik och välfärdsstudier
Referat

Sidantal (tot.)
56 (60)

Avhandlingens syfte är att undersöka genusmedvetenhet hos klasslärare i glesbygden. I

studien undersöks hur klasslärare förstår begreppen genus och genusmedvetenhet samt i vilken

utsträckning en genusmedveten undervisning tar sig uttryck i klasslärarnas undervisning. Studien är

en kvalitativ fenomenografisk studie som genomförts i små glesbygdsskolor i Svenskfinland.
Datamaterialet har samlats in genom semistrukturerade intervjuer med fyra informanter.

Genusmedveten undervisning definieras i avhandlingen som undervisning som bygger på kunskap
om stereotypa och socialt konstruerade beteendemönster, intention att kritiskt granska sig själv och
sin omgivning samt praktisk förmåga att vidta åtgärder som utmanar dessa normativa
beteendemönster.

Avhandlingens teoretiska referensram utgörs av perspektiv på genus, genusmedvetenhet och

glesbygdsskolor. Teorier om genuskontrakt och genus på olika nivåer synliggör strukturer som bygger

på dikotomi och hierarki, det vill säga att pojkar och flickor hålls isär och det manliga värderas högre

än det kvinnliga. Dessa strukturer tenderar traderas vidare om lärare inte uppmärksammas på detta

och vidtar åtgärder för att förhindra det. Studien har utgått från tre frågeställningar: 1. Hur definierar
lärare genus och genusmedvetenhet i skolan? 2. I vilka situationer uppfattar lärare genusstereotypt
beteende i skolan? 3. Hur ser lärare på genusmedvetenhet i sin undervisning?

Resultatet visar dels att det finns en otydlig föreståelse av begreppen genus och

genusmedvetenhet och dels att förståelsen för begreppen varierar bland informanterna.
Genusstereotypt beteende kan enligt informanterna förekomma hos elever, föräldrar, i kollegium och

i vissa läroämnen i olika utsträckning. Det finns en tvetydighet, där å ena sidan individen betonas,
medan eleverna å andra sidan måste få vara pojkar och flickor, utan att det framkommer vad detta
egentligen innebär. Studien visar att det finns skäl att vidare undersöka hur genusmedvetenhet

fungerar i praktiken hos klasslärare och i små glesbygdsskolor generellt.
Sökord / indexord enl.tesaurus

genus, genusmedveten undervisning, lärarskap, små skolor, glesbygdsskolor

3

Innehåll

Abstrakt ..................................................................................................................................... 2
1. Inledning ................................................................................................................................ 5
1.1. Syfte och forskningsfrågor ............................................................................................................ 6
1.2. Bakgrund ....................................................................................................................................... 7
1.3. Avhandlingens disposition .......................................................................................................... 10

2. Genusmedvetenhet och glesbygd ....................................................................................... 11
2.1. Genus och kön............................................................................................................................. 11
2.2. Genussystem och genuskontrakt ................................................................................................. 12
2.3. Genus – symboliska, strukturella och individuella processer ..................................................... 14
2.4. Jämställdhetsfrämjande åtgärder i de finländska skolorna ......................................................... 15
2.5. Glesbygd och glesbygdsskola ..................................................................................................... 16
2.6. Lärarskap i glesbygdsskola ......................................................................................................... 17
2.7. Genusmedveten undervisning ..................................................................................................... 19
2.8. Sammanfattning .......................................................................................................................... 21

3. Metod ................................................................................................................................... 22
3.1. Syfte och forskningsfrågor .......................................................................................................... 22
3.2. Fenomenografisk forskningsansats ............................................................................................. 23
3.3. Datainsamling ............................................................................................................................. 24
3.4. Urval och avgränsningar ............................................................................................................. 26
3.5. Analys ......................................................................................................................................... 28
3.6. Etiska överväganden ................................................................................................................... 29

4. Resultat ................................................................................................................................ 31
4.1. Klasslärares begreppsliga förståelse av genus och genusmedvetenhet ....................................... 31
4.2. Klasslärares uppfattning av genusstereotypt beteende i skolan .................................................. 33
4.2.1. Klasslärares uppfattningar av elevens genusstereotypa beteende ........................................ 33
4.2.2. Klasslärares uppfattningar av föräldrars genusstereotypa beteende .................................... 35
4.2.3. Klasslärares uppfattningar av kollegiets genusstereotypa beteende .................................... 36
4.2.4. Klasslärares uppfattningar av genusstereotyper inom olika ämnen ..................................... 37

4.3. Klasslärares genusmedvetenhet i undervisningspraktiken .......................................................... 39
4.3.1. Klasslärarens eget genusstereotypa beteende ...................................................................... 39
4.3.2. Klasslärares tips för genusmedveten undervisning .............................................................. 41

4.4. Klasslärares uppfattning av genusmedvetenhet i glesbygden ..................................................... 42
4.4.1 Små grupper ger fokus på individen snarare än grupper ...................................................... 43
4.4.2 Glesbygdsnormernas påverkan ............................................................................................. 44

4

5. Diskussion ............................................................................................................................ 47
5.1. Resultatdiskussion ....................................................................................................................... 47
5.1.1. Hur definierar lärare genus och genusmedvetenhet i skolan? .............................................. 47
5.1.2. I vilka situationer uppfattar lärare genusstereotypt beteende i skolan? ............................... 48
5.1.3. Hur ser lärare på genusmedvetenhet i sin undervisning? ..................................................... 51

5.2. Metoddiskussion ......................................................................................................................... 53
5.3. Förslag till fortsatt forskning....................................................................................................... 56

Litteraturförteckning ............................................................................................................. 57

Tabeller

Tabell 1 .................................................................................................................................................. 27
Tabell 2 .................................................................................................................................................. 38
Tabell 3 .................................................................................................................................................. 42

Figurer

Figur 1 ................................................................................................................................................... 18
Figur 2 ................................................................................................................................................... 20
Figur 3 ................................................................................................................................................... 33
Figur 4 ................................................................................................................................................... 45

Bilagor

Bilaga 1: Intervjuguide

5

1. Inledning
Consciously, we teach what we know; unconsciously, we teach who we are.
(Korthagen, 2004, s. 77, citat ur Hamachek, 1999, s. 209)

När jag en dag var ute på barnvagnspromenad med min vän, en person i samma ålder som jag,
började vi tala om den glesbygdsmiljö som båda växt upp i, och på vilket sätt

glesbygdskontexten har präglat oss. Vi konstaterade att traditionen varit stark och att vi har haft
ganska tydligt stereotypa genusmönster i vår omgivning. Jag frågade min vän om hon trodde

att skolan hade bidragit till att befästa genusskillnader och fick ett rungande ja till svar. Bland
de många exemplen berättades bland annat om den gången då klassen vann en tävling

och skulle belönas. Tjejerna fick en sminkkurs och killarna fick en resa till båtmässan. I ett
annat exempel beskrevs en tjej som glömt att göra läxan och fick en tillsägning, och en
kille som berättade att han gjort halva läxan och fick uppskattning och beröm.

Genusmedvetenhet är i hög grad relevant i utbildningssammanhang, i skolan och hos

den enskilda läraren. Enligt Hedlin (2006) finns det idag grundlig dokumentation som visar att
lärare behandlar pojkar och flickor olika. Trots att medvetenheten ökat de senaste åren, är det

många som fortfarande saknar kunskap och medvetenhet om detta. Studier av Einarsson
(refererade i Hedlin, 2006) visar att lärare i många fall inte är medvetna om hur de bemöter
eleverna. En lärare som inte kritiskt granskar sin undervisning ur ett genusperspektiv kan, såväl
medvetet som omedvetet, förmedla stereotypa föreställningar och värderingar som får

konsekvenser för både undervisningen och individernas framtida förståelse för sig själva

(Hussénius m.fl., 2014). Att forskningen och den samlade kunskapen tidvis krockar med
lärarnas

vardagsförståelse

för

genusmedvetenhet

genusmedvetenhet utmanande att lyfta fram.

kan

dock

göra

frågor

rörande

Utifrån från det ovanstående har idén till temat för denna avhandling växt fram. Jag

funderar på hur det står till med genusmedvetenheten i små glesbygdsskolor. Meningen är inte

att peka ut någon specifik kontext eller att utmåla glesbygden till mindre medveten bygd jämfört
med mera urbana miljöer, utan det handlar om att titta på vad eleverna får med sig, gällande

normer, förebilder osv. Har små skolor på glesbygden ett extra stort ansvar för att stärka
medvetenheten kring genus och könsroller, eftersom traditionen kan vara starkt normativt

präglad och de exempel som avviker från normen är färre än i större samhällen? Kan skolan
bidra till att bredda elevernas uppfattningar om genus, görs det och i så fall, hur görs det?

6

1.1. Syfte och forskningsfrågor

Avhandlingens ansats är fenomengrafisk och dess syfte är att undersöka skillnader i
genusuppfattning bland klasslärare i små glesbygdsskolor. I avhandlingen undersöks lärares

begreppsförståelse, uppfattning om genusfrågor samt hur en genusmedveten undervisning kan
se ut. Avhandlingen avgränsas till de fyra enskilda lärare från olika skolor som deltar i studien.
Studien syftar således inte till att förklara genusmedvetenheten på makronivå i skolor, utan
snarare att förstå de enskilda lärarnas tankeprocesser.

Lahelma (refererad i Haataja m.fl., 1992), säger att lärares beteende har inverkan på hur

flickor och pojkar ser på sina möjligheter och uppgifter. Vidare säger Lahelma att en

förutsättning för att aktivt kunna påverka jämställdhet mellan könen i undervisningen, är att
lärare känner till bakomliggande genusstrukturer, samt sådana metoder som kan främja
jämställdheten.

Denna avhandlings huvudsyfte är att undersöka genusmedvetenheten hos klasslärare på

glesbygden. Är genus och genusmedvetenhet bekanta begrepp och hur förstår läraren dem? I
vilken utsträckning finns det en genusmedvetenhet hos läraren och hur tar den sig uttryck i
lärarens arbete med eleverna?

De forskningsfrågor som formulerats utgående från syftet är följande:

1. Hur definierar lärare genus och genusmedvetenhet i skolan?

2. I vilka situationer uppfattar lärare genusstereotypt beteende i skolan?

3. Hur ser lärare på genusmedvetenhet i sin undervisning?

Den första frågan handlar om de enskilda lärarnas förståelse för begreppen som rör

avhandlingens tema. Hur läraren förstår begreppen och dess innebörd har betydelse för hur de

kan använda sig av begreppen i sitt vardagliga arbete i skolan och i klassrummet. Genom att
undersöka begreppsförståelsen uppnås en tydligare förståelse för vilka bakomliggande faktorer
som påverkar lärarens undervisningspraxis.

Den andra forskningsfrågan handlar om hur läraren uppfattar genusstereotypa mönster

i den egna skolvardagen. Syftet med frågan är att synliggöra eventuella utmaningar beträffande
genusmedvetenhet i skolan. Genom att undersöka detta framkommer viktiga exempel där
genusmedvetenheten kan komma i skymundan i skolvardagen.

7

Den tredje forskningsfrågan undersöker hur den enskilda läraren förhåller sig till

genusmedveten undervisning. Syftet med frågan är att identifiera situationer som kan vara

kritiska och möjligen specifika för lärare i små glesbygdsskolor. Genom att lärarens uppfattning

om den egna genusmedvetenheten i undervisningen belyses, ramas frågor av betydelse för
läraren själv och undervisningen in.

1.2. Bakgrund

I det här avsnittet beskrivs studiens bakgrund närmare genom att lyfta fram resultat från tidigare
forskning som berör tematiken kring genusmedveten undervisning.

Genusmedvetenhet inom grundläggande utbildning befäste och stärkte sin position i

mitt medvetande i efterdyningarna av #metoo-rörelsen. Tidigare dolda strukturer utmanades
och den ökade medvetenheten kring genusrelaterad utsatthet och icke likvärdig behandling

skapar ett viktigt forskningsfält inom pedagogiken. Vad är skolans roll i detta? Samhällsidealet
har under en tid omfattat jämställdhet och jämlikhet som teoretiska konstruktioner, men hur ser

verkligheten ut på riktigt? Om det finns osynliga strukturer som begränsar människors
självförverkligande, kan då samhället sägas vara jämlikt?

Osynliga strukturer är till sin natur svåra att uppmärksamma. Det som är osynligt, men

socialt accepterat, kan därför traderas vidare från generation till generation. I denna
traditionsförmedling bär skolan ett viktigt ansvar, inte minst eftersom skolan förväntas vara
jämlik. Lärare behöver därför kunna reflektera på flera olika nivåer för att se strukturer och
förstå vad det innebär att vara pojke eller flicka i de olika kontexter som finns i förhållande till
skolan (Hussénius m.fl., 2014).

För skolkontexten finns enligt Hedlin (2006) grundlig dokumentation som visar att

lärare behandlar flickor och pojkar olika. Trots att diskussionen är aktuell och att
medvetenheten har ökat, är det många som fortfarande är omedvetna om detta. Studier av
Einarsson (refererade i Hedlin, 2006) visar att lärare i många fall inte är medvetna om hur de
bemöter elever. Att forskningen och den samlade kunskapen tidvis krockar med lärares

vardagsförståelse i genusfrågor, gör att det finns ett stort behov av att undersöka lärares
förutsättningar att bedriva genusmedveten undervisning.

8

Inspirationen till den här avhandlingen kommer från de egna erfarenheterna av

glesbygdsskolor samt kommunikation med andra som har liknande erfarenheter. Glesbygden
kan uppfattas vara mera traditionsbunden och genusnormativ, med tanke på den begränsade
arbetsmarknaden och en näringsstruktur som i hög utsträckning bygger på traditionella
primärnäringar. Detta sammantaget ramar in den här avhandlingens bakgrund, nämligen, hur
resonerar lärare som arbetar i glesbygden kring frågeställningar som berör genusfrågor?

Då jag skrev min kandidatavhandling i pedagogik gjorde jag en systematisk

litteraturstudie för att kartlägga forskningsläget kring pedagogisk genusmedvetenhet och

genusmedveten praxis bland lärare. Nedan följer en sammanfattning av de resultat som
framträdde i kandidatstudien.

I en studie av Andersson m.fl. (2009) ombads 13 respondenter reflektera kring och hitta

förklaringsmodeller till ett undervisningscase. Därefter introducerades en genusteori för att

respondenterna slutligen skulle reflektera kring samma case för att undersöka om

genusmedvetenheten förändrats. Studien genomfördes under fem månader. I resultatet uttalade
en lärare att flickor i klassen var ansvarstagande och pojkarna respekterade dem. En annan

lärare hävdade att biologin skapar könsskillnader som gör det omöjligt att ge alla elever samma
förutsättningar. Efter att ha läst en genusteori och breddat sin terminologi kunde 12 av 13
respondenter föra andra, mera distinkta resonemang och ge andra typer av förklaringsmodeller

till caset. Lärarens kunskap och kännedom och genusteoretiska perspektiv kan därför anses ha
betydelse för hur lärare agerar i relation till elever i skolvardagen.

I en studie av Piedra m.fl. (2011) besvarade 526 gymnastiklärare och lärarpraktikanter

en enkät, i syfte att undersöka deras attityd till jämställdhet och huruvida attityderna skiljer
mellan könen. I resultatet framkom att 51,1 procent av respondenterna visade positiva attityder
till att förändra skolkulturen i en mera genusmedveten riktning där könsnormer får ifrågasättas.

Av respondenterna var 4,9 procent motståndare till att förändra skolkulturen i en mera

genusmedveten riktning. Bland kvinnliga lärare fanns den största gruppen, 72,3 procent, i den

svarskategorin som var mest positiv till förändring. Bland manliga lärare fanns den största
gruppen, 53 procent, i den svarskategori där nuvarande läge legitimeras, men en anpassning till
en mera normkritisk kontext kan övervägas.

I en fallstudie av Allard (2004) undersöktes åtta lärares användning av bildspråk och

metaforer när de talade om relationer till elever och huruvida användningen fungerade för att

9

stöda genuskonstruktioner. Resultatet visade att lärare kontinuerligt använde specifika
bildspråk eller metaforer när de talade om eleverna eller om sig själva som lärare. I studien

identifierades tre binära motsatspar. Flickor beskrevs som öppna för nya idéer, medan pojkar
beskrevs som slutna. Flickor ansågs besitta stark självkontroll, medan pojkar ansågs ha svag
självkontroll. Flickor beskrevs som mogna, medan pojkar ansågs vara omogna. I resultatet
framkom också att lärares syn på orsaker till svag studieprestation skiljde sig mellan flickor och

pojkar. För pojkar förklarades den svaga prestationen med bristande kunskap, medan den för
flickor förklarades med negativ inställning till studierna.

I Cushmans studie (2010) intervjuades 12 manliga grundskolelärare, i syfte att

undersöka deras genusmedvetenhet i förhållande till det könsdifferentierade klassrummet. I

resultatet framkommer att en lärare förvisso omfattar den forskning som visar att pojkar och

flickor behandlas olika, men att han inte anser att det finns något behov av förändring. En annan
lärare å andra sidan menar att han ser det som sitt uppdrag att motverka stereotyper i

undervisningen. En lärare är av åsikten att kvinnliga lärare är mjukare, medan manliga lärare är
rakare.

I Darrin Woods (2012) studie undersöktes 217 lärares uppfattningar om könsrelaterade

skillnader bland grundskolelärare. Data samlades in via formulär som analyserades såväl

kvantitativt som kvalitativt. Resultatet visade att 50 procent av lärarna helt håller med om
påståendet av kvinnliga lärare är vårdande och ömma mot eleverna, medan 15 procent håller

helt med om påståendet att manliga lärare är vårdande och ömma mot eleverna. I materialet ges
till exempel uttryck för att det är mycket hackande och skitprat på kvinnodominerande
arbetsplatser och att män tenderar att inte ta allt så seriöst och verkar hålla kvinnor ifrån att bli

bitchiga. Män uppfattas också dela med sig mera än kvinnor och män uppfattas inte låta saker

irritera dem. I resultatet framkom även att 32 procent av lärarna inte uppfattar några skillnader

mellan manliga och kvinnliga lärare, medan 44 procent uppfattar att det finns skillnader. De två

vanligast förekommande svaren är att kvinnliga lärare är mera vårdande och att manliga lärare
är mera avslappnade och självständiga.

Ovanstående nedslag i tidigare forskningsresultat synliggör bland annat att lärares

kunskap och kännedom om genusrelaterade frågeställningar påverkar deras beredskap att

uppmärksamma de osynliga, socialt konstruerade normer som förekommer i skolvardagen. Om
skolans uppdrag är att ge jämlik undervisning för att hjälpa barn och ungdomar att utveckla sin
fulla potential, är undersökningar om hur elever bemöts inom skolan av stor betydelse.

10

1.3. Avhandlingens disposition

Avhandlingen består av fem kapitel, litteraturförteckning, en bilaga, fyra figurer och tre tabeller.
Det första kapitlet har behandlat avhandlingens bakgrund och syfte. I det andra kapitlet

definieras särskilda begrepp och olika teoretiska perspektiv på ramas in och diskuteras. I det

tredje kapitlet behandlas studiens metodologiska utgångspunkter. I samband med det
presenteras studiens ansats, genomförande och etiska överväganden. I det fjärde kapitlet
presenteras studiens resultat. I det femte och sista kapitlet diskuteras studiens resultat, metod
och implikationer.

11

2. Genusmedvetenhet och glesbygd

I det här kapitlet presenteras den teoretiska referensramen för studien. En begreppsdefinition

inleder kapitlet, därefter följer avsnitt om genus, genusmedveten undervisning och glesbygd
samt lärarskap i glesbygdsskolor.

2.1. Genus och kön

Centrala begrepp som förekommer i studien är kön, genus och genusmedvetenhet. I det här
avsnittet definieras begreppen som ligger till grund för studiens genomförande.

Avhandlingens tema (se inledningen) utgår från en minnesbild av hur elever delades

upp. Begreppen kön och genus är båda användbara för att dela in och gruppera människor. En

traditionell beskrivning av kön avser de biologiska och fortplantningsmässiga skillnader som

karaktäriserar honkönade respektive hankönade varelser (Dahl, 2016; Olofsson, 2007). Då
denna studie utgår från människor är det mera funktionellt att tala om flickor och pojkar eller

kvinnor och män. Genusbegreppet går bortom de biologiska förklaringsmodellerna och utgår
istället från att det som uppfattas som manliga och kvinnliga beteendemönster främst är socialt
konstruerade, inlärda och relationella till sin karaktär, alltså att människor genom sitt sätt att

vara och handla, fyller begreppen med dess innebörd. (Olofsson, 2007; Hedlin, 2010; Dahl,

2016). Dahl (2016) och Olofsson (2007) menar att såväl begreppet kön som genus kan användas
för att beskriva relationella konstruktioner och att kön numera även kan användas i kontexten
socialt kön.

I denna avhandling används begreppen genus och kön parallellt och ska i den här

kontexten förstås som att skillnader mellan individer är relationella, socialt konstruerade,
tillskrivna och inlärda. I avhandlingen diskuteras inte biologiska skillnader. Vidare bör det
nämnas att det finns flera sätt att dela in och gruppera människor, t.ex. enligt etnicitet och
socioekonomisk bakgrund. I den här avhandlingen undersöks mer preciserat lärares förståelse

av genus och eventuella uppdelning utgående från kön. I Utbildningsstyrelsens rapport
Jämställdhetsarbete är en kunskapsfråga skriver Jääskeläinen m.fl. (2015) att läroplanen för

den grundläggande utbildningen fastslår att varje lärare ska behandla elever som unika
individer. Läraren åläggs också att informera om mångfalden av kön, vilket omfattar alla kön,

könsidentiteter och sätt att uttrycka kön. Det bör alltså framhållas att det binära synsättet, enligt
vilket människor förväntas vara antingen män eller kvinnor, inte på något sätt är

12

helhetstäckande, utan exkluderar alla individer som i sin könstillhörighet identifierar sig som
icke-binära.

Vilken beredskap har läraren att uppfatta och bedöma vilka normer som präglar

skeendet i klassrummet och hur förhåller sig läraren till dessa normer? Svaren på dessa frågor
kan indikera hur läraren agerar i klassrummet och undervisningskontexten. Genusmedvetenhet
innebär en medvetenhet om såväl de egna som omgivningens föreställningar om vad som är

manligt och kvinnligt och därtill en kapacitet att analysera vad dessa uppfattningar får för
eventuella konsekvenser i tanke och handling (Länsstyrelsen Västmanland, u.å.). I den här

studien har genusmedvetenheten en central roll. Hur uppfattar läraren de egna och
omgivningens föreställningar och i vilken utsträckning hanteras dessa föreställningar? Finns

det en medvetenhet om vilka konsekvenser av olika genusstereotypa beteendemönster kan bli?

2.2. Genussystem och genuskontrakt

I det här avsnittet presenteras Hirdmans teori om genussystemet och genuskontraktet. Denna
teori kan användas som redskap vid analys av relationer och maktstrukturer mellan det som

vardagligt kallas manligt respektive kvinnligt. Hedlin (2010) anför följande centrala begrepp i
Hirdmans teori: genussystem, dikotomi, hierarki och genuskontrakt.

Genussystemet är en modell som beskriver en struktur som ständigt återskapas. I denna

struktur vilar föreställningar, förväntningar och fenomen och dessa återskapas enligt Hirdman
utifrån ett tydligt mönster av vad som är manligt respektive kvinnligt. Genussystemet visar ett
mönster där kön struktureras och ordnas, och modellen ger möjlighet att få syn på mönstret.

Genussystemet baseras på två faktorer: dikotomi (isärhållande) och hierarki (rangordning). Ett
dikotomt synsätt innebär att begreppen manligt och kvinnligt kan definieras som varandras

motsatser, särskilda genom sitt motsatsförhållande. Detta isärhållande kan leda till att manligt
och kvinnligt börjar ses som två enhetliga egenskaper (Hedlin, 2006). Ett hierarkiskt synsätt

innebär en rangordning, där manligt genus ses som normen med tillhörande högre status.
Manligt genus överordnas kvinnligt genus, som i sin tur ses som en normavvikelse med
tillhörande lägre status. (Olofsson, 2007; Hirdman, 1988; Hedlin, 2010.)

Hirdman (1988) menar att fenomenet att ordna individer enligt kön är en grundläggande

ordning. Vidare säger Hirdman att könsordning är utgångspunkten och förutsättningen för flera

13

sociala ordningar, exempelvis sociala, ekonomiska eller politiska ordningar. Systemets
fundament, dikotomin och hierarkin, är alltid närvarande och påverkar människors tankar,
tolkning av tillvaron och sätt att agera, i relation till andra människor, på alla samhällsnivåer

och i alla livets skeden. Genussystemet utgör alltså, enligt Hirdman, ett utpräglat
samhällsmönster. (Hedlin, 2010.)

Hur kan genusordningens struktur upprätthållas? Hirdman (1988) har gett sin

förklaringsmodell begreppet genuskontraktet. Enligt Hirdman är dikotomin, isärhållandet, av

manligt och kvinnligt en grundläggande faktor för upprätthållandet av manligt genus som norm
och att alla bidrar till detta genom att, bildligt talat, underteckna genuskontraktet. Kontraktet
omfattar samhällets oskrivna regler och konventioner, kulturella normer och osynliga

överenskommelser om innehållet i manligt och kvinnligt genus. I och med att villkoren för vad

det innebär att vara den ideala mannen respektive kvinnan godkänns, godkänns även män och

kvinnors särskilda livsvillkor. Villkoren upprätthålls såväl individuellt som strukturellt – på det
individuella planet syns överenskommelsen i hur män och kvinnor kontinuerligt förhåller sig
till varandra, och på det strukturella planet vidhålls isärhållandet och rangordningen mellan

manligt och kvinnligt genus. Alla känner till villkoren i det osynliga kontraktet och alla förhåller
sig till alla för att upprätthålla dem. (Dahl, 2016; Hedlin, 2006.)

Hur skulle genuskontraktet kunna brytas? Hirdman (1988) menar att det uppdelade,

binära tänkandet i antingen manligt eller kvinnligt skulle kunna minska genom ökad kunskap
om de mekanismer som ligger till grund för kontraktet, vilket i sin tur skulle kunna leda till

ökad självreflektion och minskad okritisk reproduktion av systemet. Enligt Hirdman innebär
avsaknad av reflektion att det inte heller finns någon frivillighet i genuskontraktet. Oreflekterat
får därför dikotomin och hierarkin gå vidare från generation till generation och blir svår att

bryta. Det kan vid en första anblick också tyckas mest bekvämt att följa kontraktet, som
visserligen ger livet vissa ramar, men i slutändan innebär begränsade möjligheter. (Hedlin,
2006; Olofsson, 2007.)

Dessa perspektiv är relevanta för den här studien, eftersom de synliggör olika strukturer

som kan förekomma i skolan och undervisningskontexten. Kort sammanfattat kan
genusbegreppet förstås som att upprätthålla en ordning. Ur ett filosofiskt skolperspektiv blir

detta utmanande. Å ena sidan ska skolan fungera traditionsbevarande och stödja hemmen i deras
fostransuppdrag. Det skulle innebära att principerna om dikotomin och hierarki kunde

understödas av skolan. Å andra sidan ska skolan bidra i fostran till framtidens

14

samhällsmedborgare. Dagens rådande tongångar handlar till stor del om att skapa likvärdiga

förutsättningar för alla individer, oberoende av individuella förutsättningar och utan
begränsande mekanismer. Utgående från det bör skolan arbeta aktivt för att motverka
isärhållande och rangordnande strukturer.

2.3. Genus – symboliska, strukturella och individuella processer

I det här avsnittet presenteras Hardings teori om genus som process på tre parallella nivåer.
Hardings genusmodell liknar på många sätt det ovan beskrivna Hirdmans genussystem, bland

annat genom att de båda anser att genus präglas av en relationsprincip och en maktprincip. Dock
använder de något olika terminologi och utvecklar sina resonemang utifrån från lite olika
perspektiv. Begreppet dikotomi förekommer hos båda, medan Hirdmans hierarki-begrepp
motsvaras av Hardings begrepp asymmetri. För att inte upprepa likheterna i de båda

genusteorierna, riktas fokus i detta avsnitt på Hardings genusmodell, vars teoretiska
utgångspunkt placerar genus som en social process och vars arena utgörs av tre nivåer.

(Harding, 1986). De tre centrala huvudbegreppen i Hardings genusmodell är symboliskt genus,
strukturellt genus och individuellt genus.

Hardings genusmodell utgår ifrån att genus inte är, utan att genus görs. Genus är inte

ett statiskt varande, utan görs och återskapas i ständigt pågående processer. Harding anlägger

tre perspektiv på genus-processerna, som enligt modellen sker på tre nivåer: symboliskt,
strukturellt och individuellt (Hedlin, 2006). Symboliskt genus avser normer och föreställningar
om kön (Hedlin, 2006). Symboliskt genus skapas och upprätthålls bland annat genom att tilldela

olika metaforer som fungerar särskiljande till grupper som på grund av kön uppfattas skilda,

trots att metaforerna i sig ofta saknar grund i könsskillnader (Harding, 1986). Strukturellt genus

avser organisering och uppdelning av arbete (Hedlin, 2006). Strukturellt genus kan ses som
konsekvenserna av att lockas av de särkiljande metaforerna och könsdikotomin och att agera i
enlighet med dem då det kommer till att uppdelning och strukturering av arbete och social

aktivitet mellan olika grupper av människor (Harding, 1986). Individuellt genus avser den

enskilda individens könsidentitet (Hedlin, 2006). Individuellt genus kan ses som en socialt
konstruerad och individuell identitet, som ständigt återuppfinns och som delvis korrellerar med
verkligheten eller individens uppfattning om könsskillnader (Harding, 1986).

Det parallella görandet av genus på de tre nivåerna kan samverka och ha inverkan på

varandra, men enstaka nivåer kan också utsättas för förändringar utan att andra nivåer påverkas,

15

menar Hedlin (2006). Enligt Hardings genusmodell kan genus förstås som en ständigt pågående

och återskapande process, som sker på flera parallella nivåer. Skolan är inte ett eget universum,

utan präglas på samma sätt som det övriga samhället av såväl mellanmänskliga relationer som

maktrelationer. Genom att applicera Hardings genusteori i studien ges möjlighet att synliggöra
genusprocesser på symboliska, strukturella och individuella plan i skolan och i
undervisningskontexten.

2.4. Jämställdhetsfrämjande åtgärder i de finländska skolorna

I det här avsnittet ges en inblick i hur den grundläggande utbildningen i de finländska skolorna
arbetar med jämställdhetsfrämjande åtgärder. Jämställdhetsplaner, likabehandlingsplaner och
ett kritiskt förhållningssätt vid val av läromedel är några exempel som kan främja arbetet mot
en jämställd skola.

Enligt den finländska jämställdhetslagen och diskrimineringslagen ska alla finländska

skolor utarbeta en jämställdhetsplan och en likabehandlingsplan. Dessa planer syftar till att

främja skolornas arbete med jämställdhet och likabehandling, och ska fungera som ett
användbart redskap i hela skolans verksamhet. I jämställdhetsplanen ska ingå en utredning av

jämställdheten i nuläget, nödvändiga åtgärder för att främja jämställdheten och en utvärdering
av den tidigare planens genomförande och resultat av tidigare åtgärder. Särskilt fokus ska riktas

mot ordnandet av undervisningen, skillnader i elevers inlärning, bedömning av lärandet samt
förebyggande

av

sexuella

trakasserier

eller

trakasserier

på

grund

av

kön.

Likabehandlingsplanen utarbetas för att förebygga diskriminering utgående från till exempel
ålder, ursprung, nationalitet, språk, religion, övertygelse, funktionsnedsättning eller sexuell

läggning. I likabehandlingsplanen ska ingå en bedömning av hur väl likabehandling uppnås i
skolans verksamhet samt vilka åtgärder som behöver vidtas för att främja likabehandling.
(Utbildningsstyrelsen, 2022.)

Enligt Jääskeläinen m.fl. (2015) är upprättandet av jämställdhetsplanen ett verktyg för

såväl lärare som elever. Den bidrar till att skapa en gemensam bild av hurdan en jämställd skola
är, vilka faktorer som är främjande och förhindrande för jämställdheten, metoder för att ingripa
i och förebygga trakasserier samt på vilket sätt eleverna ges likvärdiga möjligheter att påverka

skolans verksamhet. ”Främjande av jämställdhet är en kunskapsfråga som är värdefull att utveckla för
såväl lärare som elever” (Utbildningsstyrelsen, 2015, s. 55).

16

Även i val av undervisningsmaterial finns riktlinjer som syftar till att främja

jämställdheten i skolan. I Grunderna för läroplanen för den grundläggande utbildningen 2014

åläggs lärare att förhålla sig kritiskt i val av läromedel, eftersom flera undervisningsmaterial

och läromedel fortsättningsvis i viss mån reproducerar rådande könsstereotyper och
upprätthåller könsuppdelning. Det kan till exempel handla om könsfördelning bland författare,
könsrelaterade ord i böcker eller bokens illustrationer. (Jääskeläinen, 2015.)

2.5. Glesbygd och glesbygdsskola

I det här avsnittet diskuteras och avgränsas begreppet glesbygd. I synnerhet fokuseras på
glesbygdsskolor och deras inverkan på och betydelse för lokalsamhället.

Studien utgår från ett glesbygdsperspektiv. Glesbygd kan definieras som ett område

med liten och utspridd befolkning (Svensk ordbok, u.å.). Ett annat begrepp som ibland används

i stället för glesbygd är den rurala miljön, som kan beskrivas ur olika perspektiv såsom
ekonomiska, kulturella eller geografiska. Det saknas dock en internationell definition av

glesbygd eller glesbygdsskola. (Pettersson, 2017.) I denna studie definieras glesbygdsskola som

”en skola på landsbygden med högst 50 elever”, vilket innebär att det är små glesbygdsskolor
som är fokus för studien. Enligt statistik från 2020 finns det i Svenskfinland 61 skolor som

bedriver grundläggande utbildning på svenska med ett elevantal som är högst 50
(Utbildningsstyrelsen; Åsub). Ytterligare kännetecken som utmärker en glesbygdsskola är att
skolan har få lärare och att undervisningen bedrivs i åldersintegrerade klassammansättningar
(Kalaoja & Pietarinen, 2009; Andræ Thelin & Solstad, 2005; Pettersson, 2017).

I mindre skolor arbetar följaktligen färre lärare. Det betyder i praktiken att det är färre

lärare som arbetar med att uppfylla skolans uppdrag. I dagens digitala värld behöver det dock

inte betyda att lärare inte ingår i större nätverk och får intryck från andra kollegor. Däremot kan
ett färre antal individer med diversifierade arbetsuppgifter ha mindre tid över till att fokusera
på övergripande frågeställningar, såsom till exempel genusfrågor.

Nevalainen och Kimonen (2013) konstaterar att skolan har en stimulerande effekt på

lokalsamhället utifrån sociala, kulturella och intellektuella aspekter. Glesbygdsskolors

samverkan med lokalsamhället betyder att lokalsamhällets resurser används för elevers lärande,

vilket ger en utvidgad och unik pedagogisk skolmiljö (Kalaoja & Pietarinen, 2009; Pettersson,
2017). En glesbygdsskola kan alltså i bästa fall samverka i högre utsträckning med närsamhället

17

och på så sätt få ett bredare perspektiv. Denna stora flexibilitet ställer höga krav på lärarens
förmåga att designa undervisningen för de åldersintegrerade klasserna mellan skolan och
lokalsamhället (Karlberg-Granlund, 2011).

Vad består då lokalsamhället av? Även om mycket finns reglerat i lagstiftning och andra

styrdokument är det ofrånkomligt att varje samhälle, kommun och by har unika egenskaper –
eftersom samhället skapas av de individer som lever där. En forskningsrapport från Nordisk
information för

kunskap

och kön,

NIKK

(Grip, 2020)

visar

att

de rådande

centraliseringstrenderna är tydligt könade, när det kommer till genusperspektiv på demografisk

utveckling och flyttmönster. Det är i högre utsträckning unga kvinnor som lämnar
glesbefolkade områden för mer urbana bosättningar med möjlighet till utbildning och arbete.
Samtidigt skapas stigmatiserande bilder av dem som väljer att stanna kvar. I samma rapport

hänvisas till Forsberg (2001), vars forskning visar att nationella normer och standarder vad

gäller relationer mellan kvinnor och män omtolkas och omformas lokalt, utifrån lokala sociala,
politiska, ekonomiska och kulturella förhållanden. Traditionerna på platsen, i kombination med

ekonomiska förändringar, formar den lokala arbetsmarknaden och dess genusrelationer. De
påverkar också invånarnas föreställningar om vem som kan jobba med vad, vem som ska ta
hand om barnen, löner i relation till arbete med mera.

Ovanstående tendenser får konsekvenser för en liten glesbygdsskolas lärare, som

behöver förhålla sig till såväl lokalsamhällets föreställningar som de nationella förväntningarna
i arbetet. I sammanhanget kan det vara värt att nämna att detta inte är en specifik

glesbygdsproblematik. Lokala traditioner och sociala, politiska, ekonomiska och kulturella
förhållanden varierar också mellan större samhällen och skolor.

2.6. Lärarskap i glesbygdsskola

Att vara lärare i en liten skola är att vara en del i en långvarig tradition. Strävan efter en jämlik
och allmänbildande utbildning är ett fundamentalt ideal som funnits i Finland i långt över

hundra år (Karlberg-Granlund, 2011). I ett land med spridd befolkning och stora variationer i
befolkningsmängd förutsätts upprätthållande av lokala skolor som ibland är väldigt små.
Alternativet hade varit att omöjliggöra ett decentraliserat boende eller att frånta elever möjlighet
till utbildning.

18

Att verka som lärare i en liten bygd kan sannolikt ha både fördelar och

nackdelar. Karlberg-Granlund (2019) jämför relationen mellan skolan och det lilla

samhället med en symbios, som kan upplevas olika beroende på vilka sociala spänningar
och vilken dynamik som råder och präglar samhället. Om den sociala kontexten karaktäriseras
av tillit, social sammanhållning och trygghet, kan pedagogisk utveckling ske och kreativitet

råda. Om kontexten i stället karaktäriseras av misstro, kontroll och sårbarhet, kan det resultera
i känslor av osäkerhet.

Det nära samarbetet mellan hem och skola ger pedagogiska möjligheter, då lärarens

arbete bygger på kulturell sensibilitet, etiska överväganden och ansvar, menar KarlbergGranlund (2019), och säger vidare att balansen mellan yttre krav, egna målsättningar samt olika
resurser är viktigt för det långsiktiga arbetet. Det är risk för kulturell krock om de normer som
läraren vill förmedla till eleverna inte alls överensstämmer med de rådande normerna i bygden.

I Tran m.fl. (2020) artikel om lärarrekryteringar till rurala områden, identifieras

utgående från litteraturstudier såväl många fördelar som utmaningar med att undervisa i
glesbygdsområden

(se

figur

1).

Bland

fördelarna

noteras

bland

annat

mindre

undervisningsgrupper, lärarens starka autonomi och vänligt mottagande och engagemang i
lokalsamhället, vilket ger en ökad känsla av meningsfullhet. Bland utmaningarna listas bland
annat kravet på att kunna undervisa flera klasser eller ämnen parallellt, att lärarens privatliv och

professionella liv är svårt eller omöjligt att separera i det lilla samhället, risken för professionell
isolering eller stagnation och bristen på mångfald i lokalsamhället.
Figur 1

Fördelar och utmaningar med att undervisa i rurala områden (berarbetad figur från Tran m.fl.,
2020)

19

Läraren påverkar elevens framtida möjligheter, men kan aldrig fullt kontrollera lärandet

eller förutspå

alla konsekvenser av olika

handlande (Karlberg-Granlund, 2011).

Skolverksamheten bedrivs inte i ett vakuum utan elevens lärande sker i såväl formella som
informella miljöer. Närmiljön och dess traditioner har således en direkt avgörande betydelse för
vilken vardag som sedan utspelar sig i skolan.

2.7. Genusmedveten undervisning

I det här avsnittet placeras genusmedvetenhet i undervisningskontext. De centrala begreppen
genusmedveten undervisning och könssensitivt handlande diskuteras. Därefter presenteras en

modell för hur läraren kan utveckla genusmedveten undervisning. Handlingsmodellen utgörs

av tre parallellt pågående processer: att uppmärksamma, att aktivt motverka och att
självreflektera.

Skolan utgör en arena som präglas av liknande sociala normer och genusnormer som

samhället i övrigt. I skolan tillbringar elever en stor del av sin tid, och där ska de ges möjlighet
att växa och utveckla såväl sin identitet som sin världsbild. Skolan, och alla som verkar där,

spelar således en betydande roll som förmedlare av samhällets kultur, normer och
föreställningar. En oreflekterad förmedling, som lite karikerat kan likställas med

traditionsreproducering, möjliggör för upprätthållandet av genusstereotyper. För att bedriva en
genusmedveten undervisning krävs en skolledning och lärare som kritiskt granskar
samhällskulturen, normer, traditioner och föreställningar och medvetet arbetar för att främja
likvärdighet och jämställdhet. (Haataja m.fl., 1992.)

För att som lärare och vuxen uppfylla de nationella riktlinjerna, och framför allt för att

fungera som en god förebild för eleverna, bör ett medvetet förhållningssätt och god beredskap

för likvärdighet och jämställdhet utvecklas. Beredskapen grundar sig i lärarens förståelse för
att, och på vilket sätt, kön spelar roll. En genusmedvetenhet ger läraren förutsättningar att

handla könssensitivt. Könssensitivt handlande innebär en förmåga att uppmärksamma och

undvika till exempel traditionsreproducering av stereotyper eller befästning och förstärkning av

isärhållande eller rangordnande strukturer och därtill förmågan att medvetet utmana existerande
stereotypt tänkande och stereotypa mönster. (Lahelma & Öhrn, 2011.)

För att utveckla en genusmedveten undervisning har Hussénius m.fl. (2014) konstruerat

en modell som är tillämpbar i lärarens undervisningskontext (se figur 2). Triangelns tre hörn

20

utgör figurens bas och representerar de tre förmågor som parallellt utgör grunden för den

förändringsprocess som syftar till att göra undervisningen mer genusmedveten. Läraren ska ha
förmåga att uppmärksamma könsstereotypa situationer och handlingar, men även sitt eget
stereotypa tänkande, vilket kräver att läraren har genuskunskap. Vidare ska läraren förmå
att aktivt motverka stereotypa situationer och handlingar. Denna förmåga är nära

sammanknuten med, och påverkas ovillkorligen av, lärarens uppmärksamhetsförmåga.
Dessutom måste läraren utveckla sin förmåga till självreflektion, där det egna beteendet,

tankarna och föreställningarna uppmärksammas, erkänns och utmanas. Spiralen i modellen

symboliserar att förändringsarbete är en pågående process och som tar tid. I skol- och

undervisningskontexten är varje dag en ny möjlighet för läraren att möta nya situationer som
kan uppmärksammas, aktivt motverkas och som kan leda till mera utmanande självreflektion. I
spiralprocessen lagras nya positiva erfarenheter och kunskaper i den triangulära basen, vilket

ger läraren ännu bättre förutsättningar att driva spiralen vidare. Lärarens kunskap,
uppmärksamhet, medvetenhet och självreflekterande förmåga ökar och kapaciteten att möta
olika situationer utgående från ett genusmedvetet tankesystem stärks.
Figur 2

Modell för förändringsprocess mot en mer genusmedveten undervisning (hämtad ur
Hussénius m.fl,, 2014, s. 115.) Bilden är publicerad med tillstånd av författaren.

21

2.8. Sammanfattning

Teorikapitlet utgör studiens teoretiska förankring. Denna sammanfattning syftar till att

kortfattat beskriva studiens teoretiska grunder. För källhänvisningar och utförligare
beskrivningar hänvisas till kapitlets tidigare avsnitt.

I kapitlet har definitioner av genus, genusmedvetenhet, glesbygd och glesbygdsskolor

presenterats. Genus kan förstås som ett resultat av en social konstruktion där egenskaper och
värden läggs in i ett kön. De normer som uppstår är bland annat hierarki och dikotomi. Med

hierarki avses att det sker en rangordning, där det manliga överordnas det kvinnliga. Med
dikotomi avses att könen hålls isär och fungerar som motpoler till varandra. Ett exempel är att

egenskaper delas in i manliga och kvinnliga där de angivna manliga egenskaperna anses

överordnade och mera värdefulla än de angivna kvinnliga egenskaperna. Genus kan delas in i
tre nivåer: symboliskt genus, strukturellt genus och individuellt genus. Symboliskt genus avser

normer och föreställning av kön. Strukturellt genus avser hur uppgifter och arbete organiseras
och uppdelas. Individuellt genus avser individens egen könsidentitet.

I avsnitten om glesbygden och lärarskap i glesbygdsskolan diskuteras hur skolan som

institution samspelar med de traditioner och normer som finns i den miljö där skolan är

placerad. Glesbygden kan av bland annat socio-ekonomiska orsaker ha tendenser att vara mera
traditionsbunden än urbana miljöer, där exempelvis utbildningsnivån är högre och
arbetsmarknaden generellt större. En liten glesbygdsskola definieras som en skola med 50

elever eller färre. En lärare i en glesbygdsskola behöver förhålla sig till de normer och
traditioner som råder i lokalsamhället, vilket kan utgöra grund för kulturella krockar ifall dessa
normer och traditioner inte överensstämmer med lärarens egna normer.

Slutligen presenterades en modell för genusmedveten undervisning som bygger på tre

förmågor: att uppmärksamma stereotypa situationer, tankar och handlingar, att aktivt motverka
stereotypa beteenden, och att bedriva självreflektion för att synliggöra stereotypa tankemönster

och beteenden hos sig själv och i omgivningen. En genusmedveten undervisning bygger enligt
modellen på kunskap om stereotypa beteendemönster, en intention att kritiskt granska sig själv

och sin omgivning samt praktisk förmåga att vidta åtgärder som utmanar dessa normativa
beteendemönster.

22

3. Metod

I detta kapitel presenteras inledningsvis studiens ansats och datainsamlingsmetod. Därefter
redogörs för studiens urval, avgränsningar och det analytiska tillvägagångssättet. Slutligen
diskuteras studiens etiska överväganden.

Studien utgår från en fenomenografisk ansats, eftersom studiens syfte är att undersöka
variationen i lärarnas uppfattningar av det som undersöks. Datainsamlingen sker genom

semistrukturerade intervjuer, där forskaren utgår från frågor i en på förhand utarbetad
intervjuguide med frågor som söker svar på de forskningsfrågor som studien strävar efter att

svara på. Det förekommer även följdfrågor för klargöranden och fördjupning i olika
resonemang. Informanterna består av fyra klasslärare som arbetar i små glesbygdsskolor och

som undervisar under liknande förhållanden. Informanterna har valts ut genom att några

skolföreståndare i skolor, som stämmer in på studiens definition av liten glesbygdsskola (en
skola på landsbygden med högst 50 elever), kontaktades och ombads tillfråga de anställda
klasslärarna om de var intresserade av att medverka i studien. Intervjuerna spelades in och
transkriberades för analys.

3.1. Syfte och forskningsfrågor

Avhandlingens ansats är fenomengrafisk, med syfte att undersöka skillnader i genusuppfattning

bland klasslärare i små glesbygdsskolor. I avhandlingen undersöks lärares begreppsförståelse,
uppfattning om genusfrågor samt hur en genusmedveten undervisning går till. Avhandlingen

avgränsas till fyra enskilda lärare från olika skolor som deltar i studien. Studien syftar således

inte till att presentera generaliserbara resultat eller förklara genusmedvetenheten på makronivå
i skolor, utan fokus riktas mot att förstå de enskilda lärarnas processer.

De forskningsfrågor som formulerats utgående från syftet är följande:

1. Hur definierar lärare genus och genusmedvetenhet i skolan?

2. I vilka situationer uppfattar lärare genusstereotypt beteende i skolan?
3. Hur ser lärare på genusmedvetenhet i sin undervisning?

23

3.2. Fenomenografisk forskningsansats

Den fenomenografiska ansatsen är av kvalitativ karaktär. I det här avsnittet presenteras och
motiveras val av forskningsansats, med utgångspunkt i studiens syfte och forskningsfrågor.

Studiens syfte är att undersöka skillnader i klasslärare uppfattning om genus och

genusmedvetenhet. För att uppnå syftet utformades en kvalitativ studiedesign. Denscombe

(2009) beskriver kvalitativa forskningsansatsers karaktärsdrag enligt följande tendenser: 1. Den

centrala analysenheten utgörs av ord eller bilder 2. Forskningsmaterialet behandlas genom
beskrivning snarare än analys. 3. Associeras med småskaliga studier och antar ett holistiskt

perspektiv, vilket kan förstås som att ett fenomen inte kan förstås utan sin kontext. 4. Forskaren
kan ha en viss mån av inblandning och forskningsdesignen kan vara öppen.

Lantz (2013) menar dock att kvalitativa undersökningar strävar längre än endast

beskrivningar av fenomen – att det som studeras bör differentieras och nyanseras i syfte att söka

det som ligger dolt i beskrivningarna. I den här studiens kontext handlade det om att analysera
betydelsen av den mening informanterna tillskrev begreppen.

Fenomenografin ”beskriver det som visar sig” (Alexandersson, 1994, s. 112.) Ansatsen

fokuserar på människans uppfattning av det som visar sig för hens sinnen, alltså hur fenomen,
företeelser eller objekt i omvärlden uppfattas av människor. (Alexandersson, 1994.) Enligt den

fenomenografiska traditionen bygger människans kunskap om omvärlden på förmågan att
uppfatta, och det är uppfattningen som länkar innehållet i relationen mellan hen själv och något

i omvärlden. (Alexandersson, 1994.) Den aspekten är central i den här studien, då genus och

genusmedvetenhet, som framkommer i teoriavsnittet, till stor del handlar om att förstå och
uppmärksamma relativt osynliga strukturer. Den fenomenografiska traditionen söker efter
kunskap, genom att finna skillnader i de mänskliga uppfattningarna.

Ytterligare ligger fenomenografins fokus på att hitta variationer i uppfattningar, vilket

är en central utgångspunkt. Människor har olika uppfattningar om fenomen och företeelser.
Fenomenografin förklarar dessa olikheter i uppfattningar som att människor erfar saker olika

eftersom de har olika relationer till världen. Därigenom analyseras erfarenheterna olika och
resulterar i variationer av uppfattningar. (Alexandersson, 1994.)

Den fenomenografiska undersökningsprocessen kan delas in i tre steg. Inledningsvis

avgränsas den företeelse i omvärlden som ska undersökas. Relevanta aspekter av företeelsen

urskiljs och sammanställs. Därefter genomförs intervjuer kring den avgränsade företeelsen och

24

intervjuerna transkriberas. I det sista steget identifieras uppfattningar av företeelsen genom att

analysera de transkriberade intervjuerna. Uppfattningarna redovisas i beskrivningskategorier
och variationerna samordnas och presenteras. (Alexandersson, 1994.)

Angående fenomenografi och generaliserbarhet kan sägas att forskningsansatsen bygger

på antagandet att dess resultat inte kan generaliseras till den population som informanterna
kommer ifrån. Istället är idén att hitta och identifiera kvalitativt olika uppfattningar som kan
täcka större delen av variationen i uppfattningar i populationen. (Alexandersson, 1994.)

3.3. Datainsamling

I denna studie valdes intervju som datainsamlingsmetod. Intervju är en lämplig metod för att ta
del av personers tankar och erfarenheter (Jacobsson & Skansholm, 2019). När det gäller

fenomenografiska studier är intervju den vanligaste metoden för datainsamling, och eftersom
ansatsen till sin karaktär inte söker rätta eller lämpliga svar, är öppna eller semistrukturerade

intervjuer de mest använda (Alexandersson, 1994). Intervjumetodens potential utnyttjas

speciellt vid undersökningar av komplexa och subtila fenomen, såsom uppfattningar, åsikter,
erfarenheter och känslor (Denscombe, 2009). I den här studien, som handlar om klasslärares
uppfattningar

om

genus

datainsamlingsmetod bra.

och

genusmedvetenhet,

passar

därmed

intervjun

som

Intervju som datainsamlingsmetod har flera fördelar. Genom intervju kan forskaren

erhålla information av djupare karaktär, jämfört med till exempel information från enkäter och
forskaren kan själv få viktiga insikter. Informantens egna prioriteringar får framträda, intervjun

är en flexibel metod jämfört med till exempel enkäten och validiteten kan anses hög, eftersom
det är lätt att kontrollera data direkt i intervjusituationen. Dessutom kan intervjun genomföras
med hjälp av enkel utrustning. (Denscombe, 2009.)

En semistrukturerad intervju innebär att en det finns en viss grundläggande struktur, till

exempel en lista med centrala teman som ska behandlas och frågor som ska besvaras, en

intervjuguide (Jacobsson & Skansholm, 2019). Däremot är graden av standardisering låg, vilket

tillåter en flexibilitet gällande frågornas ordningsföljd, som delvis kan styras av informanten
(Trost, 2010). Frågorna har en öppen karaktär och lägre struktur, följdfrågor kan ställas

utgående från tidigare svar, allt för att låta informanten vara mer utförlig i sina svar och utveckla
sina synpunkter, vilket möjliggör ett bredare datamaterial (Trost, 2010; Denscombe, 2009).

25

Att använda intervju som datainsamlingsmetod har även vissa nackdelar och kan vara

förenad med vissa risker. Metoden är tidskrävande och analysprocessen med datakodning kan
vara utmanande givet att svaren inte är standardiserade. Därtill kan tillförlitligheten vara svag,
då data inhämtats från specifika individer i en specifik kontext. Det går heller aldrig att vara

säker på om informanten upplever sig hämmad i intervjusituationen, vilket kan påverka svaren.

Delar av informantens identitet, till exempel kön, ålder eller etniskt ursprung kan inverka på
intervjun, särskilt i sådana intervjuer som berör känsliga frågor eller frågor som kan upplevas
som personliga. (Denscombe, 2009.)

En risk med att genomföra ostrukturerade intervjuer är att forskaren kan välja vilka

intervjuspår som ska fördjupas genom följdfrågor, vilket riskerar att snedvrida materialet. Detta

kan förebyggas genom att på förhand noggrant ha tänkt igenom syftet med undersökningen.
(Ejvegård, 2003.)

Forskaren kan inte ändra de egna personliga karaktärsdragen, men bör anstränga sig för

att vara punktlig, artig och lyhörd samt sträva efter en neutral attityd under intervjun för att

främja ett behagligt samtalsklimat där informanten känner sig trygg och ger ärliga svar.
Forskaren ska undvika att döma eller kommentera svaren i gillande eller ogillande termer, men

heller inte utstråla kylighet eller likgiltighet inför svaren. Ledande frågor ska också undvikas

för att inte riskera att materialet snedvrids. (Ejvegård, 2003; Denscombe, 2009.) Att ställa öppna
frågor ger forskaren möjlighet till djupare förståelse för det beskrivna, men den stora mängd

material som kommer av dessa frågetyper kan vara utmanande för forskaren i bearbetningsoch analysprocessen (Trost, 2010).

För att skapa så goda förutsättningar som möjligt för lyckad datainsamling finns vissa

aspekter att förhålla sig till. Forskaren bör presentera sig själv, projektet som intervjun
eventuellt är en del av, samt hur materialet kommer att användas. Forskaren ska också
respektera den tid som reserverats för intervjun. Försäkringar om konfidentialitet eller

anonymitet ska respekteras. Studiens allmännytta och informantens eventuella egen nytta av
undersökningen kan betonas, samtidigt som den bör beskrivas med realism för att inte väcka
orimliga förhoppningar eller förväntningar hos informanten. (Ejvegård, 2003.)

Att framgångsrikt genomföra intervjuer kräver att forskaren är uppmärksam, lyhörd

både för det som sägs och inför informantens känslor. Det är även viktigt att kunna stå ut med

tystnad och låta informanten fundera i lugn och ro, samtidigt som det är en god egenskap att

26

kunna sufflera och stöda informanten då det anses gynnsamt. För att stärka materialet är det bra
att följa upp svar och kontrollera upp uttalanden som kan förstås på flera sätt. (Denscombe,

2009.) Detta var aspekter som beaktades noggrant under intervjusituationen och även i det

vidare transkriberingsarbetet för att förstå huruvida intervjusituationen i sig påverkade vad
informanten sa.

Var intervjun ska äga rum är också viktigt att fundera över på förhand. Den är gynnsamt

att låta informanten välja en plats som känns trygg, men det är forskaren bär ansvaret för att

ordna för intervjuns placering. (Trost, 2010.) På grund av pandemisituationen arrangerades
intervjuerna med hjälp av digitala hjälpmedel.

Innan materialet transkriberas måste forskaren bestämma hur noggrant det ska göras, så

att allt material behandlas konsekvent inför senare analys (Tholander &Thunqvist Cekaite,

2015). Intervjuerna ska bandas och skrivas ut ordagrant (Alexandersson, 1994). Genom
inspelning kan forskaren koncentrera sig på intervjun utan att göra anteckningar (Trost, 2010).

Dock är det viktigt att komma ihåg att icke-verbal kommunikation, såsom kroppsspråk och
mimik, inte tas upp i inspelningen (Trost, 2010). Sådana aspekter är särskilt utmanande för
forskaren att uppmärksamma när intervjuer genomförs på distans med hjälp av digitala resurser.

I samband med transkriberingen görs med fördel informella anteckningar, som komplement till
informantens ord. Anteckningarna kan baseras på egna minnen från intervjun eller från
anteckningar som förts under intervjun, om till exempel atmosfären, yttre störningar, gester
eller obehagliga tystnader (Denscombe, 2009). Genom att göra dessa kompletterande

anteckningar till transkriberingen kan forskaren sträva efter att söka efter såväl vad som sägs
som hur det sägs, vilket kan ge mervärde till analysen (Tholander & Thunqvist Cekaite, 2015).
Att i resultaten även presentera utdrag från intervjuer kan ge ett mervärde för läsaren.

Dels kan det vara intressant att få en liten inblick i datamaterialet och låta läsaren ”höra” hur
informanterna uttryckt sig. Dels kan utdrag fungera som styrkande belägg och stöd för
forskarens resonemang. (Denscombe, 2009).

3.4. Urval och avgränsningar

Denna studie är en kvalitativ intervjustudie med syfte att undersöka genusmedvetenheten hos

klasslärare på glesbygden. Detta avgränsades sedan till glesbygd i Svenskfinland. Några skolor,
som möter kriterierna för studiens definition av liten glesbygdsskola, kontaktades per epost och

27

fyra klasslärare godkände förfrågan om intervju. Denscombe (2009) menar att det inte finns

några fasta regler att följa för urvalet, utan att det beror på om det huvudsakliga syftet är att

hitta generaliserbara resultat eller att utforska en specifik kontext. De som ingår i urvalet
tenderar att medvetet väljas för att de har en unik inblick i området, sitter på unik information

eller har en särskild position. I denna studie gäller att samtliga lärare har en unik inblick i att

arbeta i skolor på glesbygden och besitter därför relevant information för studiens syfte.
Däremot har de inte nödvändigtvis någon särskild kännedom om frågor som berör genus och
genusmedvetenhet.

Eftersom de deltagande lärarna arbetar i en skolorganisation, vilket gör dem ansvariga

inför andra i beslutshierarkin, är forskningstillstånd från relevanta instanser nödvändiga
(Denscombe, 2009). Tillstånd söktes skriftligen och erhölls skriftligen innan intervjuerna ägde
rum.

I tabellen nedan presenteras informanterna. Tabellen består av tre delar: informant,

bakgrundsinformation och arbetsrelaterad information. Bakgrundsinformationen beskriver
informantens utbildningsbakgrund och basfakta. Den arbetsrelaterade informationen beskriver

informantens arbetserfarenhet och specificerar hur länge personen jobbat i små skolor.
Informationen begränsas för att skydda informanternas identitet i så hög utsträckning som
möjligt.

Tabell 1

Informanter, bakgrundsinformation och arbetsrelaterad information
Informant

Bakgrundsinformation

Informant A

Klasslärare, kvinna, ca 55 år

Informant B

Klasslärare, kvinna, ca 45 år

Informant C

Klasslärare, kvinna, ca 45 år

Informant D

Klasslärare, kvinna, ca 45 år

Arbetsrelaterad information

Undervisar i skola med färre än 50
elever. Har arbetat i liten
glesbygdsskola i ca 30 år
Undervisar i skola med färre än 50
elever. Har arbetat i liten
glesbygdsskola i ca 20 år
Undervisar i skola med färre än 50
elever. Har arbetat i liten
glesbygdsskola i ca 20 år
Undervisar i skola med färre än 50
elever. Har arbetat i liten
glesbygdsskola i ca 20 år

28

3.5. Analys

Efter att datainsamlingen är gjord och materialet har transkriberats följer analysprocessen. I det
följande presenteras några allmänna riktlinjer för analys av kvalitativ data. Därefter preciseras
förfaringssättet för analysen av materialet i denna studie.

Denscombe (2009) ställer upp fyra principer för kvalitativ dataanalys. 1. Analysen och

slutsatser ska vara grundade och fast förankrade i data. 2. Analysen ska komma ur noggrann

läsning av data, och är alltid ett resultat av tolkning. 3. I analysen ska forskaren undvika att föra
in obefogade fördomar. 4. Analysen ska vara en upprepande process med framåtrörelse.

Analys och tolkning av intervjuutskrifterna är en process med flera faser. Inledningsvis

behöver datan förberedas. Detta görs först och främst genom att säkerhetskopiera detsamma,
för att undvika att materialet går förlorat. Att organisera materialet så att det följer samma

format och att infoga radnumrering i utskrifterna är ett effektivt sätt att lokalisera sig i

materialet. Därefter måste forskaren bekanta sig med datan och få ett helhetsintryck. Upprepad
läsning gör forskaren förtrogen med materialet och gör det möjligt för forskaren att börja
uppmärksamma likheter och skillnader i utskrifterna, att kontextualisera och läsa även mellan

raderna. Efter forskarens gedigna genomläsning börjar en kodningsprocess, där centrala teman
identifieras. Teman kopplas ihop och samanställs i kategorier. Relevanta begrepp utvecklas och
generella uttalanden görs. (Alexandersson, 1994; Denscombe, 2009.)

Fejes och Thornberg (2015) beskriver en liknande analysprocess som den ovanstående

och benämner den tematisk innehållsanalys. I den tematiska innehållsanalysen eftersträvar

forskaren att hitta essensen av innehållet i materialet. Skillnader och likheter i materiale t
eftersöks, reduceras, struktureras och kategorieras.

Även Rennstam och Wästerfors (2011) presenterar ett liknande arbetssätt vid analys av

data. De benämner tre centrala analysfaser: sortera, reducera och argumentera. I
sorteringsfasen söker forskaren överskåda och ordna materialet. Ordningen utgår från den
teoretiska utgångspunkten. I reduceringsfasen vaskar forskaren fram de delar av materialet som
representerar forskningsfältet och få fram fältets kärna utan att kompromissa bort komplexiteten

i stoffet. I argumentationsfasen går forskaren i dialog med andra, argumenterar för sin tes med
hjälp av sin empiri, forskningsresultat. Genom att delta i och bidra till den vetenskapliga
diskussionen är forskaren med och breddar forskningsfältet. (Rennstam & Wästerfors, 2011.)

29

Det insamlade materialet för denna studie har bearbetats enligt följande: I)

transkribering, II) genomläsning, III) inledande färgkodning, IV) kategorisering, V) granskning
av kategorier, VI) namngivning av kategorier och VII) resultatbeskrivning.

Analysen har resulterat i fyra beskrivningskategorier: 1. begreppslig förståelse av genus

och genusmedvetenhet, 2. genusstereotypt beteende i skolmiljön, 3. genusmedvetenhet i

undervisningen och 4. genusmedvetenhet i glesbygden. Beskrivningskategori ett besvarar
forskningsfråga ett, kategori två besvarar forskningsfråga två och kategori tre besvarar

forskningsfråga tre. Den fjärde beskrivningskategorin fokuserar på glesbygdsperspektivet och
fungerar som övergripande kappa för samtliga forskningsfrågor.

3.6. Etiska överväganden

I detta avsnitt diskuteras inledningsvis etiska riktlinjer för intervjuförfaranden. Därefter övergår
diskussionen till mera generella, för studien gällande etiska aspekter.

Inför och under en intervju i studiesyfte har forskaren ett stort ansvar. Jakobsson och

Skansholm, (2019) lyfter fyra etiska krav i samband med forskning: informationskrav,

samtyckeskrav, konfidentialitetskrav och nyttjandekrav. Informanterna har rätt att på förhand
få veta vad undersökningen handlar om, orsaken till att forskaren vill intervjua dem, vilken typ

av frågor som kommer att ställas och vad som kommer att göras med informationen som
kommer fram (Bell, 2006). Dessa krav har beaktats så att informanterna informerats om syftet

med intervjuerna och har gett sitt samtycke att delta i studien. Samtycket har också, som tidigare
nämnts, förankrats genom särskilda forskningstillstånd från utbildningsanordnare. Som

forskare har jag också informerat särskilt om hur skyddande av informantens identitet sker. I
den här studien som görs i glesbygd är konfidentialitetskravet utmanande, eftersom det krävs
väldigt lite information för att någon slumpmässigt ska kunna identifiera en informant.

Konfidentialisering har därmed gjorts med stor eftertanke och noggrannhet, dels genom att

utelämna personlig information om informanterna och dels genom att presentera övergripande
resultat på gruppnivå, medan nyckelcitat härleds till informanternas koder i syfte att stärka
studiens trovärdighet. Detta informerades om i samband med intervjuerna.

Det finns även etiska aspekter i själva intervjusituationerna. De frågor som intervjun

utgår ifrån bör följa vissa riktlinjer för att studien ska anses etisk. Ledande frågor ska inte

användas, eftersom de kan hämma informanten eller styra intervjun i en felaktig riktning. Även

30

värderande frågor ska undvikas, liksom frågor med outtalade förutsättningar. Dessutom är det

viktigt att ställa en fråga i taget, för att undvika att svar blandas ihop eller att något svar uteblir.
(Bell, 2006.)

Forskaren ansvarar för att dokumentera alla svar, t.ex. genom inspelning. Detta kräver

tillstånd av informanten. Inspelning är speciellt viktig då utsagorna ska innehållsanalyseras,

eftersom det kan krävas många genomlyssningar för att identifiera och kategorisera vad som
sägs. (Bell, 2006.) Informanterna medvetandegjordes när inspelningen av intervjun startade och
när den avslutades. I samband med studier uppstår på det här sättet en hel del material, som

också skall förvaras på ett säkert sätt. Barajas Eriksson m.fl. (2013) skriver att material bör
arkiveras i åtminstone tio år. Inspelningarna och transkriberingsdokumenten från den här

studien förvaras lösenordsskyddat på Åbo Akademis servrar. Övriga anteckningar och
dokument finns förvarat i forskarens eget arkiv.

Ett mycket starkt engagemang från en forskare som verkligen brinner för sitt

forskningsområde är en annan aspekt som kan bidra till skevhet i studien. För att undvika

snedvridning bör forskaren under hela processen vara kritisk gentemot sin tolkning av data.
(Bell, 2006, s. 167.) Detta är viktigt, eftersom studien bör sträva efter att skapa en sanningsenlig
bild av fenomenet och forskaren är såväl etiskt som juridiskt ansvarig för att studien genomförs
på ett vetenskapligt etablerat sätt (Nyberg & Tidström, 2012).

Denscombe (2009) sammanfattar samhällsforskarens etiska ansvar vid insamling av

data, i dataanalys och i publiceringsskedet i tre punkter: 1. Respekt för deltagarens rättigheter

och värdighet. 2. Deltagare ska inte lida någon skada av att medverka i forskningen. 3.
Forskaren ska arbeta på ett sätt som är ärligt och som respekterar deltagarnas integritet. Dessa
aspekter har beaktats särskilt vid genomförandet av den här studien.

31

4. Resultat
I

det

här

kapitlet

presenteras

studiens

resultat

med

utgångspunkt

i

de

fyra

beskrivningskategorier som analysen av det empiriska materialet visat: 1. Begreppslig
förståelse av genus och genusmedvetenhet, 2. Genusstereotypt beteende i skolmiljön, 3.

Genusmedvetenhet i undervisningen och 4. Genusmedvetenhet i glesbygden. Dessa speglar
olika uppfattningar av genusmedveten undervisning i en liten skola, i vilken kontext studien har
genomförts. Beskrivningskategorierna tangerar studiens forskningsfrågor, men svaren på

forskningsfrågorna presenteras närmare under resultatdiskussionen. Samtliga citat är skrivna

som blockcitat, i syfte att stödja läsbarheten och ge kapitlet en enhetlig form. De sammanfattade
resultaten åskådliggörs under respektive beskrivningskategori (se figur 3, tabell 2, tabell 3 och
figur 4).

4.1. Klasslärares begreppsliga förståelse av genus och genusmedvetenhet

Beskrivningskategorin kännetecknas av en diffus och varierad förståelse av begreppen genus

och genusmedvetenhet. I intervjumaterialet uttrycks genus som någonting som har med

särskiljande av pojkar och flickor att göra. Genusmedvetenhet beskrivs som medvetenhet om
att man kan olikbehandla elever medvetet eller omedvetet utgående från kön. Av studiens fyra

informanter refererar informant D till forskning som visar att lärare omedvetet tenderar
behandla kön olika:

Genusmedvetenhet för lärare handlar om att vara medveten om att det finns väldigt mycket forskning
som visar att vi har lätt att behandla kön olika omedvetet, att man lyfter på den frågan så att man

försöker hålla sig medveten om det att man inte förstärker de här normerna omedvetet och förstärker
förutfattade meningar om vem personer är utgående från kön.

Samtliga informanter upplever svårigheter i att definiera genus som begrepp. Med

utgångspunkt i jämställdhetsbegreppet kopplas genusbegreppet ihop med kön i relation till en
likabehandling. Informant C säger:

Jämställdhet är bredare och genus handlar om mera specifikt om kön.

Samtliga informanter är inne på att det finns omedvetet förutfattade meningar och anser

att det är någonting som lärare och skolsamfundet känner till. Däremot finns det skillnader i

förståelse för vad som är problemet med dessa omedvetna förutfattade meningar. Informant B

32

beskriver genusmedvetenhet som att personer inte ska behandlas olika på grund av könet, men

att det likväl kan finnas situationer där det finns behov att behandla eleverna olika på grund av
kön:

Fast för den sakens skull ska man inte behandlas olika. Vi är ju lite olika fysiskt, och då har vi ju lite
olika behov.

Liknande tema framträder på olika ställen i intervjumaterialet. Genusmedvetenheten

definieras

ofta

som

upprätthållande

av

likabehandling

efter

förutsättningar.

Genusmedvetenheten ska enligt materialet förstås som att upprätthålla likvärdiga

förutsättningar för eleverna oberoende av kön men också andra faktorer. Samtliga informanter

lyfter fram eleverna som individer och att olika individer med olika personliga egenskaper inte
nödvändigtvis har samma förutsättningar att göra vissa saker, och att det inte behöver ha med
kön att göra. Informant B beskriver genusmedvetenheten så här:

Som lärare tänkar jag att det dels är att behandla alla lika men också efter de förutsättningar man
har. Behandla alla lika kan man ju aldrig helt eftersom barnen ju är olika inte bara kön utan också
bakgrund.

Variationen i förståelsen av begreppen är stor. Informant D ger en närmast akademisk

förklaring till begreppet genusmedvetenhet:

Vi tenderar att behandla personer av olika kön olika beroende på könstillhörighet, och

genusmedvetenhet handlar om att vara medveten om den saken så att man ska kunna motverka den.

Informant A förklarar begreppet på ett annat sätt:
Då tänker jag att man har olika behov om man är kvinna eller man.

Det som sammanlänkar informanternas förståelse är dock att det handlar om

uppdelning utgående från kön. Huvudsakligen förklaras uppdelningen utifrån från ett biologiskt
kön.

33

Figur 3

Informanternas begreppsliga förståelse av genus och genusmedvetenhet

4.2. Klasslärares uppfattning av genusstereotypt beteende i skolan

Beskrivningskategorin kännetecknas av olika perspektiv på genusstereotypa beteenden inom

skolvardagen. Kategorin är uppdelad i fyra underkategorier: elevens genusstereotypa beteende,
föräldrars

genusstereotypa

beteende,

genusstereotyper inom olika ämnen.

kollegiets

genusstereotypa

beteende

och

4.2.1. Klasslärares uppfattningar av elevens genusstereotypa beteende

Informanterna är eniga om att eleverna inte kommer till skolan som oskrivna blad, utan att de

är påverkade av de könsroller de ser runtom sig. Samtidigt betonas också behovet av att se

eleverna som individer med olika personlighet, och att personligheterna i klassen formar en
särskild klasskultur. Det betyder att även om det finns tydliga könsroller i elevernas medvetande
är gruppkonstellationerna unika och skapar olika situationer. Informant C säger:

I en klass är det ju skillnad om det är bara flickor eller bara pojkar i klassen eller om det är blandat.
Könsrollerna har betydelse, men det handlar ju inte alltid om kön utan om personligheter också.

En tydlig genusstereotyp uppdelning syns i rastaktiviteterna, men även där betonas att

det varierar över tid. Tidvis sker en uppdelning utifrån kön och tidvis deltar eleverna i
gemensamma aktiviteter. Det hänger oftast ihop med hur många elever som finns i skolan och

34

i klassen för tillfället. Två av informanterna lyfter fram att en liten skola troligen inbjuder till
mera gränsöverskridande relationer under skolvardagen men att det visst kan skönjas en
uppdelning. Informant B säger:

På rasterna blir det också mera att de leker mera med varandra. Visst är det till viss del uppdelat,

men nog är det mycket mera blandat än vad jag föreställer mig att det är i en stor skola. Men visst
märks en skillnad till exempel vem som är på fotbollsplanen.

Informant D lyfter upp hur det kan skilja sig när det är fråga om utklädning inför

julpjäser. Då är det en större sak om pojkar klär ut sig till flickor, än om flickor klär ut sig till
pojkar. Informant D säger:

Det är till exempel extremt roligt när man ska ha utklädningar, om en pojke klär ut sig till en dam
blir det fnissigt, mycket mera än om en flicka klär ut sig till en gubbe.

Två av informanterna lyfter särskilt hur de lägre klasserna har en förmåga att anmärka

på varandra och försöka styra varandra enligt könsroller. Eleverna kan ofta prata om det och
aktivt göra skillnad mellan pojkarna och flickorna. Informant B säger:

I de lägre klasserna är det väldigt viktigt med uppdelning mellan flickor och pojkar. De pratar mycket
om det och det är viktigt för dem.

Infomant A beskriver eleverna i lägre klassers behov av att kommentera, också sådant

som anses höra till könsroller:

Man kan ju höra kommentarer, till exempel om någon tjej någon gång, att den är för tystlåten eller
att det är något med hur den är klädd.

Också i andra sammanhang under skoldagen kan elever haka upp sig på vad andra borde

göra och inte borde göra. Informant A berättar om en situation där klassen besökte biblioteket
för att låna böcker. Då var det några flickor som hade stora bekymmer med den litteratur som

pojkarna intresserade sig för. Flickorna förklarade för pojkarna att de inte kunde låna en viss
stil av böcker för att det inte passade sig. Informant A säger:

Då satte tjejerna ramen för vad som var lämpligt för pojkar att läsa, det är ett exempel på hur man
kan höra hur eleverna resonerar.

Två av informanterna lyfter det motsatta, nämligen att könssegregeringen snarare ökar

ju äldre eleverna blir. Informant D säger:

35
De yngre barnen har mindre skillnad på kön, men ju äldre de blir desto större segregation blir det.

Sammantaget uppfattar informanterna att det finns genusstereotypa beteenden bland

eleverna, dock så att den inte är helt förutsägbar utan också samspelar med andra faktorer såsom

elevernas personligheter och den allmäna gruppdynamiken. Uppfattning av könsskillnader
förekommer i såväl lägre som högre klasser.

4.2.2. Klasslärares uppfattningar av föräldrars genusstereotypa beteende

Informanterna ger en samstämmig bild av att det är mammorna som oftast är involverad i
kontakten med skolan. Det innebär inte nödvändigtvis att papporna inte är engagerade i barnens

skolgång men att det verkar finnas en uppdelning i rollerna inom familjerna. Informant A säger:
I huvudsak är det mödrar man har kontakt med tycker jag, till 95 procent är det mammorna som
engagerar sig i barnens skolgång även om pappan kan vara den som hjälper till med läxläsning är
det mamman som sköter det praktiska.

Informanterna diskuterar normen kring att mammor engagerar sig mera och att det kan

bero på flera saker. Dels är det traditionellt så att mamman sköter det praktiska i hemmet, men

det kan också förklaras med att papporna ofta jobbar inom sådana branscher att de inte är
hemma i veckorna. Det lyfts en tanke om att det kan finnas situationer där pappor engagerar sig

mera, och då ofta vid tillfälliga situationer, till exempel om det har hänt någonting särskilt som

behöver redas upp. Vidare kan skolan i viss mån också förvänta sig att det är mammorna som
ska engagera sig i den dagliga verksamheten, även om medvetenheten kring denna förväntning
troligen ökat inom skolorna. Informant C säger:

Nog är det dominerande mammor som kommer på utvecklingssamtal. På föräldramöten kan båda
föräldrar komma, och det kan också komma pappan bara. Det skulle vara klassiskt från lärarhåll att

säga: men titta vad bra att det är så många pappor här, men nog har den typen av reaktioner minskat.

Informant B diskuterar utmaningen i att ändra en sådan struktur där mammorna

engagerar sig mera i skolvardagen:

Det är nog typiskat att det är mamman som har kontakt med skolan och det är ju inte lärarna som

bestämmer vem som tar kontakt, men det blir ju så att man har kontakt med mammorna om de är de
som tar kontakt.

Sammantaget upplever informanterna att det är mammorna i huvudsak som engagerar

sig i barnens skolgång och har den mesta kontakten med skolan. Informanterna diskuterar vilka

36

orsaker som kan ligga bakom detta fenomen men ser inte direkt vad som kunde göras
annorlunda för att bryta detta.

4.2.3. Klasslärares uppfattningar av kollegiets genusstereotypa beteende

Informanterna ger en samstämmig bild av att det inte förekommer särskilt mycket diskussioner

kring genus och genusstereotyper i deras respektive lärarrum. En orsak som lyfts fram är att
kollegierna är väldigt homogena. Informant A säger:

Visst förekommer det väl manligt och kvinnligt, men vi är ju mest kvinnor i kollegiet och vi sätter
väl vår stämpel på oss själva.

Informant D säger:
Det är ju bara kvinnor i kollegiet så det är svårt att se.

Citaten synliggör att lärarna inte på kollegienivå har en vana att göra uppdelningar i

kvinnligt och manligt.

Ett sätt att synliggöra normer är att arbeta med genus och jämställdhet enligt planer.

Informanterna ger även här en tämligen samstämmig bild av att skolorna förvisso har
jämställdhetsplaner men det verkar inte finnas någon vana och erfarenhet att arbeta med den.
Visst förekommer det att genus och jämställdhet nämns, men inte på något systematiskt sätt.
Informant A säger:

Skolan har en jämställdhetsplan, men jag tycker nog mera att det är en skrivbordsprodukt, eller
kanske vi inte har haft så stora problem eller orsak att ta fram den.

Informant C säger:
Jag tycker inte det har varit någon fråga vi har diskuterat alls. Det finns en jämställdhetsplan, men
jag kan inte komma ihåg att den har behandlats.

På frågan om huruvida genus och jämställdhetsfrågor borde lyftas mera är

informanterna inte samstämmiga. En del av resonemanget bygger på att det kanske inte finns

så stora problem inom området att det finns orsak att lyfta frågorna. Genomgående i

intervjumaterialet finns en tanke om att det har gått framåt med jämställdheten och att det i
dagsläget kanske inte är så stora problem i skolan, men fokus ligger ofta på eleverna och inte

37

på lärarna. Informant C funderar på om det faktiskt är så att kunskapen har ökat, eller om det är
vad som anses politiskt korrekt framkommer. Informant C säger:

Jag tror nog att okunskapen har minskat i kollegiet, men man kan också fundera på vad minskningen
beror på. Att skilja flickor och pojkar och att man bara ska vara tyst är det yttre, men då har det inte

hänt någonting inombords, de stereotypa rollerna är ändå kvar. Jar har hört kollegor säga: man får
inte säga att det är skillnad på flickor och pojkar, men nog är det ju skillnad på flickor och pojkar.

Sammantaget verkar det som att det förekommer genusstereotyper bland lärare, men att

informanterna inte upplever några större problem med detta. Det verkar också som att det inte
finns något systematiskt arbete med genus och jämställdhetsfrågor bland de som undersökts.
4.2.4. Klasslärares uppfattningar av genusstereotyper inom olika ämnen

Informanterna upplever generellt att de inte tänker på mycket på genusfrågor i de vardagliga

undervisningssituationerna, men de identifierar ändå några ämnen som de upplever att påverkas
av genusfrågor och som inbjuder till diskussioner i klassen. Informant A säger:

Det det dyker ju upp tillfällen, till exempel bakåt i historien kommer det oftare att kvinnor varit
orättvist behandlade och där kan det ju uppstå diskussioner.

Undervisningsämnen som uppvisar mera genusstereotyper är gymnastik och slöjd. Inom

gymnastiken framkommer bland annat praktiska frågor, informant B ger ett exempel:
Konkret så har de olika omklädningsrum i gympan.

Det finns också kopplingar till biologiska skillnader som upplevs skapa olika

förutsättningar för olika elever. Inom slöjden menar två av informanterna att de föråldrade

strukturerna om att män jobbar med trä- och metallslöjd och kvinnor jobbar med textil kan
framkomma också i skolan, men inte lika tydligt längre i och med att båda ämnen undervisas
för alla redan från årskurs 1.
Informant

C

lyfter

fram

samhällsorienterade,

humanistiska

ämnen,

där

genusmedvetenheten borde vara prioriterad, med tanke på vilken och vems berättelse som
berättas och hur olika fenomen i samhället kan och bör förstås. Informant C säger:

Vissa ämnen tänker jag väldigt lite på det här, till exempel i naturvetenskapliga ämnen tänker jag

nog väldigt lite på kön medan de humanistiska ämnena tänker man nog mera, till exempel svenska

38
genom sköntlitteraturen och historia genom frågan om vems historia som berättas. Sedan har vi ju
samhällskunskap, hur ser vårt samhälle ut egentligen?

Informanterna är inte eniga om genusstereotyper inom olika ämnen. En lärare ser ingen

koppling mellan genus och matematikundervisning, medan en annan lyfter fram uppfattningen
om att matematik är särskilt svårt för flickor och att det kanske inte upplevs som viktigt att
flickor lär sig matte på samma nivå som pojkar. Informant D säger:

… däremot möter jag väldigt mycket elever och familjer som fortfarande tror att det automatiskt inte
är så viktigt om man är flicka att kunna matte. Matte är svårt för flickor och det är okej det, det är en
bevisad vetenskap. Sådana fördomar har jag hört under hela min lärarkarriär.

Ovanstående citat synliggör hur uppfattning om föreställningar och förväntningar kan

styra elevens tankebanor. Sammantaget verkar det som att det förekommer genusstereotyper
inom olika läroämnen, men det finns väldigt liten samstämmighet bland informanterna gällande
detta.

I tabell 2 sammanfattas informanternas uppfattningar om genusstereotypt beteende i

skolmiljön, bland elever, kollegor och vårdnadshavare.
Tabell 2

Informanternas uppfattningar om genusstereotypt beteende i skolmiljön
Elever

Elever är påverkade av normer
när de börjar skolan
Eleverna är individer med olika
personligheter
Uppdelning syns i rastaktiviteter
Den lilla skolan inbjuder till
genusöverskridande relationer
Genusöverskridande beteende
anmärks, elever styr varandra
Könssegregeringen finns med
från tidig ålder/
Könssegregeringen ökar med
åldern

Vårdnadshavare

Mammor är oftast i kontakt med
skolan
Pappor är till viss del
engagerade, men det verkar
finnas en uppdelning
Skolan förväntar sig kanske att
mamman ska vara primär
kontakt
Vad kan skolan göra? (har
kontakt med den som tar
kontakt)
Föräldramöten

Kollegium

Genus och genusstereotyper
diskuteras sällan i kollegiet
Jämställdhetsplaner finns, men
de används inte på ett
strukturerat sätt
Finns kanske inte så stora
problem att de behövs?
Jämställdheten har gått framåt,
eller har den?

39

4.3. Klasslärares genusmedvetenhet i undervisningspraktiken

Beskrivningskategorin kännetecknas av perspektiv på hur genusmedveten undervisning
genomförs av de intervjuade lärarna samt deras tankar om vilka centrala aspekter

genusmedveten undervisning består av. Kategorin är uppdelad i två underkategorier: lärarens
eget genusstereotypa beteende och tips på genusmedveten undervisning.
4.3.1. Klasslärarens eget genusstereotypa beteende

Kategorin sammanfattar hur lärarna själva upplever genusstereotypa beteendemönster i den
egna undervisningen. Ett centralt tema i intervjumaterialet är diskussionen om flickor och

pojkar som fenomen, och att det behöver få finnas skillnader mellan flickor och pojkar, men att
intentionen alltid är att behandla eleverna som individer. Informant A säger:

Det måste ju få finnas skillnader mellan flickor och pojkar. Man måste kunna prata om pojkar och

flickor, men samtidigt tycker jag att det är jätteviktigt att de inte ska delas upp i pojkar och flickor
utan få vara individer och vara den de är och ha de intressen de har oberoende av kön och annan
bakgrund.

I undervisningspraktiken menar informanterna att individperspektivet är centralt och att

utgångspunkten är att behandla individen utifrån den personen är. Det behöver dock inte
innebära att undervsiningen inte kan erbjuda andra perspektiv för eleverna, men genom att utgå

från individens personliga egenskaper kan de lättare utgående från dessa egenskaper lära sig
nya saker. Informant B säger:

Var och en måste få vara de som de är, man ska vara rättvis, man ska ge möjligheter för alla och att
barnen också ska vidga sina vyer. De upptäcker nya saker utgående från de som de är och också att

man kan bredda sig lite. Lära sig att förstå varandra, respektera andra och varandra och kunna
reflektera. Jag försöker tänka att alla är värdefulla och viktiga, precis som de är.

Samtliga informanter är noga med att framhålla att de säkert gör misstag och agerar

felaktigt i vissa situationer, men med utgångspunkt i intentionen att behandla individerna
likvärdigt och rättvist finns förhoppningen att eleverna åtminstone inte behandlas ojämlikt. Att

informanterna medger att de också kan göra fel i de här situationerna visar att det finns en
medvetenhet om tematikens komplexitet. Informant C uttrycker sig så här:

40
Jag vill ju tro att jag behandlar eleverna som individer, så är det ju, men inte är jag ju dummare än

så att det finns omedvetna strukturer inprogrammerade. Om man skulle filma sig själv skulle man
säkert få syn på ett och annat som man kanske inte annars tänker på.

I den mera praktiska undervisningen framkommer inte så många tydliga praxis kring

hur genusmedvetenheten tillämpas. En informant beskriver en situation inför skolans julfest då
informanten skulle välja pjäs. I samband med sökandet av pjäs uppmärksammade informanten

att det fanns skeva uppfattningar och en tydlig uppdelning vad som är manliga och kvinnliga

egenskaper. När pjäsen hade valts ut renskrevs den för att bättre passa gruppen och i samband
med det blandades också könsrollerna i pjäsen upp. Informant C säger:

Jag reflekterade förra veckan när jag renskrev en pjäs. Då är det flickor och pojkar i rollerna och då

reflekterade jag över att det var typiska könsroller, pojkarna skulle gå och reda upp problem och
flickorna var tårögda och rädda, så det skrev jag om.

Ett annat exempel som är mera övergripande är en informant som, med stöd av

forskning som personen tagit del av, noterar att det finns situationer i klassrummet där
genusnormer styr elevernas beteende. Det som är utmärkande i sammanhanget är då hur pojkar

i vissa sammanhang får en överordnad position och flickor får en underordnad position. Det

uppfattas inte som självklart hur sådana situationer ska hanteras, men informanten vittnar om
behovet av att vidta åtgärder för att hantera den hierarki som uppstår. Informant D säger:

Det jag sett mest av är att ganska övervägande tenderar pojkar ta mera plats i klassen, de för talan

och kan och vet, medan flickor får en underordnad position och är lite mera tysta och frågande. Då
brukar jag försöka lyfta flickorna så att de också ska lära sig att ta plats och försöka stärka dom att

de inte ska underordna sig pojkarna och att pojkarna också måste lära sig att lyssna och ge plats åt
flickorna, de sitter inte på alla sanningar själv.

Trots att ovanstående verkar förekomma, tycks det inte finnas någon klar egen bild av

varför situationer likt denna uppstår. Informant D resonerar så här kring varifrån
beteendemönstret kommer:

Jag vet inte var tendensen kommer ifrån, men jag har ju hört att tendenserna syns när man undersökt
detta. När jag har tagit del av forskning så ser jag ju också att jag har varit med om det.

Överlag förhåller sig informanterna positiva till att idka genusmedvetenhet i sin

undervisning i syfte att skapa likvärdiga möjligheter för eleverna. Däremot finns en

samstämmighet i att det finns utmaningar i denna genusmedvetenhet. Informant C lyfter fram

41

att normer även har en funktion, och att de hjälper individer att veta vad som förväntas av dem.
Om normerna försvinner hamnar individen själv att bygga sin identitet och ställs då inför en

stor mängd val, som kan vara utmanande att ta ställning till. Informant B menar att det är viktigt
att eftersträva att eleverna möts av nya erfarenheter men att det knappast är möjligt att förändra

dem. En sak som de är samstämmiga i är att genusmedvetenheten kan vara kontraproduktiv om

den slår över åt andra hållet, det vill säga att exempelvis pojkar ska underordnas och flickorna
ska överordnas. Då missar man enligt informanterna målet med att se individerna och ge lika

förutsättningar för alla. Informant C beskriver det på det här sättet som sammanfattar
tankegångarna:

Sedan finns det alltid en risk att folk överarbetar genusmedvetenheten att vi byter könsroller, t.ex.

att tvinga pojkar att bli underordnade och flickorna ska bli överordnade. Då blir det fel åt andra
hållet. Det kan ju vara en nackdel om det spiller över åt det hållet.

Sammantaget är informanternas berättelse att det är viktigt att tänka genusmedvetet i

undervisningen, att de strävar efter det men också medger att det kanske inte alltid lyckas. De

är medvetna om att mycket som sker i undervisningen sker omedvetet och därför är det inte
säkert att man alltid lyckas. Däremot framkommer skillnader i hur lärare betonar vissa saker.

För någon av informanterna är det viktigt att framhålla att uppdelningen av flickor och pojkar

måste få finnas, medan vissa inte diskuterar det i så hög utsträckning. En annan aspekt som är
central inom kategorin är idén om genusmedvetenhet som går för långt, det vill säga, att
genusmedvetenheten överarbetas så att elever tvingas in i motsatta könsroller.
4.3.2. Klasslärares tips för genusmedveten undervisning

Vad ger informanterna för allmänna tips för att bedriva genusmedveten undervisning? Den

gemensamma nämnaren är även här, liksom i övriga delar av resultatredovisningen, att fokusera

på individen istället för könet. Samtliga informanter ger beskrivningar som inte är direkt

kopplade till genusmedvetenhet, utan snarare någonting annat. Informant D beskriver det på
följande sätt:

Jag tycker att man ska vara observant och ägna sig åt att se individen, inte könet. Så länge man ser

individen för den individen är med de behov och tillgångar och styrkor som personen besitter så
agerar vi rätt.

Det framkommer också förslag på att genusmedveten undervisning bäst bedrivs genom

att inte försöka vara genusmedveten. Informant A menar att just det genusmedvetna

42

perspektivet möjligen kan äventyra lärarens förmåga att se den enskilda individen. Det uttrycks
så här:

Det viktigaste är att se barnet för den de är, se individen, att man inte hakar upp sig på att vara
genusmedveten så att man inte ser individen bakom.

Ett annat generellt tips är att uppmärksamma samtliga elever:
Se alla och låt alla komma till tals.

Ett sista tips är att fokusera på relationerna:
Lär känna de elever du har framför dig och bemöt dem som de personer de är.

Sammantaget är informanternas tips för genusmedveten undervisning att fokusera på

individen och inte på könet.

I tabell 3 sammanfattas informanternas uppfattningar om den egna genusmedvetenheten

och egna stereotypa beteenden. Därtill sammanställs informanternas tips för genusmedveten
undervisning i praktiken.
Tabell 3

Informanternas uppfattningar om genusmedvetenhet i undervisningspraktiken
Eget stereotypt beteende

Intentionen är att alltid behandla elever som
individer
Finns säkert brister…
Ser genusmönster, men svårt att förklara dess
ursprung
Försöker peppa flickor att ta plats
Positiva till genusmedvetenhet
Det behöver få finnas skillnader mellan pojkar och
flickor
Oro för överslag åt andra hållet

Tips för genusmedveten undervisning

Fokusera på individ, inte på kön
Se alla och låt alla komma till tals
Skapa en relation till eleverna

4.4. Klasslärares uppfattning av genusmedvetenhet i glesbygden

Beskrivningskategorin kännetecknas av olika tankar om olika faktorer som spelar in på hur

genusmedveten undervisning kan förverkligas i glesbygden. Kategorin är uppdelad i två

underkategorier: små grupper ger fokus på individen snarare än gruppen och
glesbygdsfamiljens påverkan.

43

4.4.1 Små grupper ger fokus på individen snarare än grupper

Ett ständigt återkommande tema i intervjumaterialet är de små och ständigt föränderliga

undervisningsgrupperna. Informanterna menar att små undervisningsgrupper är unika
undervisningsgrupper där den enskilda individen kommer fram mycket starkare. Ibland finns

det klassammansättningar bestående av enbart pojkar eller flickor, och i de sammanhangen

menar informanterna att det är svårt att göra uppdelningar på grund av kön. På samma sätt

menar informanterna att studier som görs ofta har en könsuppdelning. Det går emellertid inte
att göra i en undervisningsgrupp på fyra elever. Eller, det går förstås att göra en sådan

uppdelning, men det finns knappast något syfte med en sådan uppdelning. Informant B
uttrycker det så här:

Men våra små undervisningsgrupper gör att man inte kan göra sådana skillnader här.

Ett vidare resonemang som förs är den föränderligheten som finns i mindre skolor.

Ibland kan man ha väldigt små undervisningsgrupper och ibland kan de vara två eller tre gånger
större. Beroende på gruppens sammansättning uppstår olika undervisningssituationer och

gruppdynamiker. Informant D funderar kring skillnaden mellan stora skolor och mindre skolor
och kommer till slutsatsen att det säkert förekommer en mera frekvent uppdelning i större

skolor, där det finns en större massa. I mindre skolor handlar det närmast om att hantera
skolvardagen utgående från den situation som råder just nu. Informant A beskriver det på det
här sättet:

Det är också att det är så små grupper, så det beror så mycket på gruppen. Jag hanterar ju vardagen
utgående från den situation som råder för tillfället.

Även om grupperna är könsmässigt homogena, exempelvis en klass med bara pojkar,

behöver inte detta, enligt vissa informanter, påverka genusnormen i någon riktning. Informant
A har erfarenhet av olika klasser med bara pojkar i olika tider. Informanten konstaterar att
grupperna är väldigt olika trots att de till synes hade mycket gemensamt, de var lika många och

det var bara pojkar. Informanten menar att det som har betydelse i sammanhanget då främst är

personligheterna i gruppen. Informant B menar att det också kan vara ombytta könsroller i den
mindre undervisningsgruppen och refererar till ett exempel där flickorna i gruppen tog mycket

mera plats än pojkarna. Möjligen är det så att den mindre undervisningsgruppen kan rubba
genusnormerna i någon mån.

44

4.4.2 Glesbygdsnormernas påverkan

Samtliga informanter menar att samhällets normer och traditioner inverkar på eleverna i skolan.
I glesbygden lyfts bland annat naturnära aktiviteter fram som centrala för att man ska vara en

likvärdig samhällsmedborgare. Informant A menar att det i skolmiljön kan förekomma sådana
situationer där elever inte riktigt kommer in i gemenskapen för att de inte uppfyller de normer
som finns i samhället. Informanten uttrycker sig så här:

Det ska jagas, du ska fiska, du ska köra trakter och hela det där rubbet. Om du är kvinna ska du laga
mat. Det finns ju kvar en föråldrad bild och vi har säkert själva medverkat till det eller fogat oss till
det, vi som är moderna människor nu.

Också tanken om att könsrollerna skulle vara starkare i glesbygdsområden får stöd hos

flera av informanterna. Eleverna lär sig tidigt vem som jobbar med olika saker. Exempelvis har
intervjumaterialet synliggjort att lärare och övrig skolpersonal till absolut största delen i de

undersökta skolorna består av kvinnor. Informanterna talar om jakt och fiske som typiskt
manliga aktiviteter. Kvinnor ska ta hand om barn och sköta hushållet. Eleverna kan alltså få en

ganska tydlig bild av vad som ingår i könsrollen, och de kan ha svårt att hitta någon att

identifiera sig med som bryter dessa normer. Informant B beskriver en situation som talar om
att det också finns en viss medvetenhet och en vilja att bryta normer. Informanten beskriver hur

en flicka bestämt sig för att ta jaktkort med motiveringen att hon är flicka, inte för att hon
nödvändigtvis var intresserad av att jaga. Informanten uttrycker sig så här:

Jag tror att det finns starkare könsroller i glesbygden än i en stad, men samtidigt finns det nog en

medvetenhet och en uppmuntran, ibland är det också flickorna som vill diskutera jaktkort. Det är bra
att bryta normer, men man ska ju också styras av intresse. Om man som kvinna tycker om att sticka
och laga mat så är det väl bra, bara det inte blir så att man måste göra något bara för att man är

kvinna. Det är inte okej att tvingas in i en roll, men man måste ju ha rätt att välja vad man är
intresserad av och vad man gör.

Med utgångspunkt i antagandet om att det finns starkare könsroller i glesbygden för

informanterna ett tämligen samstämmigt resonemang om utmaningar som kan uppstå i en
glesbygdsskola. Eftersom eleverna påverkas av de stereotyper som finns hemma, behöver lärare

också förhålla sig till dessa och i viss mån anpassa sig efter de förutsättningarna. Informant B
säger så här:

45
Dels behöver man respektera hemmet, man kan ju inte köra över föräldrarna, men dels behöver man
ge barnen en större värld, man behöver ge dem en vidare syn så de kan utvecklas vidare.

Ovanstående citat synliggör ett behov av att våga ifrågasätta normer för att kunna vidga

elevernas värld, en värld som kan vara väldigt liten beroende på var i glesbygden man bor.

Vilka traditioner och normer som finns i samhället kan också göra sig extra synliga i skolmiljön.
Informant C beskriver det så här:

Nog är det på många sätt genom barnen det syns, alltså nog tar ju barnen väldigt mycket intryck,
mer än vad de kanske vill och är medvetna om, av sina föräldrar.

Ingen av informanterna anser att de har problem med samhällets normer i sin

undervisning, men de påtalas samstämmigt att det kan finnas utmaningar i och med detta på
individnivå. Det beror framför allt på i vilken omfattning som familjens normer skiljer sig från
samhällets normer i övrigt. Informant D sammanfattar det så här:

Om man tänker på individnivå är det klart att man upplever krockar ibland när det finns vissa
enskilda familjer som väldigt starkt influerat sina barn i en viss inriktning och viss sanning som de
har en stark uppfattning om, så kan det krocka med det som jag vill förmedla.

Sammantaget kan informanternas svar tolkas som att det kan finnas en mer traditionell

normbildning i glesbygden, jämfört med mer urbana miljöer, och att denna normbildning kan
påverka eleverna. Samtidigt är informanterna och lärare i övrigt som jobbar i dessa miljöer
också ofta en del av samhället och deltar möjligen i viss mån med att upprätthålla eventuella
föråldrade normer.

I figur 4 sammanfattas informanternas uppfattningar om genusmedvetenhet i

glesbygden.

46

Figur 4

Informanternas uppfattningar om genusmedvetenhet i glesbygden

47

5. Diskussion

I det här kapitlet diskuteras inledningsvis studiens resultat, strukturerat enligt de

forskningsfrågor som ramat in studien. Därefter följer en metoddiskussion, som berör bland
annat

studiens

genomförande,

reliabilitet,

validitet,

generaliserbarhet

forskningspraxis. Slutligen presenteras förslag på vidare forskning inom området.

och

god

5.1. Resultatdiskussion

Avhandlingens syfte är att undersöka skillnader i genusuppfattning bland klasslärare i små
glesbygdsskolor. I studien undersöks lärares begreppsförståelse, uppfattning om genusfrågor i
skolan samt hur en genusmedveten undervisning går till. Studiens fenomenografiska ansats
innebär att studien har genomförts

genom

kvalitativa

intervjuer och tematiska

innehållsanalyser. Tre frågor har väglett studien: Hur definierar lärare genus och

genusmedvetenhet i skolan? I vilka situationer uppfattar lärare genusstereotypt beteende i
skolan? Hur ser lärare på genusmedvetenhet i sin undervisning? I detta avsnitt diskuteras
studiens resultat enligt forskningsfråga i relation till studiens teoretiska referensram.
5.1.1. Hur definierar lärare genus och genusmedvetenhet i skolan?

Hussénius m.fl. (2014) menar att lärare behöver kunna reflektera på flera nivåer för att se
strukturer och förstå vad det innebär att vara pojke eller flicka i olika skolsituationer. En central

aspekt i detta är hur de begrepp som tangerar detta förstås. Studiens informanter upplever

svårigheter när de ska definiera begreppen. Samtliga informanter noterar att det handlar om
särskiljande av pojkar och flickor och drar paralleller till jämställdhetsbegreppet, men att genus

handlar specifikt om kön. Hos informanterna förekommer inga definitioner som ser bortom de
biologiska förklaringsmodellerna och placerar genusbegreppet i socialt konstruerad, inlärd och
relationell kontext. Att genus handlar om kön är informanterna eniga om, men begreppet tycks

vara statiskt, och inget som människor fyller med innebörd genom sitt sätt att vara och handla.

Litteraturens definition av begreppet genus, som utgår från socialt konstruerade och inlärda
manliga och kvinnliga beteendemönster (Olofsson, 2007; Hedlin, 2010; Dahl, 2016),
framkommer inte i resultatet. Det som däremot framkommer beträffande genus är särskiljandet

mellan flickor och pojkar, och även ett uttalat behov av att kunna göra det. Enligt Hirdmans
teori om genussystemet framkommer ett dikotomt synsätt, som innebär att manligt och

48

kvinnligt ses som enhetliga egenskaper (Hedlin, 2006). Informanternas beskrivningar placerar
genusbegreppet som särskiljande mellan könen och att könen representerar olika egenskaper.

Gällande genusmedvetenhet är en tydligare beskrivning möjlig. Informanterna menar

att det handlar om omedvetet förutfattade meningar och att det finns olikbehandling som beror

på kön. Men det finns skillnader i materialet, där någon tänker att det handlar om medvetenhet
om omedveten olikbehandling medan en annan tänker att det handlar om att vara medveten om

de olika behov som olika kön kan ha. Informanterna talar om särskiljande, men i huvudsak
handlar det om biologiska faktorer. Likvärdig behandling utifrån individuella förutsättningar är
återkommande tendenser i resonemangen.

Informanternas definitioner av genusmedvetenhet varierar från sådana som saknar stöd

i den teoretiska referensramen till sådana som täcker in delar av modellen för genusmedveten

undervisning. Medvetenhet om fenomenet olikbehandling och självreflektion, där det handlar
om vars och ens omedvetna olikbehandling, framkommer hos flera, men det är utmanande för

informanterna att i stunden sätta fingret på särskilda situationer som kan utgöra exempel där
olikbehandling, särskiljande eller rangordning skulle ske. I rapporten Jämställd förskola (u.å.)
definieras genusmedvetenhet som medvetenhet om egna och omgivningens föreställningar om

manligt och kvinnligt, samt kapacitet att analysera vad dessa uppfattningar får för konsekvenser

i tanke och handling. I studiens resultat framkommer en förståelse av att det finns både

medvetna och omedvetna föreställningar om manlighet och kvinnlighet i omgivningen, även
hos informanterna själva, men det saknas en reflektion kring dess orsaker och konsekvenser i

den dagliga skolverksamheten. Snarare betonas individens rätt att få vara den hen är, vilket i
princip kan innebära att förstärka befästandet av ofrivilliga könsroller.

5.1.2. I vilka situationer uppfattar lärare genusstereotypt beteende i skolan?

Flera av informanterna menar att glesbygdskontexten kan göda starkare rådande normer,
traditioner och stereotypa könsroller, vilket också bekräftas i en rapport från Nordisk
information för kunskap och kön, NIKK (Grip, 2020), där det bland annat framkommer att
nationella normer omtolkas och omformas lokalt utifrån sociala, politiska, ekonomiska och

kulturella förhållanden. Om samhället exempelvis har en traditionell näringsstruktur är det

rimligt att mera statiska normer etableras. Den här studien har inte analyserat lokalsamhället
kring informanten, men diskussionen stöder resultatet där tankar om tydligare manliga och
kvinnliga könsroller framkommer. Detta påverkar bland annat uppfattningen om symboliskt

49

och strukturellt genus. Det symboliska genuset avser normer och föreställning om kön och det
strukturella genuset avser organisering och uppdelning av arbete (Hedlin, 2006). Det är möjligt

att eleverna, och också lärarna, i ett glesbygdssamhälle möter ett starkare symboliskt och
strukturellt genus ifall det finns en tydlig könsdikotomi i lokalsamhället. Det kan exempelvis ta
sig uttryck i arbetsplatser, lokalt språkbruk och fördelning av ansvar i hem och samhälle.

Samtliga informanter beskriver att de mindre undervisningsgrupperna, som den lilla

glesbygdsskolan ofta består av, ger lärarna god möjlighet att möta eleverna som de individer de

är och stöda dem utifrån vars och ens intressen och styrkor. Enligt Harding finns genus även på

individnivå och avser då den enskilda individens könsidentitet (Hedlin, 2006). Eleven är, enligt
Hardings teori, en varelse som socialt konstruerar sin identitet, delvis med utgångspunkt i den
egna uppfattningen om könsskillnader. Det är rimligt att anta att elever även i skolmiljö och

undervisningskontext är påverkade av normer i sitt identitetsskapande. Jääskeläinen m.fl.

(2015) menar att genusmedveten undervisning utgår från lärarens kapacitet att se den unika
eleven och dess individualitet, och samtidigt vara medveten om de samhälleliga och kulturella
könsstrukturer som leder till ojämställdhet. Ett intresse av att förändra dessa strukturer är enligt

såväl en del av jämställdhetsfrämjandet som av lärarens yrkesskicklighet (Jääskeläinen m.fl.,
2015). Frågan blir närmast filosofisk när den formuleras: vilka medvetna och omedvetna lager

har eleven redan införlivat i sin identitet när läraren möter eleven som den individ hen är? Är
en eventuell konsekvens av att utgå från individens personliga egenskaper och intressen att
läraren riskerar att cementera eventuellt ofrivilliga könsroller?

Genusstereotypt beteende kan enligt informanterna förekomma hos elever,

vårdnadshavare, i kollegium och i vissa läroämnen i olika utsträckning. Under rastaktiviteter,
till exempel på fotbollsplan eller då det förekommer utklädning i teaterpjäser eller i samband
med biblioteksbesök. Informanterna uppfattar att det kan vara viktigt för eleverna att

upprätthålla ett dikotomt tänkande. En av informanterna beskriver en situation med utklädning
i samband med teaterpjäs, där det uppmärksammades att det är okej att flickorna klädde ut sig

till pojkar men att det inte var lika okej när pojkar klädde ut sig till flickor. Situationen liknar

det som Hirdman nämner som hierarki eller rangordning, som utgår från att det manliga

värderas högre och är överordnat det kvinnliga (Olofsson, 2007; Hirdman, 1988; Hedlin, 2010).

Liknande tendenser syns i rastaktiviteter, där det bland annat kan upplevas som tufft att vara på
fotbollsplanen – som möjligen kan ses som en mera manlig arena ur ett könsnormativt

perspektiv. Detta genusstereotypa beteende är någonting som eleverna i hög grad deltar i att
upprätthålla. Hirdman beskriver upprätthållandet av genusordningen med begreppet

50

genuskontraktet, som omfattar samhällets oskrivna regler och överenskommelser om manligt

och kvinnligt genus (Hirdman, 1988). Genuskontraktet är en tyst överenskommelse om hur män
och kvinnor bör vara och bete sig i sina respektive roller. Genuskontraktet innefattar bland annat
de tidigare nämnda begreppen dikotomi och hierarki. Ett exempel på genuskontraktet hämtat ur

empirin är berättelsen om situationen i biblioteket när flickorna såg sig tvungna att agera när de
uppmärksammade att pojkarna intresserade sig för ”fel” sorts litteratur. I vid bemärkelse kan
man tolka situationen som om eleverna har en självreglerande funktion, vilket stämmer överens
med tanken om att individerna gemensamt upprätthåller genusordningen.

Ovanstående resonemang kan också föras in i diskussionen om hur olika läroämnen

påverkas av genus. Informanterna lyfter några olika ämnen som särskilt påverkade av genus
och normer. I gymnastik anses genus påverkas främst på grund av fysiska skillnader mellan

pojkar och flickor. I slöjdämnet anses det finnas en möjlig kvarleva av uppfattningen om att

kvinnor sysslar med textilarbete och män med träarbeten. En informant lyfter humanistiska
ämnen som utmanande i genushänseende. Inom exempelvis historia görs det didaktiska val av
lärostoffet, och då övervägs vilken historia som berättas. Traditionellt har historieämnet handlat

explicit om mäktiga kungar och krig, utan att ta i beaktande att det också fanns kvinnor – precis
som idag. Samhällskunskapen har också en central roll när det gäller allas lika rättigheter,

eftersom samhällskunskapsundervisningen bör synliggöra hur samhället ser ut. En intressant

skillnad framkom i synen på naturvetenskapliga ämnen. En informant menade att hen inte
reflekterar alls kring genus i samband med undervisning i matematik, medan en annan
informant lyfte fram att det fortfarande förekommer föreställningar om att matematik är ett

särskilt svårt ämne för flickor och att det därför är kan anses legitimt med svaga
matematikresultat för flickor.

Flera informanter reflekterar också över att mamman är den vårdnadshavare som till

största del engagerar sig i det dagliga skolarbetet och funderar över om det delvis hänger ihop

med föräldrarnas yrken. Forskningsrapporten från nordiska institutet för kunskap om kön (Grip,
2020) bekräftar dessa reflektioner. I rapporten framkommer att traditioner i en
glesbygdskontext bidrar till att forma den lokala arbetsmarknaden och även dess

genusrelationer, och påverkar bland annat föreställningar om vem som kan jobba med vad och
vem som ska ta hand om barnen.

Diskussionen visar att det finns en mängd situationer i skolan där det förekommer

genusstereotypa beteendemönster, vilket också ställer höga krav på lärarens förmåga att

51

uppmärksamma dessa. I små skolor är dock kollegierna små och det faller ofta på enskilda
personer att hantera dessa utmaningar på egen hand. I Tran m.fl. (2020) studie om lärarskap i
små skolor framkommer lärarens starka autonomi och risken med professionell isolering och

stagnation. Ett stort ansvar vilar på de få lärare som jobbar i skolan, och avsaknaden av kollegor
kan försvåra lärarens medvetenhet och professionella utveckling. Informanterna i studien menar
att genusfrågor sällan diskuteras inom deras kollegium. När det görs kan det rentav ta sig uttryck

i omedvetenhet och raljans. En informant beskriver hur hen hört kollegor uttrycka sig på
följande sätt: man får ju inte skilja på pojkar och flickor, men nog är det ju skillnad på pojkar

och flickor. Ett sådant uttryck kan antyda att det finns en norm som säger att lärare ska tycka
att eleverna inte ska särskiljas på grund av kön, men att det trots allt sker.
5.1.3. Hur ser lärare på genusmedvetenhet i sin undervisning?

Läraren påverkar elevens framtid genom sin undervisning, men kan inte fullt kontrollera

lärandet eller förutspå alla konsekvenser av olika handlande (Karlberg-Granlund, 2011).
Genom att bedriva en genusmedveten undervisning kan man åtminstone vidga vyerna för
eleverna på olika sätt, även om man aldrig kan riktigt kan överblicka alla konsekvenser och

vilket lärande som faktiskt sker. När det gäller genusmedveten undervisning är det givetvis
svårt att överblicka konsekvenserna av allting som händer och sker i skolvardagen. Däremot
kan skolan genom riktade insatser förvänta sig ett visst resultat.

Hur lärarens genusmedvetenhet framträder i undervisningen beror förstås på hur

genusmedveten läraren är. Tidigare i resultatdiskussionen och i resultatkapitlet framkom att

studiens informanter över lag har svårt att definiera begreppen så som litteraturen definierar
dem. Däremot framkommer i avsnitt 5.1.2 att lärarna har viss förmåga att identifiera

genusstereotypt beteende i skolvardagen. Enligt Haataja m.fl. (1992) förutsätter genusmedveten

undervisning en skolkultur som kritiskt granskar normer, traditioner och föreställningar och

som medvetet jobbar för likvärdighet. Studiens informanter menar att genus- och
jämställdhetsfrågor inte diskuteras i någon större utsträckning inom kollegiet. I så fall sker

heller ingen systematisk granskning av de normer och traditioner som möjligen kan befästa
genusstereotypa beteendemönster.

När det gäller lärarnas egen undervisning betonar informanterna samstämmigt att det

handlar om att se individen och inte fokusera så mycket på kön. Informanterna talar om den

lilla skolans föränderlighet med små grupper och olika gruppkonstellationer. En uppdelning i

52

kön är inte relevant i dessa sammanhang. Trots detta menar informanterna att det sker en

naturlig uppdelning av eleverna själva. Flera av informanterna menar att pojkar måste få vara

pojkar och flickor måste få vara flickor. Det finns alltså en tvetydighet i detta, där å ena sidan
individen betonas, men å andra sidan måste eleverna få vara pojkar och flickor. Däremot

framkommer det inte i resultatet vad det egentligen innebär att eleverna ska få vara pojkar och
flickor.

Det genomgående resonemanget som informanterna för om genusmedveten

undervisning är att se individen och utgå från individerna, deras personligheter och intressen.

En genusmedveten lärare förutsätts handla könssensitivt, vilket innebär att uppmärksamma och
undvika reproducering av traditionella stereotyper och att undvika att isärhållande och

rangordnande strukturer förstärks (Lahelma & Öhrn, 2011). Utgående från detta riskerar
läraren, om hen okritiskt utgår från att individens personlighet och intressen inte är resultatet

av en traditionsreproducering av stereotyper, de facto bidra till att förstärka och upprätthålla
stereotyper.

Könssensitiviteten innefattar också förmåga att medvetet utmana existerande stereotypa

mönster och tankemodeller. Informanterna ger exempel på att det kan ske, exempelvis genom
diskussioner i samband med situationer som uppstår. Ett intressant exempel på könssensitivt

agerande är informanten som skrev om en teaterpjäs, eftersom den innehöll modiga och

handlingskraftiga pojkar och rädda, gråtande flickor i rollerna. Genom att göra förändringar i
rollerna utmanades det stereotypa mönstret.

I teorikapitlet beskrevs en modell av Hussénius m.fl. (2014) för genusmedveten

undervisning. Modellen utgår från tre faktorer som parallellt utgör grunden för en
förändringsprocess

i

riktning

mot

utvecklad

genusmedvetenhet:

uppmärksamma

könsstereotypa situationer och handlingar, aktivt motverka stereotypa situationer och

handlingar och lärarens egen självreflektion. När dessa tre faktorer samspelar breddas
förståelsen för genusmedveten undervisning, och förändringsprocessen mot en genusmedveten

undervisning fortsätter. Genusmedveten undervisning handlar inte enbart om kunskap, utan

också om en vilja att bryta stereotypa mönster, vilket inte är en självklarhet. I Cushmans studie
(2010) framkommer bland annat att det finns lärare som kan omfatta forskning som visar att
pojkar och flickor behandlas olika, men att det ändå inte finns något behov av förändring.

53

Genom att spegla informanternas svar mot ovanstående modell för genusmedveten

undervisning går det att hitta exempel (avsnitt 5.1.2) på situationer där de uppfattar stereotypa
beteendemönster. Sammantaget uppfattar informanterna situationer, om än olika. Det

framkommer även en självkritik i resultatet. Informanterna reflekterar kring omedvetna

ageranden. En informant lyfter dessutom att hen tagit del av forskningsresultat som synliggör

dessa omedvetna beteendemönster. Det har också framkommit exempel, där informanterna
aktivt har motverkat stereotypa beteendemönster, exempelvis beskrivningen av den omskrivna
teaterpjäsen, men också i form av diskussioner som tagits med elever i samband med att

stereotypa beteenden har uppmärksammats. Det som, enligt modellen, talar mot en
genusmedveten undervisning i informanternas svar, är de generella tipsen de ger för

undervisningen, där de så när som samstämmigt föreslår att se individen och mer eller mindre

ignorera genusproblematiken. Det är ett tankesätt som strider mot modellen, eftersom det i
praktiken innebär att det inte vidtas några åtgärder för att förhindra reproducering av stereotypt
beteende och som därmed kan leda till att begränsande könsroller cementeras ytterligare.

I Folkhälsans projektrapport Kärlek börjar inte med bråk (Gustavsson, 2016), har tre

olika synsätt identifierats i hur lärare ser på elever ur ett jämställdhetsperspektiv. Det
konservativa synsättet karaktäriseras av idén att det är viktigt att flickor får vara flickor och

pojkar vara pojkar, att de har olika behov, behöver olika stöd. Den individorienterade synsättet

framhåller att jämställdhet är viktigt, men att det är individen och dess styrkor och utmaningar
som är i fokus, och att jämställdhetsfrågor ligger utanför lärarens egen möjlighet att påverka.
Det könsmedvetna och feministiska synsättet utgår från alla är med och återskapar
ojämställdhet, men den som låter sig vägledas av detta synsätt arbetar kontinuerligt självkritiskt

med sig själv och sin omgivning. När det gäller lärares genusmedvetenhet i små
glesbygdsskolor utifrån den här studien, kan samtliga av dessa tre synsätt identifieras i

resultatet. Däremot är det, som tidigare nämnts, i huvudsak det individorienterade synsättet som
verkar vara vägledande inom den studerade kontexten.

5.2. Metoddiskussion

I fenomenografiska studier är utgångspunkten att undersöka variationer inom ett fenomen

utgående från kvalitativa forskningsmetoder. Denna studie har syftat till att undersöka

genusmedvetenheten hos klasslärare i små glesbygdsskolor. I det här avsnittet sker en kritisk

54

diskussion om studiens metodologiska utgångspunkter såsom genomförande, tillförlitlighet och
trovärdighet i relation till forskningsansatsen.

Studien designades med en fenomenografisk ansats, eftersom syftet var att belysa

fenomenet och dess variationer inom den givna kontexten. Med utgångspunkt i studiens syfte
valdes intervjun som datainsamlingsmetod. Kvalitativa studier och analys har inte några

absoluta regler, utan de kan genomföras på olika sätt förutsatt att forskaren använder sin bästa
förmåga för att redovisa materialet på ett representativt sätt (Fejes & Thornberg, 2015). Inom

vetenskapliga sammanhang ställs höga krav på forskarens tolkningsförmåga, i synnerhet inom
den kvalitativa forskningen. Utmaningen ligger i att varje kvalitativ studie är unik och därmed
förutsätts en unik analys (Fejes & Thornberg, 2015). Det är ofrånkomligt att den mänskliga

faktorn har betydelse för de resultat som analysen leder till. Jag som forskare har därmed en
central roll och därmed är också analysens kvalitet beroende av min egen person, mina

erfarenheter, uppfattningar och förförståelse (Fejes & Thornberg, 2015). För att hantera detta
har särskilda åtgärder vidtagits för att upprätthålla en hög reliabilitet och validitet i studien.

En annan faktor som påverkar resultatet är valet av informanter. I det här fallet valdes

Svenskfinland som region, där ett antal skolor tillfrågades. Det var fyra klasslärare som svarade

positivt på att delta i studien och således valdes informanterna på det sättet. Dessa informanter
är samtliga kvinnor, vilket kan ge upphov till frågeställningar kring genusmedvetenheten hos
forskaren. I samband med att jag tog kontakt med skolorna efterfrågade jag såväl manliga som

kvinnliga klasslärare, men endast kvinnliga klasslärare visade intresse att delta. Informanterna
är även relativt nära varandra i ålder och samtliga har många års erfarenhet av att undervisa i
mindre skolor. Detta är faktorer som kan inverka på studiens resultat.

Inom fenomenografisk forskning handlar trovärdighet, noggrannhet och giltighet om i

vilken utsträckning beskrivningskategorierna representerar informanternas uppfattningar

(Alexandersson, 1994). Trovärdigheten handlar med andra ord om huruvida man har undersökt
det man menar att man har undersökt. För att stärka trovärdigheten har bland annat

resultatredovisningen försetts med citat ur transkriberingsdokumenten för att belysa och

konkretisera beskrivningskategoriernas betydelse. För att kunna göra det och dessutom dra
giltiga slutsatser behöver tillräcklig mängd och relevant data samlas in. Denscombe (2009)

menar att tillförlitligheten ökar om forskaren är transparent och redogör för procedurer och

metoder med hög detaljrikhet. I studiens metodkapitel redogör jag för hur studiens
tillvägagångssätt varit och i resultatredovisningen utelämnas ingenting som ansetts nödvändigt

55

ur analysen. På detta sätt är det möjligt för andra att ta del av studiens genomförande och

bedöma huruvida studien kan anses vara tillförlitlig till sin utformning. Larsen (2018) lyfter

genomsiktlighetens betydelse för kvalitativa studier, vilket innebär att forskaren redovisar
respektive steg i studiens genomförande. Detta har gjorts genomgående i avhandlingen, och
trovärdigheten har också bedömts särskilt under alla steg i processen.

Denscombe (2009) menar ytterligare att resultaten är mera tillförlitliga ju flera

informanter som berör temat. I analysen har jag strävat efter att söka teman som berörs av så

många av informanterna som möjligt och lyft fram dessa i resultatredovisningen. Därtill har jag

breddat resonemanget med de variationer som jag har uppfattat inom respektive tema.
Tillförlitligheten stärks med andra ord av att resultatredovisningen är baserad på en data som
speglar verkligheten som den är och att materialet är insamlat på ett systematiskt sätt (Larsen,

2018). Tillförlitligheten stärks ytterligare genom att den teoretiska referensramen framställs
tydligt, eftersom den inverkar på tolkningsprocessen (Larsen, 2018).

Det är utmanande att uppnå statistisk generaliserbara resultat inom kvalitativa studier

eftersom antalet informanter är för få för att kunna representera en större massa. Kvalitativa
studier undersöker ofta sociala fenomen som därmed är föränderliga över tid och knuten till en

viss kontext (Thornberg & Fejes, 2015). Studiens syfte var att undersöka klasslärares

genusmedvetenhet i den lilla glesbygdsskolan och antalet informanter om fyra personer
omöjliggör generaliserbarhet. Däremot kan studiens resultat förstås som en ögonblicksbild av

en kontext, som synliggör vissa processer som läsaren eventuellt inte är medveten om på
förhand (Thornberg & Fejes, 2015).

Slutligen några ord om de etiska aspekterna i studien. Finlands forskningsetiska

delegation (TENK) har gett ut anvisningar för god vetenskaplig praxis varav bland annat

följande lyfts fram: hederlighet, omsorgsfullhet och noggrannhet i forskningen, öppenhet och
ansvarsfull resultatpresentation, ta hänsyn till andra forskares arbete och lagra data på ett sådant

sätt som vetenskaplig fakta förutsätter. Studien har genomförts med höga etiska målsättningar.
TENK:s anvisningar har beaktats genom att jag omsorgsfullt och noggrant tagit hänsyn till
informanterna, forskningsansatsen, datainsamlingen och användningen av andra forskares
vetenskapliga arbeten, i syfte att ge en korrekt och sanningsenlig bild av det studerade fältet.

56

5.3. Förslag till fortsatt forskning

I det här avsnittet diskuteras förslag till fortsatt forskning inom tematiken. Avhandlingens syfte
var att undersöka klasslärares tankar om genus och genusmedveten undervisning i små skolor i

glesbygdsmiljö. Avhandlingen har synliggjort att lärare förstår begreppen på olika sätt, och att
generell kunskap om genusfrågor verkar inverka positivt på medvetenheten kring genus
betydelse för skola och undervisning.

Studien bygger i sin helhet på klasslärarnas egen förståelse och egen erfarenhet av temat

inom sina respektive undervisningspraktiker. Därför kunde det vara intressant att utvidga

forskningsfältet med flera interventionsstudier, där informanterna får möjlighet att tillskansa

sig kunskap under studiens gång och sedan undersöka om svaren på frågorna förändras i takt
med en ökad medvetenhet. I en studie som refererades till i inledningskapitlet av Andersson
m.fl. (2009) framkom att lärarens kunskap och kännedom om genusteoretiska perspektiv har
betydelse för hur lärare agerar i relation till elever i skolvardagen. Resultaten är möjligen
rimliga och väntade, att kunskap gör skillnad. Däremot kunde en intressant aspekt vara att

genomföra liknande studier i glesbygdsområden för att ytterligare belysa betydelsen av
lokalsamhällets traditioner och normer.

Ett annat intressant spår för att vidga kunskaperna om hur genus och normer präglar

undervisningssituationerna i glesbygden, kunde vara att genomföra aktionsforskning i små
glesbygdsskolor med explicit tema att aktivt motverka normer. Det kunde ge upphov till
intressanta reaktioner från såväl elever som lärare och vårdnadshavare. Genom den typen av

studie kunde lokalsamhällets normer i relation till lärares undervisning skärskådas, för att ge
mera kunskap om hur lärare och elever tillsammans formas av och i den lilla skolan.

57

Litteraturförteckning

Alexandersson, M. (1994) Den fenomenografiska forskningsansatsens fokus. I B. Starrin & P-G.
Svensson (Red.), Kvalitativ metod och vetenskapsteori (111-136). Lund: Studentlitteratur.
Allard, A. (2004). Speaking of gender: teachers’ metaphorical constructs of male and female
students. Gender and Education 16(3), 347–363. doi: 10.1080/09540250042000251489.

Andersson, K., Hussénius, A. & Gustafsson, C. (2009). Gender theory as a tool for analyzing
science teaching. Teaching and Teacher Education 25, 336–343. doi:10.1016/j.tate.2008.09.
011.
Andræ Thelin, A., & Solstad, K.-J. (2005). Utbildning i glesbygd - samspel eller konflikt? En
kunskapsöversikt. Stockholm: Myndigheten för skolutveckling.
https://www.yumpu.com/sv/document/read/18339722/utbildning-i-glesbygd-samspel-ellerkonflikt-hela-sverige-ska-leva
Barajas Eriksson, K., Forsberg, C. & Wengström, Y. (2013). Systematiska litteraturstudier i
utbildningsvetenskap. Stockholm: Natur & Kultur.
Bell, J. (2006). Introduktion till forskningsmetodik. Lund: Studentlitteratur.

Cushman, P. (2010). Male primary school teachers: Helping or hindering a move to gender
equity? Teaching and Teacher Education 26, 1211–1218. doi: 10.1016/j.tate.2010.01.002.
Dahl, U. (2016). Kön och genus, femininitet och maskulinitet. I A. Lundberg & A. Werner,
(Red.), En introduktion till genusvetenskapliga begrepp (s. 15–19). https://www.genus.se/
media/en-introduktion-till-genusvetenskapliga-begrepp-2016/

Darrin Wood, T. (2012). Teacher Perceptions of Gender-Based Differences among Elementary
School Teachers. International Electronic Journal of Elementary Education 4(2), 317–345.
https://files.eric.ed.gov/fulltext/EJ 1070480. pdf.
Denscombe, M. (2009). Forskningshandboken - för småskaliga forskningsprojekt inom
samhällsvetenskaperna. Lund: Studentlitteratur.
Ejvegård, R. (2003). Vetenskaplig metod. Lund: Studentlitteratur.

Fejes, A. & Thornberg, R. (2015). Kvalitativ forskning och kvalitativ analys. I A. Fejes & R.
Thornberg (Red.), Handbok i kvalitativ analys. Andra upplagan (s. 16–43). Stockholm: Liber.
Grip, L. (2020). Genusperspektiv på regionala utmaningar, regionalpolitik och demografisk
utveckling i en nordisk kontext. En kunskapsöversikt. NIKK – Nordisk
information för kunskap och kön. Nordiska ministerrådet. gu.se/sites/default/files/202012/Genusperspektiv%20på%20demografi-tillg.pdf.
Gustavsson, M. (2016). Kärlek börjar inte med bråk – ett könsperspektiv på det
mobbningsförebyggande arbetet i skolan (projektrapport). Folkhälsans förbund.
www.folkhalsan.fi/globalassets/unga/rapport_karlek-borjar-inte-med-brak.pdf

Haataja, A., Lahelma, E., Saarnivaara, M., & Nynäs, K. (1992). Visst är det skillnad: en bok om
jämställdhet. Helsingfors: VAPK-förlaget.

58

Harding, S. (1986). The Science Question in Feminism. New York: Cornell University Press.
Hedlin, M. (2006). Jämställdhet – en del av skolans värdegrund. Stockholm: Liber.

Hedlin, M. (2010). Lilla genushäftet 2.0. Om genus och skolans jämställdhetsmål. Kalmar:
Linnéuniversitetet. http://www.diva-portal.org/smash/get/diva2:430176/FULLTEXT01.pdf
Hirdman, Y. (1988). Genussystemet – reflexioner kring kvinnors sociala underordning.
Kvinnovetenskaplig tidskrift, nr. 3. http://ub016045.ub.gu.se/ojs/index.php/tgv/article/
viewFile/1490/1303

Hussénius, A., Andersson, K., Danielsson, A. & Gullberg, A. (2014). Ämnesinnehåll och
genusmedvetenhet i samspel för en mer inkluderande naturvetenskap. Högre utbildning, 2(4),
109–125. https://www.diva-portal.org/smash/get/diva2:773591/FULLTEXT01.pdf
Jacobsson, K. & Skansholm, A. (2019). Handbok i uppsatsskrivande – för utbildningsvetenskap.
Lund: Studentlitteratur.

Jääskeläinen, L., Hautakorpi, J., Onwen-Huma, H., Niittymäki, H., Pirttijärvi, A., Lempinen, M.
& Kajander, V. (2015). Jämställdhetsarbete är en kunskapsfråga. Guide och handböcker
2015:4. Utbildningsstyrelsen.
https://www.oph.fi/sites/default/files/documents/173401_jamstalldhetsarbete_ar_en_kunskaps
fraga.pdf
Kalaoja, E. & Pietarinen, J. (2009). Small rural primary schools in Finland: A pedagogically
valuable part of the school network. International Journal of Educational Research, 48(2),
109–116. https://doi.org/10.1016/j.ijer.2009.02.003
Karlberg-Granlund, G. (2011). Coping with the threat of closure in a small Finnish village
school. Australian Journal of Education, 55(1), 62–72.
Karlberg-Granlund, G. (2019). Exploring the challenge of working in a small school and
community: Uncovering hidden tensions. Journal of Rural Studies, 72, 293–305.

Korthagen, F. A. J. (2004). In search of the essence of a good teacher: towards a more holistic
approach in teacher education. Teaching and Teacher Education, 20, 77–97.
doi:10.1016/j.tate.2003.10.002
Lahelma, E. & Öhrn, E. (2011). Skola och kön. I S.-E. Hansén & L. Forsman (Red.),
Allmändidaktik: vetenskap för lärare (s. 115–131). Lund: Studentlitteratur.
Lantz, A. (2013). Intervjumetodik. Lund: Studentlitteratur.

Larsen, A. K. (2018). Metod helt enkelt. Falkenberg: Gleerups.

Länsstyrelsen Västmanland (u.å). Ordlista – vad är jämställdhet? Jämställd skola.
http://www.jamstalldskola.se/ vad-ar-jamstalldhet/ordlista-vad-ar-jamstalldhet.shtml

Nevalainen, R., & Kimonen, E. (2013). The Teacher as an Implementer of Curriculum Change:
A Case Study Analysis of Small Rural Schools in Finland. I E. Kimonen, & R. Nevalainen
(Red.). Transforming Teachers’ Work Globally. In Search of a Better Way for Schools and
Their Communities (s. 111-147). Rotterdam: Sense Publishers.

59

Nyberg, R. & Tidström, A. (2012). Skriv vetenskapliga uppsatser, examensarbeten och
avhandlingar. Lund: Studentlitteratur.

Olofsson, B. (2007). Modiga prinsessor och ömsinta killar: genusmedveten pedagogik i
praktiken. Stockholm: Lärarförbundets förlag.

Pettersson, G. (2017). Inre kraft och yttre tryck: perspektiv på specialpedagogisk verksamhet i
glesbygdskolor. Umeå Universitet. http://umu.divaportal.org/smash/get/diva2:1068482/FULLTEXT01.pdf

Piedra, J., Rebollo-Catalan, Á., Fernández-Garcia, E. & Garcia-Pérez, R. (2011). Gender
differences in Spanish Physical Education teachers towards School doing Gender. Conference
Paper. https://www.researchgate.net/publication/259117076_Gender_differences_in_
Spanish_Physical_Education_teachers_towards_School_Doing_Gender.
Rennstam, J. & Wästerfors, D. (2011). Att analysera kvalitativt material. I G. Ahrne & P.
Svensson (Red.), Handbok i kvalitativa metoder, s. 194–210. Malmö: Liber.
Svensk ordbok (u.å.). Glesbygd. Hämtad 15.11.2021 från
https://svenska.se/tre/?sok=Glesbygd&pz=1

TENK (2012). God vetenskaplig praxis och handläggning av misstankar om avvikelser från den
i Finland. https://www.tenk.fi/sites/tenk.fi/files/HTK_ohje_2012.pdf

Tholander, M. & Thunqvist Cekaite, A. (2015). Konversationsanalys. I A. Fejes & R. Thornberg
(Red.), Handbok i kvalitativ analys. Andra upplagan (s.194–217).
Thornberg, R. & Fejes, A. (2015). Kvalitet och generaliserbarhet i kvalitativa studier. I A. Fejes
& R. Thornberg (Red.), Handbok i kvalitativ analys. Andra upplagan (s. 256–278).
Stockholm: Liber.
Tran, H., Hardie, S., Gause, S., Moyi, P. & Ylimaki, R. (2020). Leveraging the perspectives of
rural educators to develop realistic job previews for rural teacher recruitment and retention.
The Rural Educator, 41(2), 31–46. Elektronisk resurs. Hämtad 20.12.21 från
files.eric.ed.gov/fulltext/EJ1277657.pdf
Trost, J. (2010). Kvalitativa intervjuer. Lund: Studentlitteratur.

Utbildningsstyrelsen (u.å.). Lägesöversikt över den svenskspråkiga utbildningen. Den
grundläggande utbildningen. https://www.oph.fi/sv/statistik/den-grundlaggande-utbildningen
Utbildningsstyrelsen (2022). Jämställdhetsplanen och planen för likabehandling.
https://www.oph.fi/sv/utbildning-och-examina/jamstalldhetsplanen-och-planenlikabehandling

Åsub (u.å.). Grundskolan hösten 2021. UT2021:2. https://asub.ax/sites/www.asub.ax
/files/statistics/grundskolan_2021.pdf

Bilagor

Bilaga 1. Intervjuguide.

Inledande frågor
Berätta kort om dig själv:
-hur länge har du arbetat som lärare?
-hur länge har du arbetat i glesbygdsskola?
1. Hur definierar lärare genus och genusmedvetenhet i skolan?
a) Vad tänker du på när du hör ordet jämställdhet?
b) Vad tänker du på när du hör ordet genus?
c) Vad tänker du på när du hör ordet genusmedvetenhet?
d) Hur skulle du definiera genus/genusmedvetenhet?
e) Vad tycker du att genus/genusmedvetenhet innebär i skolan?
2. I vilka situationer upplever lärare genusstereotypt beteende i skolan?
a) Finns det situationer i skolan där du anser att genus/kön spelar roll?
b) Har du någon gång sett genusstereotypa beteenden bland lärare? I vilka situationer?
c) Har du någon gång sett genusstereotypa beteenden bland eleverna? I vilka situationer?
d) Har du någon gång sett genusstereotypa beteenden bland föräldrarna? I vilka situationer?
e) Har du någon gång sett genusstereotypa beteenden bland övrig personal i skolan? I vilka
situationer?
f) Har du någon gång uppmärksammat genusstereotypt beteende hos dig själv? I vilka situationer?
3. Hur framkommer lärarens genusmedvetenhet i undervisningen?
a) Hur tänker du kring normer i din undervisning?
b) Vad innebär genusmedveten/jämställd undervisning för dig i praktiken?
c) Har du exempel på tillfällen då du reflekterat över elevernas agerande utgående från kön?
d) Tycker du att eleverna i skolan styrs av könsroller? Hur/ varför inte?
e) Hur agerar du i situationer där elever t.ex. uttrycker sig normativt/stereotypt?
f) Vilka fördelar och nackdelar ser du med att arbeta genusmedvetet/jämställt?
g) Hur upplever du att normerna i närsamhället och de normer du vill förmedla i din undervisning
samspelar?
h) Vilka utmaningar ser du i att bedriva genusmedveten undervisning?
i) På vilket sätt talas det om genus och genusmedvetenhet eller jämställdhet i din skola? I
läroplanen? Hur diskuteras det i kollegiet? Bland föräldrar? Skiljer sig åsikterna åt? På vilket sätt?
j) Vilka ämnen upplever du som mer och mindre utmanande att undervisa på ett genusmedvetet
sätt?
k) Om du skulle ge en helt ny lärare tre tips (utgående från din egen erfarenhet) för att bedriva
genusmedveten undervisning – vilka tips skulle du ge? Motivera.

