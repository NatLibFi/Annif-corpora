Orkidéer i lärmiljön
En retrospektiv studie om högkänsliga personers upplevelser av
miljön i småbarnspedagogik, förskola och skola

Wilhelmiina Arjatsalo

Magisteravhandling i specialpedagogik
Fakulteten för pedagogik och välfärdsstudier
Åbo Akademi
Vasa 2022

2

Abstrakt
Årtal

Författare
Arjatsalo Wilhelmiina

2022

Arbetets titel
Orkidéer i lärmiljön - En retrospektiv studie om högkänsliga personers upplevelser av
miljön i småbarnspedagogik, förskola och skola
Opublicerad avhandling för magisterexamen i specialpedagogik

Sidantal

Vasa: Åbo Akademi. Fakulteten för pedagogik och välfärdsstudier

54

Ev. projekt inom vilket arbetet gjorts: Referat
Högkänslighet är fortfarande ett relativt okänt begrepp, även om forskning visar att ca 20
% av befolkningen är högkänslig (Aron m.fl., 2012). Det är ett kontroversiellt begrepp
som väcker diskussion. Det är ett personlighetsdrag, inte en officiell diagnos. Enligt
forskning har miljön en stor påverkan på högkänsliga personer. I teorikapitlet behandlas
både högkänslighet genom förkortningen DOES som introducerats av forskaren Elaine N.
Aron. och som ett vetenskapligt begrepp, sensorisk bearbetningskänslighet
Syftet med avhandlingen är att undersöka högkänsliga personers minnen och upplevelser
från tiden i småbarnspedagogik/förskola och skola.
På basis av syftet har följande forskningsfrågor formats:
1.

Hur uttrycks miljökänslighet i högkänsliga personers berättelser om
tiden i småbarnspedagogik/skola?

2.

Vilka kritiska händelser framkommer i de högkänsliga personernas
berättelser?

Avhandlingen är en retrospektiv studie med narrativ forskningsansats. Studien består av
individuella intervjuer med informanter. Efter transkriberingarna utformades två narrativa
berättelser på basis av innehållet. Innehållsanalysen i analys- och resultatkapitlet skrevs på
basis av intervjuernas innehåll. I diskussionskapitlet reflekteras studiens resultat och
metod. Slutsatser från studiens resultat dras till sist.

3
Enligt innehållet från intervjuerna påverkade miljön de högkänsliga personerna. Det fanns
skillnader mellan hur informanterna mindes småbarnspedagogiken och skolan.
Småbarnspedagogik och förskola mindes i allmänhet med värme medan skola mindes av
informanterna med rädsla och oro. Individuella skillnader fanns förstås också. Det fanns
gemensamma faktorer som t.ex. känslighet för lysrörslamporna i taket, kyla och lukter.
Andra faktorer som ansågs påverka miljön var lärarna och rutiner. En miljö som önskades
och ansågs öka trygghetskänslan var en hemlik miljö, användning av mjuka material,
mattor, soffa och konstverk på väggarna.
Sökord / indexord
Högkänslighet, högkänsliga barn, HSC (highly sensitive children), erityisherkkyys, SPS (sensory
processing sensitivity), sensorisk sensitivitet, miljökänslighet

4

Innehållsförteckning
Abstrakt..................................................................................................................................... 2
1 Inledning ................................................................................................................................ 6
1.1 Bakgrund och syfte ........................................................................................................... 7
1.2. Disposition ...................................................................................................................... 9
2 Högkänslighet ...................................................................................................................... 10
2.1 Introduktion till högkänslighet: DOES .......................................................................... 10
2.1.1 Djup bearbetning ..................................................................................................... 11
2.1.2 Överstimulering ....................................................................................................... 12
2.1.3 Emotionell mottaglighet och empati ....................................................................... 13
2.1.4 Känslighet för subtila stimuli .................................................................................. 14
2.2 Sensorisk bearbetningskänslighet .................................................................................. 15
2.2.1 Sensorisk bearbetningskänslighet och koppling mellan erfarenheter i barndomen
och tillfredsställelse i vuxenlivet ...................................................................................... 16
2.2.2 Miljökänslighet........................................................................................................ 18
2.2.3 Miljökänslighet och teorin om de tre grupperna sensitiva personer ....................... 19
3 Metod och genomförande ................................................................................................... 21
3.1 Syfte och forskningsfrågor ............................................................................................. 21
3.2 Narrativ forskningsansats .............................................................................................. 21
3.2.1 Narrativ intervju ...................................................................................................... 22
3.3 Val av informanter ......................................................................................................... 23
3.4. Genomförande ............................................................................................................... 24

5
3.5. Bearbetning och analys ................................................................................................. 24
3.6 Forskningsetik, trovärdighet och tillförlitlighet ............................................................. 27
4 Berättelserna ........................................................................................................................ 29
4.1 Luisias berättelse............................................................................................................ 29
4.2 Laelias berättelse ........................................................................................................... 31
5 Analys av narrativ och resultat enligt forskningsfrågor ................................................. 34
5.1 Småbarnspedagogik och förskola .................................................................................. 34
5.2 Skola ............................................................................................................................... 35
5.3 Kritiska händelser .......................................................................................................... 38
6 Diskussion ............................................................................................................................ 40
6.1 Metoddiskussion ............................................................................................................. 42
6.2 Slutsatser och förslag till fortsatta studier ..................................................................... 45
Litteraturförteckning ............................................................................................................. 47
Bilaga 1: Inlägget för Facebook-gruppen ............................................................................ 51
Bilaga 2: Intervjufrågorna .................................................................................................... 52
Bilaga 3: Informations- och samtyckesbrevet ..................................................................... 54

6

1 Inledning
Högkänslighet är fortfarande ett relativt okänt begrepp men forskarna har kunnat påvisa dess
förekomst. Forskning visar att 20 % av befolkningen räknas som högkänslig och 80 % som
mindre känslig (Aron m.fl., 2012). Att högkänslighet existerar har dock ifrågasatts och det kan
anses vara en kontroversiell företeelse. Weber Smit (2017) påpekar i en artikel att det
fortfarande pågår diskussion om vad högkänslighet är. Är det en egenskap, sjukdom eller
existerar det alls? Aarnio (2015) skriver i en artikel att högkänslighet är en ”modediagnos” och
att det inte finns starka vetenskapliga bevis för dess existens. Högkänslighet är inte en officiell
diagnos, utan är ett personlighetsdrag. I vetenskaplig forskning kallas högkänslighet för
sensorisk bearbetningskänslighet. Jag har valt att använda båda begreppen i denna studie
eftersom begreppet högkänslighet är mer populärvetenskapligt och används mer allmänt.
Dessutom använder forskaren Elaine N. Aron (2014) detta begrepp i litteratur hon skrivit om
personlighetsdraget.

Jag

använder

det

vetenskapliga

begreppet,

sensorisk

bearbetningskänslighet, i teorikapitlet då jag behandlar tidigare forskning och vetenskapliga
artiklar.
I Finland finns det relativt lite forskning om högkänslighet. Kanske mest känd är en rapport,
Outolintu, erilainen, skriven av Sylvi-Sanni Manninen (2014), som behandlar känsliga
personers särart och deras svårigheter att hitta sin plats i samhället. Övrig forskning i Finland
består främst av pro gradu-avhandlingar. Kojonen-Kyllönens (2012) pro gradu-avhandling
behandlar känslighet med fokus på hur personer upplever sin känslighet i vardagens varierande
situationer, t.ex. känslolivet, relationerna och arbetslivet. I hennes avhandling upplevde
personerna känslighet som starka känslor och reaktioner som orsakas av olika miljömässiga
inre och yttre stimuli.
Mölsäs (2018) pro gradu-avhandling behandlar hur vanligt högkänslighet är och dess relation
till ångest, depression, självkänsla och aggression. I studien framkom det att icke-högkänsliga
personer hade högre självkänsla än högkänsliga personer. Dessutom framkom det i studien ett
tydligt samband mellan högkänslighet och hög förekomst av depression, aggression och ångest.
I studien påvisades också könsskillnader vad gäller högkänslighet. Mölsä (2018) hävdar att
ångestnivån var högre hos högkänsliga kvinnor än hos högkänsliga män, medan höga nivåer av
depression oftare förekom hos högkänsliga män än hos högkänsliga kvinnor. Högkänsliga män
tenderade också ha högre självkänsla än högkänsliga kvinnor. Resultaten i Mölsäs studie (2018)
tyder på att upplevelserna i barndomen påverkar vilka positiva och negativa erfarenheter ett

7
barn kommer att ha. Resultaten tyder dessutom på att sannolikheten för att högkänsliga personer
kan ha lägre självkänsla förklaras genom psykosociala, kognitiva samt biologiska eller
neurologiska faktorer.
Båsks (2021) pro gradu-avhandling behandlade högkänslighet i småbarnspedagogik. Fokuset
låg dels på lärarnas uppfattning om och bemötande i kontakten med högkänsliga barn, dels på
verksamhetsmiljön i småbarnspedagogiken. Studiens resultat visade att informanterna
uppfattade högkänslighet som ett nytt fenomen. Enligt Båsk (2021) uppfattade lärarna att
högkänsliga barn ska bemötas mjukt och försiktigt enligt deras individuella behov. Vidare
ansåg informanterna att högkänsliga barn mår bra då verksamheten består av
smågruppsverksamhet, rutiner och förberedelser. Ljudvolymen och visuella intryck togs i
beaktande. Eftersom de högkänsliga barnen påverkades av andras humör, ansåg informanterna
att en god stämning och atmosfär i verksamheten var viktigt.
Rauhalas (2020) pro gradu-avhandling behandlade hur de högkänsliga lärarna upplever sitt
arbete. Studien hade fokus på lärarnas upplevelser och vilka fördelar högkänslighet kan ha i
deras läraryrke. Dessutom undersökte Rauhala (2020) vilka strategier som förbättrar situationen
enligt de högkänsliga lärarna. Studiens resultat tydde på att högkänsliga lärare upplever att
högkänsligheten bidrar med aspekter som påverkar både positivt och negativt. Det konstanta
flödet av stimuli i skolmiljön och lärararbetet ansågs utmanande eftersom högkänsliga lärare
riskerar att bli överstimulerade. Kontinuerlig människokontakt, ljud, ljus och nervositet samt
höga prestationskrav ansågs vara de främsta orsakerna till överstimulering.

1.1 Bakgrund och syfte
Styrdokumenten för småbarnspedagogik, förskola och skola fungerar som stöd för personalen
när de planerar verksamheten. Enligt Grunderna för planen för småbarnspedagogik (GPSP,
2018) bör belysningen och akustiken beaktas i lärmiljön och den ska utformas tillsammans med
barnen (GPSP, 2018). Lärmiljöerna ska utformas enligt den pedagogiska verksamhetens behov
och personalen ska beakta barnens individuella färdigheter samt behov. I den grundläggande
utbildningens läroplan, Grunderna för läroplanen för den grundläggande utbildningen
(GLGU, 2014), påpekas att lärmiljöerna ska planeras, utvecklas och utformas utifrån elevernas
individuella behov. Elevernas individuella behov bör beaktas i planeringen, utvecklingen och
utformningen av lärmiljön. Lärmiljön är den miljö lärandet och undervisningen sker i, vare sig
det sker ute eller inne.

8
Enligt den grundläggande utbildningens läroplan har eleven rätt att få tillräckligt stöd för
lärandet och skolgång då det uppstår behov. Också planen för småbarnspedagogik lyfter fram
barnets rätt till individuellt stöd (GPSP, 2018). Stödet för utvecklingen och lärandet ska vara
kontinuerligt samt konsekvent. Svårigheter förebyggs genom olika pedagogiska arbetssätt och
arrangemang. Till dessa hör anpassning av lärmiljöerna, verksamheten och varierande
gruppindelning samt en tydlig dagordning och rytm i dagliga aktiviteter.
Enligt planen för småbarnspedagogik är syftet med småbarnspedagogik att försäkra en miljö
där barnen känner sig trygga och mår bra. Således är miljön i småbarnspedagogik, förskola och
skola viktig med avseende på högkänsliga barns och elevers förutsättningar att utvecklas och
lära sig optimalt. Enligt planen främjar positiva upplevelser lärandet. Barnens delaktighet
förstärks genom att de får uppleva sensitivt bemötande samt bli hörda och sedda. Aron (2002)
hävdar att i en trygg miljö har högkänsliga barn en chans att blomstra. Ofta blir dessa barn de
mest pratsamma, kreativa och livliga eleverna. Att skapa lämpliga omständigheter som gynnar
högkänsliga barns utveckling kräver att vårdnadshavarna och personalen förstår barnets behov.
Jag valde att undersöka högkänslighet och miljökänslighet för att forskning inom området är
knapp. Den internationella forskning som finns handlar främst om sensorisk sensitivitet hos
högkänsliga personer och hur positiva eller negativa miljömässiga inflytanden påverkar. Pluess
m.fl. (2017) har studerat miljökänslighet hos olika sensitiva grupper, främst hur sensorisk
bearbetningskänslighet påverkar individers upplevelser. Hur mycket och hur stor påverkan
miljön har beror på vilken sensitiv grupp det handlar om. De tre grupperna sensitiva personer
anses vara låg-, mellan- och högkänsliga. Grupperna förklaras mera omfattande senare i
avhandlingens kapitel 2.2.3
Forskning som visar hur stor betydelse miljön har för barnets lärandet och utveckling väckte
mitt intresse för avhandlingens ämne. För mig som lärare är det viktigt att få veta hur
högkänsliga personer upplever sin miljö för att kunna förstå och stödja dem bättre. Det finns
forskning om hur miljön påverkar personer (t.ex. Pluess, 2017) men det fattas forskning om hur
högkänsliga vuxna minns sin uppväxt- och lärmiljö och på vilket sätt den påverkade dem. Det
finns också en undersökning av Booth m.fl. (2015) om sensorisk bearbetningskänslighet och
kopplingen mellan erfarenheter i barndomen och vuxenlivet. Forskning koncentrerar sig dock
på positiva och negativa erfarenheter i barndomen men inte specifikt på lärmiljön. Därmed blev
jag intresserad av att intervjua högkänsliga vuxna och göra en retrospektiv studie. Jag blev
intresserad av att få veta på vilket sätt högkänsliga personer minns sin miljö i
småbarnspedagogik, förskola och skola. Syftet med avhandlingen är att undersöka högkänsliga

9
personers upplevelser från tiden i småbarnspedagogik, förskola och skola. Avhandlingens
empiri bygger på intervjuer med högkänsliga personer.

1.2. Disposition
Efter inledningen följer avhandlingens teorikapitel. Teorikapitlet består av två huvuddelar:
högkänslighet och sensorisk bearbetningskänslighet. I kapitlet förklaras dessa två begrepp
omfattande med koppling till tidigare forskning och varandra. I delen om sensorisk
bearbetningskänslighet presenteras också begreppet miljökänslighet.
Efter teorikapitlet presenteras avhandlingens forskningsmetod, genomförande och ansats. Som
forskningsansats används narrativ forskningsansats. I metodkapitlet behandlas dessutom
avhandlingens trovärdighet, tillförlitlighet och etik. Därefter presenteras två berättelser som
bygger på intervjuerna med högkänsliga personer. Berättelsernas innehåll analyseras med
koppling till forskningsfrågorna i analys- och resultatkapitlet. Resultaten och metoden samt
genomförandet diskuteras därefter i diskussionskapitlet. Förslag till fortsatta studier ges och
slutsatser presenteras också i diskussionskapitlet.

10

2 Högkänslighet
I detta kapitel behandlar jag sensorisk bearbetningskänslighet, högkänslighet och
miljökänslighet i förhållande till tidigare forskning. Först presenteras begreppet högkänslighet
mera allmänt genom de fyra stora aspekterna enligt Arons (2014) teori. Därefter presenteras
sensorisk bearbetningskänslighet som vetenskapligt begrepp och miljökänslighet.

Sensorisk bearbetningskänslighet och högkänslighet är två olika begrepp som beskriver samma
egenskap. Högkänslighet är ett mera allmänt populärvetenskapligt begreppet medan sensorisk
bearbetningskänslighet är begreppet som används i vetenskapliga forskning och litteratur.
Enligt Aron (2014) kallas högkänslighet i den vetenskapliga litteraturen för sensorisk
bearbetningskänslighet. Därför har jag valt att använda båda begreppen i denna studie.
Först presenteras högkänslighet genom förkortningen DOES. Förkortningen introduceras av
Aron (2014) för att förklara högkänslighetens olika aspekter. DOES kommer från begreppen
djup bearbetning, överstimulering, emotionell mottaglighet och empati och känslighet för
subtila stimuli. Efter introduktionen av aspekter på högkänslighet presenteras högkänslighet
genom det vetenskapliga begreppet sensorisk bearbetningskänslighet. Begreppet sensorisk
bearbetningskänslighet presenteras i denna studie utifrån tidigare vetenskaplig forskning. För
övrigt har jag valt att använda begreppet högkänslighet i denna studie, eftersom
personlighetsdraget är mera allmänt känt med det namnet.

2.1 Introduktion till högkänslighet: DOES
Enligt Elaine N. Aron (2014), som forskat mycket inom temat, är högkänslighet ett
personlighetsdrag och ett medfött temperament. Det är någonting man är, inte någonting man
har. Enligt Aron (2014) berör högkänslighet 15–20 procent av barnen och det finns ingen tydlig
könsskillnad. Begreppet högkänslighet kan förkortas HSP vilket kommer från engelskans
highly sensitive person.
Mätning av högkänslighet kan utföras genom ett frågeformulär med 27 påståenden vars mening
är att mäta individens bearbetningskänslighet hos vuxna (Aron, 1996; Aron och Aron, 1997).
På engelska kallas skalan HSP-scale. Exempel på påståenden: ”Jag blir djupt berörd av konst
och musik”, ”Jag är särskilt känslig för effekterna av koffein” och ”Jag blir lätt överstimulerad

11
när det är mycket som händer runt omkring mig” (Aron, 2014, s. 30–31). Frågeformuläret siktar
på att fånga dessa kognitiva och beteendemässiga komponenter för sensitivitet. Det finns också
ett frågeformulär menat för barn med 23 frågor som vårdnadshavarna kan fylla i (Aron, 2014).
Enligt Lionetti m.fl. (2018) kan skalan för högkänsliga också användas för att mäta tre
individuella delskalor: EOE (ease of excitation, individen blir lätt överväldigad av yttre och
inre stimuli), AES (aesthetic sensitivity, individen blir lätt rörd av konst och musik) och LST
(low sensory threshold, individens reaktion på obehaglig yttre stimuli som t.ex. starka ljus och
högt ljud).

2.1.1 Djup bearbetning
Baryla-Matejczuk m.fl. (2020) beskriver att djup bearbetning hänvisar till mängden av
detaljerad information som bearbetas i förhållande till ett objekt, information eller stimuli.
Begreppet djup bearbetning kommer från engelskans depth of processing. Enligt Aron (2014)
är djup bearbetning det underliggande personlighetsdraget, även om vårdnadshavarna först
lägger märke till överstimuleringen och känsligheten för subtila stimuli hos sitt högkänsliga
barn. Patterson och Newman (1993) hävdar att djup bearbetning också kan beskrivas som en
persons förmåga att förändra attityd eller beteende efter ett misslyckande. Personen lär sig av
misstag eller av återkoppling och kan därmed förändra sitt beteende.
Djup bearbetning uppenbarar sig på varierande sätt. Det kan yttra sig genom empati och
sensitivitet gentemot andra, intensitet i känsloupplevelser, livlig fantasi och drömmar samt
tendens att reflektera kring varierande aktiviteter i detalj. Djup bearbetning kan också
kännetecknas av att personen visar djup medvetenhet/samvetsgrannhet i beteende och
medvetenhet om de långsiktiga konsekvenserna av beteendet samt lär sig bäst av sina egna
erfarenheter och drar slutsatser av erfarenheterna för att öka effektiviteten. Andra kännetecken
för djup bearbetning innebär svårigheter att fatta beslut för att det finns för många möjligheter
att välja på, smart humor och långsammare anpassning till nya situationer och människor
(eftersom högkänsliga först vill observera och reflektera). Behov av mera tid för bearbetning
av ny information samt användning av komplicerat språk och djupa, tankeväckande frågor är
ytterligare kännetecken för djup bearbetning. (Acevedo m.fl., 2014; Aron och Aron, 1997;
Aron, 2002; Baryla-Matejczuk m.fl., 2020; Boterberg och Warreyn, 2016).

12
Aron (2014) hävdar att djup bearbetning kan ske omedvetet, men visar sig igenom ovanstående
kännetecken. Aron påpekar vidare att alla högkänsliga barn inte uppvisar alla aspekter men i
alla fall något tecken på djupt tänkande.

2.1.2 Överstimulering
Eftersom högkänsliga bearbetar all yttre och inre stimuli mera djupt och omfattande blir de lätt
överstimulerade. Begreppet kommer från engelskans overarousability/overstimulation. BarylaMatejczuk m.fl. (2020) påpekar att högkänsliga barn lägger märke till allt nytt och tänker mera
intensivt på det än andra barn. Ett lekrum med flera olika leksaker eller en resa kan ge för
mycket stimuli. Aron (2002) hävdar att överstimulering är en naturlig konsekvens av djupare
bearbetning. Högkänsliga barn blir störda av det som de andra barnen inte lägger märke till.
Enligt Aron (2002) kan kvantitet och intensitet av överstimuleringen göra det svårt för barnen
att fungera ordentligt. Baryla-Matejczuk m.fl. (2020) hävdar att konsekvenserna av
överstimulering kan vara sömnsvårigheter som kan komma till uttryck genom svårigheter att
somna och att vakna lätt under natten. Andra konsekvenser kan komma till uttryck genom akuta
reaktioner av förändringar eller smärta. Intensiva reaktioner på ljud, kyla, värme, belysning och
obehag såsom sand i skon, lappar i kläderna och våta kläder är ytterligare exempel på
konsekvenser av överstimulering. Konsekvenser av överstimulering i sociala sammanhang
visar sig vid ovilja att tala inför andra i gruppen eller inför klassen, motvillighet att delta i
lagspel, önskan att spela ensam och ovilja att vara på en fullsatt plats.
Acevedo m.fl. (2014) påpekar att högkänsliga personer har en tendens att undvika negativ
överstimulering såsom att utsätta sig för höga sirener, att se på skräckfilmer och att ha mycket
att göra på samma gång. I kritiska situationer kan enligt Baryla-Matejczuk m.fl. (2020) vissa
överstimulerade högkänsliga barn ropa åt andra medan vissa drar sig undan. Andra i sin tur
upplever överstimulering genom fysisk smärta till exempel som huvudvärk och buksmärtor.
Aron (2002) hävdar att det finns sätt att stödja ett överstimulerat barn. Hon föreslår att vuxna
lär sig känna igen de första tecknen på överstimulering, att de genast möjliggör en paus i
situationen och minskar onödiga stimuli. Hon föreslår även att buffertar såsom hörselskydd,
insektavvisande och torra kläder är bra att ha nära till hands. Enligt Acevedo m.fl. (2014)
behöver högkänsliga också återhämtningstid efter överväldigande stimuli. En öppen
kommunikation mellan personalen och med vårdnadshavarna är viktigt enligt Aron (2002) för
att kunna planera dagens program (samt veckoschemat).

13

2.1.3 Emotionell mottaglighet och empati
Enligt Aron (2014) visade högkänsliga en högre aktivitet i sina spegelneuronsystem, från
engelskans mirror neuron system. Spegelneuronerna aktiveras då vi ser eller t.o.m. hör någon
annan göra eller känna någonting, liksom de aktiveras då vi själva känner eller gör samma sak.
Dessa neuroner hjälper till när vi lär oss olika saker genom imitation (Aron, 2014). Det är
spegelneuronerna som aktiveras då vi känner våra egna muskler spännas när vi ser en idrottare
röra sig med kraftansträngning. Samma gäller då vi gråter eller känner glädje medan vi tittar på
en film där huvudpersonen gråter eller skrattar. Aron (2014) hävdar att spegelneuronerna
(tillsammans med andra hjärnområden) hjälper högkänsliga personer att förstå andras känslor
och avsikter. I dessa speciella hjärnområden utvecklas empatin. Aron (2014) hävdar att vi
genom empati kan känna i viss utsträckning hur en annan person känner sig.
Begreppet emotionell mottaglighet och empati kommer från engelskans emotional reactivity
and empathy. Enligt Baryla-Matejczuk m.fl. (2020) är känslor en informationskälla om det som
händer innanför och utanför personen. Känslorna antyder vilken aspekt som personen ska
koncentrera på, vad hen bör märka, lära sig, när en reflektionspaus behövs och vad som bör
undvikas. Aron m.fl. (2012) hävdar att högkänsliga barns tendens att analysera noggrant och
visa intresse för omgivningen tillsammans med den överlägsna förmågan till noggrann
observation förebådar att de reagerar med en stor känslomässig intensitet. Enligt BarylaMatejczuk m.fl. (2020) tillåter höga empatinivåer dem att klara av känslor hos andra människor.
En stark förmåga att uppfatta känslor kan leda till starka reaktioner, såsom gråtattacker, reaktion
på humörförändringar hos en vuxen och en ökad medvetenhet om andras känslor. Aron (2002)
hävdar att högkänsliga barn märker stressen och lidandet hos andra omkring sig i familjen,
barngruppen, främlingar, karaktärer från barnprogram och djur.
Enligt Baryla-Matejczuk m.fl. (2020) är högkänsliga barn perfektionister som försöker göra
allting så perfekt de kan för att tillfredsställa dem de har runt sig. Detta kombinerat med starka
känslor kan orsaka att högkänsliga barn överreagerar då barnen gör det minsta misstag. Den
emotionella benägenheten att reagera hos högkänsliga personer är förenad med deras höga
nivåer av empati. Högkänsliga barn kan känna sig överstimulerade i situationer som för ickehögkänsliga känns naturligt stimulerande. Dessa situationer skulle inte påverka ickehögkänsligas reaktioner märkbart men de högkänsliga barnen uppmärksammar andras humör.

14
Högkänsliga barn blir lättirriterade eller nervösa av både kvantiteten och kvaliteten hos
omgivande stimuli.

2.1.4 Känslighet för subtila stimuli
Högkänsliga barn lägger märke till de minsta förändringarna i sin omgivning vare sig det gäller
personalens humör, vännernas känslor, något i rutinerna eller själva lärmiljön. Begreppet
känslighet för subtila stimuli kommer från engelskans sensitivity to subtle stimuli. Sensitivitet
för att uppfatta subtila, eller hårfina, aspekter identifieras som medvetenhet om detaljer, subtila
ljud, beröring, doft eller annan ömtålig stimuli (Baryla-Matejczuk m.fl., 2020). Det finns
personer med exceptionellt välutvecklade sensoriska organ. Aron (2014) påpekar dock att
känsligheten för subtila stimuli inte nödvändigtvis handlar om välutvecklade organ hos
högkänsliga. Enligt Arons (2002) hypotes har högkänsliga en högre nivå av tänkande och
kännande. Det utgör en svårighet när det gäller att särskilja denna funktion från djup
bearbetning. Baryla-Matejczuk m.fl. (2020) anser att följande aspekter karaktäriserar
sensitivitet för subtila stimuli: personen uppmärksammar subtila ljud (t.ex. fågelsång), märker
de minsta förändringar i miljön eller människor, känner subtila dofter som kan orsaka att barnet
inte vill delta i någon aktivitet eller gå till en viss plats samt märker och reagerar ofta på
förändringar i tonen i rösten eller små gester.
I en studie av Jagiellowicz m.fl. (2010) ombads individer att observera subtila olikheter i
fotografier. Forskarna märkte att individerna med högre sensorisk bearbetningskänslighet
visade starkare aktivering i hjärnområden för visuell uppmärksamhet och okulomotorisk
process (eng. oculomotor processes, handlar om ögats rörelse) än de med låg sensorisk
bearbetningskänslighet. Detta stöder Arons (2014) teorier om högkänsliga personers egenskap
att lägga märke till de minsta förändringar i sin omgivning.
Baryla-Matejczuk m.fl. (2020) hävdar att sensitivitet för subtila stimuli gör det lättare för dem
att tolka förväntningar, från t.ex. lärarna. Aron (2002) påpekar att denna egenskap försvinner
då barnet är överstimulerat, trött eller under press.

15

2.2 Sensorisk bearbetningskänslighet
I detta kapitel introduceras högkänslighet som ett vetenskapligt begrepp. I vetenskaplig
forskning används begreppet sensorisk bearbetningskänslighet i stället för begreppet
högkänslighet.

Sensorisk

bearbetningskänslighet

används

även

i

forskning

om

bearbetningskänslighet för miljömässiga inflytanden. Dessutom presenteras tidigare forskning
om kopplingen mellan sensorisk bearbetningskänslighet och erfarenheter i barndomen. Miljöns
inverkan på utvecklingen presenteras i kapitlet om miljökänslighet.
Sensorisk bearbetningskänslighet är en relativt stabil egenskap som visar individens sensitivitet
för miljömässiga inflytanden. Sensorisk bearbetningskänslighet förkortas SPS och det kommer
från engelska begreppet sensory processing sensitivity. Acevedo m.fl. (2014) hävdar att
sensorisk bearbetningskänslighet är en medfödd egenskap associerad med högre känslighet för
miljömässiga och sociala stimuli. Sensorisk bearbetningskänslighet kan också anses vara ett
mera vetenskapligt begrepp för högkänslighet.
Frågeformuläret (Aron, 1996; Aron och Aron, 1997), eller skalan för högkänsliga, som
presenterades

tidigare

i

kapitel

2.1,

används

i

forskning

gällande

sensorisk

bearbetningskänslighet. Enligt Acevedo m.fl. (2017) är det en genetiskt baserad egenskap, och
Wolf m.fl. (2008) hävdar att det är ett drag som finns hos mera än hundra olika arter, inte enbart
hos människan. Sensorisk bearbetningskänslighet anses vara en av de två strategierna som
utvecklades för att främja artens överlevnad (Aron och Aron, 1997). Genom att vara mera
lyhörd för sin omgivning hade dessa individer bättre medvetenhet om möjligheter och hot.
Acevedo m.fl. (2014) hävdar att sensorisk sensitivitet innebär flera fördelar. Till exempel
mottaglighet för andras känslor är nödvändigt för att kunna stabilisera samarbetsrelationer och
för att kunna lita på andra. Acevedo m.fl. (2014) påpekar dock att sensorisk sensitivitet är till
stor nytta för individer i goda sociala förhållanden men kan för sårbara innebära negativa
resultat i sämre förhållanden.
Sensorisk bearbetningskänslighet får inte förväxlas med sensorisk bearbetningsstörning
(Sensory Processing Disorder) eller sensorisk integrationsstörning (Sensory Intergration
Disorder) eftersom det inte handlar om en störning i bearbetningen (Aron, 2014). Enligt en
artikel på University of Michigan Health av Healthwise Staff (2020) har en person med
sensorisk bearbetningsstörning svårt att bearbeta informationen hen får från sinnen och agera
på ett lämpligt sätt. Sensorisk bearbetningsstörning och sensorisk integrationsstörning är heller

16
inte officiella diagnoser. De finns inte i diagnosmanualen utan räknas mera som
personlighetsdrag, såsom högkänslighet.

2.2.1 Sensorisk bearbetningskänslighet och koppling mellan erfarenheter i barndomen och
tillfredsställelse i vuxenlivet
Booth m.fl. (2015) forskade om positiva och negativa erfarenheter i barndomen hade en
koppling

till

tillfredsställelse

i

vuxenlivet

hos

personer

med

hög

sensorisk

bearbetningskänslighet. Liss m.fl. (2005) utförde en studie om växelverkan mellan den vård
vårdnadshavarna gett och sensorisk bearbetningskänslighet. Med vård som vårdnadshavarna
gett avses kvalitén på vården enligt individernas egna upplevelser. I studien kom det fram att
individer med hög sensorisk bearbetningskänslighet rapporterade mera symptom på depression
när vården var bristfällig, än individer med låg sensorisk bearbetningskänslighet. Det fanns
ingen skillnad i symptomen för depression hos de två grupperna (låg och hög sensorisk
bearbetningskänslighet) då vårdens kvalitet var hög. Booth m.fl. (2015) påpekar att sensorisk
bearbetningskänslighet har konsekvent förknippats med negativa resultat och är kanske inte en
viktig faktor för den mentala hälsan på högre nivåer. Booth m.fl. (2015) påpekar dock också att
mera forskning behövs för att undersöka och förstå kopplingen mellan positiva erfarenheter i
barndomen och sensorisk bearbetningskänslighet.
Aron m.fl. (2005) undersökte relationen mellan sensorisk bearbetningskänslighet och blyghet
hos vuxna. I studien presenterades en modell för hur samspelet mellan känslighet och ogynnsam
barndomsmiljö leder till negativ inverkan vilket leder till blyghet. Enligt Aron m.fl. (2005) visar
forskning att familjemiljö och erfarenheter med kamrater kan vara lika viktiga som genetiska
faktorer. Aron m.fl. (2005) fortsätter genom att hävda att sensorisk bearbetningskänslighet är
den aspekt som är nedärvd, men den utvecklas inte till blyghet förutom i samband med
problematisk miljö. Det påpekas dock att negativ påverkan och blyghet kan utvecklas också
hos icke-högkänsliga individer men högkänsliga individer upplever samma ogynnsamma miljö
mera negativt. Aron m.fl.:s (2005) studie antyder att när högkänsliga individer har haft en bra
barndomsmiljö, är de inte mera benägna att bli blygare än icke-högkänsliga individer. Aron och
Aron (1997) utförde en studie där de intervjuade högkänsliga vuxna. De märkte att flera av de
högkänsliga som enligt egen åsikt haft en sämre eller svårare barndom hade deltagit i
psykoterapi. Känsligheten ansågs vara mera problematisk; den påverkade skolgången, karriären
och de sociala förhållandena samt gav känslan av att vara sårbar eller otillräcklig, begreppet är

17
översatta från engelska ordet flawed. De högkänsliga som ansåg sig ha haft en bra och trygg
barndom var generellt framgångsrika i skolan eller karriären. De såg flera fördelar med sin
känslighet även om deras liv formats enligt dess krav.
Lionetti m.fl. (2018) hävdar att enligt de evolutionärinspirerade teorierna från senaste
årtionden, reagerar de högkänsliga inte bara för de negativa effekter i negativa erfarenheter utan
också för de gynnsamma effekter när utsatta för en mera positiv miljö. Lionetti m.fl. (2018)
påpekar att detta betyder att människors generella sensitivitet för både negativa och positiva
miljömässiga inflytanden kan variera, snarare än att sensitiviteten varierar enbart i sårbarhet för
negativa erfarenheter. Med andra ord, en mera uppmuntrande och positiv miljö och erfarenhet
har en lika stor inverkan på högkänsliga som en negativ miljö och erfarenhet. Också Lionetti
m.fl. (2018) märkte i sin studie att högkänsliga reagerar emotionellt starkare på positiva
erfarenheter än lågkänsliga individer. Acevedo m.fl. (2017) utförde en studie där de undersökte
om deltagare med hög sensorisk bearbetningskänslighet visade starka emotionella reaktioner
samt om detta varierade enligt deltagarens grad av positiv barndomskvalitet då deltagarna
visades emotionella bilder. Resultaten visade att sensorisk bearbetningskänslighet och dess
påverkan i barndomsmiljön är positivt associerade med djup bearbetning, minne och
fysiologisk reglering som respons på emotionell stimuli. Resultaten visade också att positiv
barndomsmiljö kan ge fördelar såsom anpassningsbar lyhördhet för känslomässigt
tankeväckande stimuli.
Slagt m.fl. (2017) beskrev en studie där man ville undersöka effekten av positiv och negativ
fostran hemma. En 12 frågors skala för högkänsliga fylldes i av vårdnadshavare med barn i
åldern 4–7. Därefter jämfördes resultaten med lärarnas rapporter om externa beteendeproblem.
Studien visade att barn som fått höga poäng i frågeformuläret hade färre problem om positiv
fostran ökade och negativ minskade. Barnen med höga poäng hade dock också fler problem då
positiv fostran minskade och negativ ökade. Barnen med låga poäng i frågeformuläret blev inte
påverkade av förändringarna i fostringskvalitet. Resultatet tyder på att sensorisk
bearbetningskänslighet möjligen kan vara kärnan i sambandet med individuella skillnader i
mottaglighet, jämfört med negativ sensibilitet. Jagiellowicz m.fl. (2010) påpekar också vikten
av gott föräldraskap när det gäller barn med hög sensorisk bearbetningskänslighet.

18
2.2.2 Miljökänslighet
Enligt Pluess m.fl. (2017) är det flera faktorer som inverkar på barnets utveckling. Till
faktorerna hör olika omväxlande aspekter i omgivningen där barnet växer upp (Pluess m.fl.,
2017). Pluess m.fl. (2017) påpekar att det finns forskning gällande miljökänslighet, vilket
kommer från engelskans environmental sensitivity. Miljökänslighet är enligt Pluess (2015)
individens förmåga att registrera och bearbeta yttre stimuli. Utan miljökänslighet kan individen
inte uppfatta, bedöma och reagera på olika miljöförhållanden, oavsett om de är fysiska eller
sociala, negativa eller positiva (Pluess m.fl., 2017). Hur individen förhåller sig och reagerar i
olika situationer beror också på hens temperament och personlighet. Pluess m.fl. (2017) hävdar
att även om det finns olika teorier om individens temperament har teorierna en gemensam
aspekt: vissa individer framträder som mer benägna att reagera på kontextuella faktorer och kan
kallas för miljökänsliga. De flesta bevisen i tidigare forskning om individuella olikheter i
miljökänslighet baserar sig på växelverkan mellan vissa kontextuella mått (t.ex. kvalitet i
föräldraskap) och ett brett spektrum av egenskaper som kan kategoriseras i genetiska,
fysiologiska och beteendesensitiva faktorer. Dessa faktorer kan förutse vissa beteendemässiga
utfall i t.ex. sociala kunskaper. Dessa faktorer tar fram viktiga aspekter i miljökänslighet men
enligt Pluess m.fl. (2017) förklarar de inte den antagna, engelska begreppet hypothesised,
fenotypiska egenskapen i miljökänslighet.
Enligt Jagiellowicz m.fl. (2010) visar individer med hög sensorisk bearbetningskänslighet
högre medvetenhet om subtila stimuli och lägger märke till dessa. Dessutom är individerna mer
benägna att reagera för både positiva och negativa stimuli. Aron och Aron (1997) påpekar också
att det är sannolikt att individer med hög sensorisk bearbetningskänslighet ”tar en paus” för att
kolla läget i nya situationer. Denna kombination stöder tendensen att bearbeta stimuli mera
noggrant. Aron (2014) beskriver att ca 50 % av en persons personlighet inverkas av miljön eller
erfarenheter. Den andra 50 % beror på medfödda olikheter i personens temperament. Till dessa
medfödda olikheter hör t.ex. högkänslighet. Enligt detta har miljön en stor inverkan på barnets
utveckling och personlighet. Pluess m.fl. (2017) hävdar att sensitiva individer skiljer sig från
andra genom deras sätt att reagera på miljömässiga motgångar t.ex. stress, misshandel men
också på positiva stödjande aspekter i deras miljö såsom sensitiv fostran, socialt stöd.
Aron, Aron och Davies (2005) ville bevisa konsekventa associationer mellan poängen
individerna fått i skalan för högkänsliga och mellan den ökade känsligheten för kontextuella
faktorer. Forskarna utförde därmed flera forskningsexperiment som till exempel ett test där
elever utförde flera kognitiva uppgifter. Eleverna blev valda slumpmässigt till en situation som

19
antingen antydde att de utförde uppgiften mycket sämre eller bättre än de andra som satt
omkring dem. Eleverna som hade höga poäng i skalan för högkänsliga visade mera negativ
påverkan efter uppgiften om de trodde att de utfört uppgiften sämre än andra. Minst negativ
påverkan visade de om de trodde att de utfört uppgiften bättre. Enligt Aron, Aron och Davies
(2005) visade de elever som fått låga poäng i skalan för högkänsliga ingen tydlig skillnad i
negativa påverkan oberoende av omständigheterna. Också Lionetti m.fl. (2018) hävdar att
högkänsliga är mera känsliga för psykologisk intervention än lågkänsliga individer. Detta beror
på hög känslighet för positivt utsättande, alltså positiv emotionell reaktion.

2.2.3 Miljökänslighet och teorin om de tre grupperna sensitiva personer
Pluess m.fl. (2017) forskade i miljökänslighet genom att använda skalan för högkänsliga för att
det inte fanns andra specifika fenotypiska mått på miljökänslighet. Pluess m.fl. (2017) utförde
fem olika undersökningar med barn i åldern 8–19 år. Barnen och ungdomarna fyllde i den
version av skalan som var riktad till högkänsliga barn. I den femte undersökningen prövades
teorierna om de olika sensitiva grupperna. Pluess m.fl. (2017) beskriver de sensitiva grupperna
genom att använda metaforer. De sensitiva grupperna kallas för orkidéer, tulpaner och
maskrosor. Orkidéerna representerar de högkänsliga som är mera sensitiva för miljön och gör
exceptionellt väl ifrån sig under ideala omständigheter. Tulpanerna representerar den
mellankänsliga gruppen som inte är tydligt hög- eller lågkänsliga. Maskrosorna representerar
de lågkänsliga som generellt är mindre känsliga för sin miljö och som är motståndskraftiga och
som kan växa under vilka omständigheter som helst. Pluess m.fl. (2017) påpekar att det finns
kunskap och forskning om högkänslighet, medan lågkänslighet är mindre känt.
Lionetti m.fl. (2018) beskriver i en studie de tre grupperna sensitiva personer. Den högkänsliga
gruppens poäng avvek tydligt medan skillnaderna mellan låg- och mellankänsliga var svårare
att skilja på. I enlighet med resultaten i Lionettis m.fl.:s (2018) studie hävdas att de högkänsliga
och de lågkänsliga grupperna representerar båda en minoritet medan mellankänsliga
representerar majoriteten. Lionetti m.fl. (2018) påpekar dock att de neurofysiologiska och
psykologiska faktorer som driver miljökänslighet är liknande mellan grupperna men framträder
starkare hos vissa individer i gruppen orkidéer och svagare i gruppen maskrosor.
Pluess m.fl. (2017) bevisar med sin studie inte endast förekomsten av högkänslighet utan också
förekomsten av de tre grupperna sensitiva personer (orkidéer, tulpaner och maskrosor). Pluess
m.fl. (2017) kom fram till att miljökänsligheten hos barnen kommer till uttryck på olika sätt.

20
Vissa barn påverkas mera av kvaliteten i sin omgivning än andra. Pluess m.fl. (2017) påpekar
att aktuella resultat visar att fler barn hamnar i den högkänsliga gruppen än i den lågkänsliga i
barndomen. Detta tyder på att de yngre barnen är mera känsliga för sin omgivning än ungdomar
och vuxna. Det behövs dock mera longitudinell forskning för att bättre förstå utvecklingen och
stabiliteten med avseende på sensitivitet.

21

3 Metod och genomförande
I detta kapitel presenteras studiens datainsamlingsmetod och genomförande. Vidare
presenteras narrativ forskningsansats. Till sist beskrivs studiens forskningsetik samt studiens
trovärdighet, tillförlitlighet och etik.

3.1 Syfte och forskningsfrågor
Syfte med avhandlingen är att undersöka högkänsliga personers minnen och upplevelser från
tiden i småbarnspedagogik, förskola och skola. Studien har karaktären av retrospektiv
livsberättelseforskning.
På basis av syftet formades följande forskningsfrågor:
1) Hur uttrycks miljökänslighet i högkänsliga personers berättelser om tiden i
småbarnspedagogik och skola?
2) Vilka kritiska händelser framkommer i de högkänsliga personernas
berättelser?
Avhandlingen är en kvalitativ retrospektiv intervjustudie med narrativ forskningsansats. Olsson
och Sörensen (2011) beskriver retrospektiva studier som tillbakablickande deskriptiva studier.
Enligt Olsson och Sörensen (2011) är deskriptiva studiers syfte att beskriva flera egenskaper
hos en människogrupp. Vid deskriptiva studier avgränsas de särskilda aspekterna som forskaren
ska beskriva i ett fenomen. I dessa studier sätts de avgränsade aspekterna i fokus och beskrivs
grundligt samt detaljerat. Undersökningen består av individuella intervjuer med informanter.
Intervjuerna har analyserats i enlighet med narrativ forskningsansats.

3.2 Narrativ forskningsansats
Enligt Johansson (2005, s. 21) kan narrativ metod anses ”... vara de metoder som används för
att samla in och analysera muntliga eller skriftliga berättelser.” Enligt Johansson (2005) är
kärnan i narrativ ansats att tolka andra personers tolkningar av sig själva och sin sociala värld.
Berättelser ger oss möjlighet att förstå andra personer.
Johansson (2005) beskriver en specifik form av berättelser, livsberättelser. Livsberättelse
behandlar antingen den berättelse personen berättar om sitt liv eller vissa valda aspekter ur sitt

22
liv. I denna avhandling behandlas vissa valda aspekter, specifikt personernas erfarenheter om
sin miljö i en viss plats. Berättelser ger möjlighet till de tysta att få sin röst hörd. Kvale och
Brinkmann (2009) anser att en berättelse kan referera till en vald aspekt som är signifikant för
berättaren. Kvale och Brinkmann (2009) använder begreppet livshistoria, eller biografisk
intervju. Livshistoria kan gälla då om den som blir intervjuad berättar sin berättelse ur sitt eget
perspektiv. Enligt Johansson (2005) används livsberättelser i forskning då man vill undersöka
hur en person ur olika perspektiv, aspekter eller teman ger sitt liv betydelse samt skapar sin
identitet. I centrum sätts personens egen tolkning om sig själv, med all dess inkonsekvens och
komplexitet.

3.2.1 Narrativ intervju
Trost (2010) påpekar att vid narrativ intervju är det viktigt att inte styra personen som blir
intervjuad. Det som personen berättar ska vara en egen berättelse. Därmed bör intervjuaren inte
avbryta personen, utan koncentrera sig på att lyssna aktivt. Trost (2010) fortsätter med att ta
fram situationsbundet berättande när det gäller livshistoria. Personen som blir intervjuad kan
bli påverkad av omgivningen. Berättelserna kan variera beroende på t.ex. årstid och utrymme.
Olsson och Sörensen (2011) påpekar också betydelsen av lämplig omgivning under intervjun.
Hur lugn är omgivningen? Finns det andra människor runt omkring? Olsson och Sörensen
hävdar att gällande frågor om relationer kan det vara svårt för de intervjuade att berätta ärligt
om det finns andra som lyssnar runt omkring. Frågorna bör vara öppna, inte sådana som den
intervjuade kan svara ja eller nej på. Med öppna frågor avses frågor som t.ex. ”beskriv hur det
kändes för dig”. Trost (2010) anser att det är viktigare att få svar på frågan hur än på frågan
varför. Tanken är att uppmuntra den intervjuade att svara med ett berättande sätt. Trost (2010)
beskriver detta genom att använda begreppet ”miniberättelse”. Det betyder att frågorna ska
ställas så att den intervjuades svar skapar i sig själva miniberättelser. I denna studie har jag som
intervjuare använt öppna frågor, för att uppmuntra informanterna att svara mångsidigt,
beskrivande och berättande.
Olsson och Sörensen (2011) skriver om strukturering i hög och låg grad. Då intervjun har hög
grad av strukturering innebär det välformulerade frågor som uppfattas likadant av varje
intervjuad person. Låg grad innebär att de intervjuade får tolka ställda frågorna fritt. I denna
studie var intervjufrågorna välformulerade, dock öppna. Eftersom frågorna var öppna kunde
informanterna besvara dem enligt hur de själva bestämde. Frågorna var formulerade enligt

23
studiens tema och syfte. Exempel på intervjufrågor var ”Hur upplevde du miljön i
daghemmet/förskolan?”, ”Berätta om en särskild händelse eller ett minne i småbarnspedagogik
eller skolan som berört dig mest med tanke på din högkänslighet?”, ”Berätta hur du upplevde
högkänsligheten när du var barn” och ”Beskriv en dag i daghem, förskola och skola” (se Bilaga
2). Till vissa intervjufrågor fanns det färdigt skrivet följdfrågor såsom ”På vilka sätt syntes det
i din vardag” till frågan om hur högkänsligheten upplevdes som barn. Intervjufrågorna
konstruerades på basis av forskningsfrågorna. Tanken var att få en mångsidig helhetsbild om
hur informanterna upplevt miljön. Fokus låg således på informanternas upplevelser, inte på att
verifiera huruvida högkänslighet finns eller inte.

3.3 Val av informanter
När temat för denna studie hade bestämts, formades intervjufrågorna på basis av
forskningsfrågorna. Dessutom skrev jag inlägget och informationsbrevet färdigt.
Informanterna för studien hittades genom att skriva ett inlägg (se Bilaga 1) i en grupp i
Facebook för högkänsliga personer. Förutom det kontaktade jag HSP Suomi ry-föreningen,
som vänligen skickade mitt inlägg till medlemmarna. Urvalskriterierna för informanterna var
följande: informanterna ska vara högkänsliga personer i vuxenåldern och ha deltagit i
småbarnspedagogik eller förskolan samt gått grundskolan i Finland. De intresserade personerna
kontaktade mig via email eller Facebook. Om informanten fyllde urvalskriterierna, skickade
jag ett informationsbrev (se Bilaga 3) via email. Informationsbrevet innehöll information om
avhandlingen, syfte, samtyckesdel och intervjufrågor. Intervjufrågorna (se Bilaga 2) skickades
till informanterna i samband med infobrevet så att de kunde bekanta sig med frågorna och hinna
fundera på sin tid i småbarnspedagogik, förskola och skola. Jag hade valt att begränsa antalet
informanter till högst åtta personer i studien, så att studien inte skulle bli för stor. Utöver de åtta
valda informanterna tog fem andra personer kontakt gällande intervjun. Det var alltså fem
personer som visade intresse men antingen valde till slut att inte delta i studien eller tog kontakt
efter att jag redan fått tillräckligt med informanter.
Jag valde att inte begränsa mig till ett visst område eller kommun i Finland för att få tillräckligt
med informanter och variation. Informanterna kom från olika kommuner i Finland. Samtliga
informanter var kvinnor i varierande ålder. Nio personer intervjuades men en uteslöts p.g.a. att
intervjun inte motsvarade temat. En intervju genomfördes på svenska och de andra på finska.

24

3.4. Genomförande
P.g.a. coronaviruset höll jag alla intervjuerna på distans, antingen via videomöte eller
telefonsamtal. En informant valde att skriva sina svar åt mig p.g.a. hälsotillstånd. Hon svarade
på både intervjufrågorna och följdfrågorna jag skickade efter att ha läst svaren. Detta påverkade
inte resultatet av studien eftersom jag intervjuade flera informanter. I denna studie utfördes
intervjuerna på distans. Det betyder att informanterna fick bestämma själv var de var under
intervjun. Dessutom hade informanterna fått frågorna i förväg och därmed hade de fått bekanta
sig med temat och intervjufrågorna i lugn och ro. Det gav informanterna möjligheten för
spontana kompletterande berättelser under intervjun, när de hade funderat på svaren på förhand.
Informanterna fyllde i samtyckesdelen i infobrevet och skickade en bild på den eller skannade
delen till mig. Därefter kom jag överens om ett datum för intervjun med var och en informant.
Dagen före intervjun skickade jag länken till videomötet eller mitt telefonnummer, beroende på
om informanten valt intervju via videomöte eller telefonsamtal.
I början av varje intervju förklarade jag studiens innehåll och forskningssyfte. Informanterna
fick ställa frågor om de hade några och därefter bad jag om tillåtelse för att banda in
intervjuerna. Informanternas rättigheter berättade jag för varje informant. Jag berättade att de
bestämmer själv vad de vill berätta och hur mycket.
Jag ställde intervjufrågorna som informanterna redan fått bekantat sig med i förväg.
Intervjufrågorna var i öppen form, inga slutna ”ja/nej” frågor. Intervjuerna var
halvstrukturerade. Jag ställde intervjufrågorna men under intervjun kunde jag ställa spontana
följdfrågor om det som informanterna berättade. I slutet av varje intervju fick informanterna
tillägga eller fråga om de hade något i tankarna. Sedan informerade jag dem om hurdan studiens
process är efter intervjun. Informanterna fick kommentera eller ställa ytterligare frågor, varefter
jag tackade dem för deltagandet och avslutade intervjun. Medellängden på intervjuerna var lite
över en timme.

3.5. Bearbetning och analys
Intervjuerna transkriberades efter att jag genomfört alla. Enligt Olsson och Sörensen (2011)
innebär transkribering att skriva ut ordagrant allt som uttalats under intervjun. Därefter

25
bearbetas det transkriberade materialet med innehållsanalys, beroende på den kvalitativa
bearbetningsmetoden man valt. Olsson och Sörensen (2011) påpekar vidare att man aldrig kan
få fram blickar, kroppshållning eller gester i transkriberat tal. Därmed är det viktigt att välja
transkriptionsmodellen noggrant, för det har en stor betydelse vid tolkningen.
I transkriberingarna har jag skrivit ner allt uttalat tal, förutom hummanden och suckande. Jag
har också utelämnat mina egna repetitiva talstunder när jag i början av varje intervju berättar
om studiens innehåll och ger information. Jag har transkriberat detta i de första intervjuerna
men inte i de sista. Enligt mig uppkom det inget nytt som skulle ha påverkat intervjun i
allmänhet eller studiens resultat. Jag har också utelämnat en berättelse då informanten bett mig
att utelämna den från studien. Detta påverkade inte heller studiens resultat eftersom det gällde
en enskild berättelse, inte helheten. Det är informanternas rätt att välja själv vad de berättar.
Antalet transkriberade sidor blev till slut 50.
Efter att intervjuerna transkriberats kunde jag påbörja bearbetningen, som resulterade i de
narrativa berättelserna. Intervjuerna utfördes både på finska och på svenska. Detta betyder att
en del av det autentiska faller bort men innehållet förändras inte. Berättelserna baserar sig på
svaren och den information informanterna gett under intervjuerna. Jag letade efter likheter i det
som informanterna berättat. Enligt de likheter jag hittade formade jag berättelserna. Vissa
detaljer kom från innehållet av de enskilda intervjuerna. Min tanke under omformandet av
transkriberingarna av berättelserna var att överföra den känslan som informanterna gav utlopp
för och talade om under intervjuerna. Jag ville så tydligt som möjligt få fram hur miljön
påverkat dem. I berättelserna valde jag beskriva en hel dag, från morgon till kväll, ur den
högkänsliga personens perspektiv. Jag ville beskriva vilka saker i miljön som påverkar och på
vilket sätt de kan påverka.
Första berättelsen sker i småbarnspedagogik/förskola. Till den första berättelsen kopplades
innehållet huvudsakligen från fem intervjuer. De andra medverkade genom detaljer. Jag har satt
ihop småbarnspedagogik och förskola för att vissa informanter inte gått förskolan eller så skilde
de inte på dem under intervjun. Andra berättelsen utspelar sig i skolan. I den andra berättelsen
medverkade alla intervjuer mer eller mindre.
Genom två berättelser i två olika miljöer får jag fram hur högkänslighet och miljökänslighet
kan komma till uttryck i olika miljöerna och livsfaserna. Jag ville också få fram att
högkänslighet är något som inte försvinner från tidiga barndomen till tonåren. Det är ett
personlighetsdrag som hålls med under hela livet. Studiens fokus ligger på miljön i

26
småbarnspedagogik, förskola och skola. Tidigare i kapitlet 2.2.3 beskrivs de tre grupperna
sensitiva personer enligt Pluess m.fl. (2017) teori. Den högkänsliga gruppen kallades också för
orkidéer. Namnen Luisia och Laelia är latinska namn för två olika orkidéarter.
När jag skrivit berättelserna påbörjade jag skrivandet av analys- och resultatkapitlet. Analysoch resultatkapitlet baseras på en innehållsanalys som omformas genom narrativa berättelser
och innehållet från intervjuerna. Denna studie innehåller en narrativ tvåstegsanalys. Det innebär
både analys av det narrativa och en narrativ analys (Börjesson, 2003). Narrativ analys fokuserar
på berättelser och berättande samt tolkning och hur personer uppfattar sin omvärld. Vid analys
av det narrativa, eller berättelserna, kan de samlade berättelserna analyseras enligt en teori som
forskaren bestämt på förhand. Börjesson (2003) påpekar att då forskaren analyserar berättelser
enligt en bestämd teori som forskaren tänkt ut på förhand, kommer frågan om forskarens
agentskap fram. Även om jag använde mig av tidigare forskning om högkänslighet var jag inte
styrd av någon särskild teori. Då forskaren analyserar berättelser letar hen efter mönster i
berättelser. Börjesson (2003) ställer frågan vad forskaren gör vid det skedet då mönster
framkommer i berättelser. För det första vilka berättelseformer är gemensamma för olika
berättare? För det andra vad händer då forskaren omformar andras berättelser till sin egen
berättelse? Enligt Börjesson (2003) är inte poängen med att undersöka berättelser att skriva
personers biografier. Det handlar mera om att tolka det som berättas som ”... ett uttryck för det
vidare tidsmässiga och kulturella sammanhanget.” (Börjesson, 2003, s. 76).
Innehållsanalysen baserar sig på studiens forskningsfrågor. I innehållsanalysen behandlar jag
innehållet från intervjuerna med informanterna. Dessutom lyfter jag fram de största temana som
framkom. Johansson (2005) skriver om fyra olika modeller för narrativ analys. En av
modellerna är ”del-innehåll” (Johansson, 2005, s. 289). I denna modell definieras somliga
kategorier och inom kategorierna lyfts fram vissa ord, meningar eller stycken. Jag har delat in
innehållsanalysen i tre kategorier och inom kategorierna lyft fram vissa teman. Först analyserar
jag innehållet gällande småbarnspedagogik och förskola. Jag behandlar både gemensamma och
individuella teman och aspekter som kommit fram. Därefter går innehållsanalysen vidare till
skolmiljön. Efter att jag behandlat teman och upplevelserna i skolmiljön går innehållsanalysen
vidare till teman som berörde inom de kritiska händelserna. Min andra forskningsfråga
handlade om de kritiska händelserna i de högkänsliga personers liv. Jag analyserar de kritiska
händelserna så att informanterna inte kan bli igenkända. Därmed kan jag inte lyfta fram
specifika detaljer, utan lägger fokus på allmänna aspekter. Jag analyserar de kritiska
händelserna i allmänhet och lyfter fram mönster.

27

3.6 Forskningsetik, trovärdighet och tillförlitlighet
Enligt Kuula (2006) innebär etiskt tänkande förmågan att begrunda vad som är rätt och fel i en
viss situation, genom att fundera på både egna och samhällets värderingar. Kuula (2006) skriver
om olika perspektiv inom etik. Normativ etik strävar efter att besvara frågor kring vilka de rätta
etiska reglerna som ska följas är. I forskningsetik är normativ etik det naturligaste perspektivet.
Till forskarens ansvar hör att upprätthålla undersökningens kriterier och att den upprätthåller
den etiska hållbarheten genom hela avhandlingen. Det hör också till forskarens ansvar att
avhandlingen ska vara synlig för alla. Därmed är det viktigt att avhandlingen är noggrant
planerad och utförd. Planen ska vara detaljerad och forskaren ärlig under hela undersökningen
och avhandlingen.
Deltagandet är frivilligt för informanterna. Informanterna ska bli tillräckligt informerade om
undersökningen och intervjun i förväg. Genomförandet och processen beskrivs tydligt och
forskaren besvarar potentiella frågor som informanterna kan ha. Informanterna kan också få
också intervjufrågorna i förväg, vilket ger dem tid att bekanta sig med dem samt förbereda sig
för intervjun. Intervjuerna bandas med informanternas tillåtelse och bandningarna förstörs efter
transkriberingarna. Transkriberingarna förstörs också efter att studien är färdig. Informanternas
namn och eventuella kontaktuppgifter lämnas inte ut till någon och förstörs efter
undersökningen. Kuula (2006) påpekar att avhandlingen inte får skrivas på ett sådant sätt att
informanterna känns igen. Inga deltagare får kännas igen. Detta påpekar även Olsson och
Sörensen (2011). Konfidentialitet och sekretess innebär trygghet för deltagarna.
Kuula (2006) fortsätter att informanterna har rätt att ge den information som de själva
bestämmer. Med tanke på coronaviruset ges informanterna alternativet till intervju på distans,
antingen via telefon eller videomöte.
Avhandlingen har skrivits faktabaserat och objektivt. Kuula (2006) påpekar att en negativ
skrivstil kan stämpla den folkgruppen som deltagarna representerar, även om inga enskilda
deltagare kan igenkännas från forskningspublikationen. Därmed är det viktigt för forskaren att
inte låta egna åsikter influera på undersökningen. Enligt Finlands Akademis forskningsetiska
anvisningar (2003), ska andra forskares undersökningar respekteras och erkännas genom
korrekta hänvisningar och litteraturförteckning.

28
Eftersom narrativ forskningsansats och analys baserar sig på tolkning och berättelser kan frågan
om trovärdighet och tillförlitlighet lyftas fram. Trovärdigheten och tillförlitligheten förstärkas
genom att låta informanterna läsa igenom berättelserna. Då kan informanterna själv bedöma
om berättelserna är trovärdiga och rätt tolkade. Berättelserna som finns i denna studie blev
skickade till informanterna. Informanterna har fått möjligheten att läsa igenom och kommentera
berättelserna. Fem informanter svarade och tackade att de fått läsa berättelserna. En av dessa
fem informanter kommenterade grammatikfel men inte själva innehållet dessvärre. Informanten
förstod att berättelserna formades baserat på innehållet av alla intervjuer. Informantens
kommentarer påverkade inte berättelsernas innehåll och hade därmed ingen inverkan på
studiens resultat.
Med tanke på trovärdighet och tillförlitlighet är det också viktigt att föra fram att detta är en
retrospektiv studie. Informanterna ombads att berätta livsberättelser som baserar sig på deras
minnen om hur olika lärmiljöerna kändes för dem. Därför fick informanterna förbereda sig i
god tid före intervjun samt bekanta sig med frågorna i förhand.

29

4 Berättelserna
I detta kapitel beskrivs två berättelser som är inspirerade och formade enligt det som
informanterna berättat under intervjuerna. Första, Luisias, berättelse tar plats i
småbarnspedagogiken och förskolan. Den andra, Laelias, berättelse sker i skolmiljön.

4.1 Luisias berättelse
Det är en mörk novembermorgon. Luisia ligger lugnt och sover i sin säng. Mamma kommer in
sjungandes och tänder taklampan i Luisias rum. Det starka ljuset av lampan kombinerat med
den störande sången som mamma sjunger känns som ett slag i ansiktet. Ett obehagligt sätt att
vakna. Mamma tänker inte på saken men för Luisia är det ett mycket obehagligt och stressfullt
sätt att sätta igång dagen. Då Luisia drar täcket över sitt ansikte, kommer mamma och drar
täcket av. Kylan slår till i hela kroppen. Luisia kryper upp ur sängen. Hon äter sin frukost halvt
vaken och butter. Hon klär på sig. Lapparna i kläderna känns äckliga och vassa mot huden.
Luisia tar ryggsäcken hon behöver till daghemmet. I ryggsäcken finns det en CD-skiva, för det
var Luisias tur att ta med sig en CD-skiva för barngruppen att lyssna på under förmiddagens
verksamhet. I bilen känner Luisia sig fortfarande sömnig och irriterad efter morgonens
plötsliga, obehagliga väckning. Känslan blir kvar länge.
I daghemmet håller samling på att börja. Luisia klär av sig ytterkläderna och går in i
grupprummet. Läraren hälsar på henne och ber alla sätta sig i bokhörnan. Luisia går och sätter
sig på en mjuk stor dyna medan läraren släcker taklamporna. Bara en liten läslampa blir på.
Läraren sätter sig ner bland alla barnen och börjar läsa en saga. Det känns mysigt och lugnt.
Denna stund väntar Luisia varje morgon på. Hon får vakna i lugn och ro under morgonens
sagostund. Efter att sagan är läst fortsätter dagen med fri lek. Luisia sätter sig vid bordet för att
rita. Medan hon ritar tittar hon runt omkring sig. Grupprummet känns hemtrevligt. Det finns en
mjuk stor soffa, flera mjuka mattor på golvet och skåp som delar rummet så att alla har en egen
hörna att leka i, utan att störa någon annan. Luisia märker att mattan på golvet är åt ett annat
håll än förut. Luisia beundrar tavlorna på väggen och tycker det är vackert med konstverken på
väggen som barnen gjort under veckan. Efter att hon ritat färdigt hänger läraren upp hennes
ritning på väggen. För Luisia betyder detta mycket för henne, mera än vad läraren anar.
Sedan händer det som Luisia väntat på, nu ska de lyssna på skivan hon valt att hämtat med sig.
Läraren sätter skivan i spelaren, alla tystnar för att lyssna. Musiken sätter igång, alla är glada

30
för de känner igen låten som spelas. Men Luisia, hon märker att låten är fel. Skivan spelar inte
den musiken som den borde. Hon märker att skivan och omslaget inte är samma, det är fel skiva
i fel omslag. Vad tänker de andra om detta, det är fel skiva, fel musik? Luisia berättar för läraren.
Läraren tröstar Luisia genom att säga att det inte gör någonting, alla barn är nöjda och glada
med den musiken som spelas. Ingen vet om att det är fel skiva. Men det vet Luisia. Utanpå ser
hon nöjd ut men innanför väller det en storm av känslor. Hon funderar på alla möjliga alternativ
och scenarion. Efter att de lyssnat på några låtar ska de gå ut. Då blir känslorna och situationen
för mycket för Luisia. Hela händelsen och den laddade känslostormen bryts ut medan hon
försöker klä på sig ytterkläderna. Läraren kommer fram till henne och försöker trösta den
gråtande Luisia. Läraren säger att det inte är så stor grej, onödigt att gråta över någonting sådant.
För de andra barnen är händelsen inte en stor sak, de förstår inte varför Luisia blev så
känslosam. Efter att ha gråtit färdigt så går Luisia ut. Ute vill hon inte gå med i andra barns
vilda lekar, de är skrämmande för henne. Luisia talar hellre med vuxna. Hon förstår sig inte
alltid på andra barns lekar, varför skulle man vilja busa? Luisia frågade vuxna om dagens
program. Hon tyckte om att veta saker i förväg, så att det inte blev några överraskningar.
Efter utevistelsen är det dags för samling, lunch och vila. I samlingen sitter Luisia på bänken
med de andra barnen. Den hårda bänken känns obehaglig under baken. Kompisen bredvid
trycker sig tätt intill Luisia. Hon försöker vika undan, det känns ju så obehagligt att någon måste
sitta fast vid henne. I samlingen får Luisia välja vilken bok som ska läsas under vilan. Hon
måste göra beslutet snabbt för maten är redan färdig. Men Luisia är det svårt att fatta ett så stort
beslut snabbt. Hon funderar och funderar. Läraren uppmanar henne att skynda på så att de inte
hamnar vänta så länge med att påbörja lunchen. Till slut ger läraren två förslag och av dem
väljer Luisia en bok.
Under eftermiddagen har de i barngruppen disco. De lyssnar på musik och dansar. Några barn
skriker och springer runt rummet. Luisia står vid sidan och observerar. Till sist kommer läraren
och Luisias kompisar och uppmuntrar henne med i dansen. Ljudet från musiken, dansande och
glatt skriande barnen känns som kanonskott i Luisias öron. Hon dansar med på fullt men allt
känns så överväldigande för henne. Senare, när discot är förbi och mellanmålet är uppätet, går
alla ut. Då kommer mamma och hämtar Luisia. I bilen känner Luisia hur det pinglar i kroppen,
det känns som om miljontals myror skulle springa runt innanför henne. Hemma går Luisia på
övervarv, hon har svårt att lugna ner sig från dagens känslouppladdning. Till slut går mamma
ut på en promenad till skogen med Luisia. Det njuter Luisia av. Hon tycker om lugnet som finns
i skogen. De små ekorrarna och fåglarna är så fina. Luisia pratar mycket med mamma. När de

31
kommer hem sätter de sig på soffan och myser under ett täcke. Mamma läser en saga. Därefter
äter de kvällsmål och Luisia får pyssla en stund för sig själv. Hon njuter av att få vara en stund
för sig själv. Sedan blir det sovdags. Luisia lägger sig under täcket, mamma kommer in för att
säga god natt och sedan somnar Luisia.

4.2 Laelias berättelse
Det är en kylig novembermorgon. Laelia vaknar till ljudet av sin väckarklocka. Hon har sovit
dåligt, rastlöst. Hon vaknar och inser att det är måndagsmorgon, dags igen att gå till skolan.
Tanken om skola gör Laelia orolig. Men hon vet att hon måste gå till skolan. Enligt lagen måste
hon gå, har pappa sagt. Laelia klär på sig. Lapparna har hon klippt bort för att de inte ska störa
henne. Hon äter sin frukost, klär på sig ytterkläderna och går ut. Vägen till skolan känns lång
och rädslan kryper in mera och mera i hennes kropp ju närmare hon kommer skolan. Till slut
står hon på skolgården. Laelia börjar gå mot ingången. Hon vill gå in före de andra, äldre
eleverna börjar gå in. Hon tycker att de äldre eleverna är skrämmande och vilda.
Klockan ringer in och Laelia småspringer hastigt in. I tamburen måste hon ta av sig de våta
skorna. Det hade regnat under natten och marken hade blivit våt. Golvet blir vått av alla elevers
våta skor. Laelia stiger i en liten pöl. Den kalla våta strumpan känns obehaglig mot huden. Men
det hjälps inte. Laelia går mot klassen. Hon går in i klassrummet och sätter sig ner. Ljuset från
lysrörslamporna i taket bländar Laelia. Ljuset känns så starkt i ögonen att det känns obehagligt.
Hon går mot sin sittplats som är vid fönstren, längst bak. Det är den tryggaste platsen för Laelia.
Ingen som sitter bakom eller alldeles bredvid. Att få vara längst bak, det känns tryggast. Läraren
kommer in och lektionen börjar. De har matematik först. Läraren i matematik är skrämmande
för Laelia. Läraren skriver en räkneuppgift på tavlan och ber sedan Laelia upp för att lösa
uppgiften framför klassen. Laelias hjärta börjar dunka, det är det allra värsta hon vet. Tänk om
det går fel, tänk om uppgiften är svår, tänk om alla i klassen skrattar åt henne. Laelia går upp
till tavlan. Uppgiften ser enkel ut och Laelia skriver svaret på tavlan. Hon tänker redan att hon
klarade av det när läraren plötsligt frågar ”- Nå vad är det?”. Laelia tittar förvånat på läraren.
Hon förstår inte vad läraren frågar. Läraren upprepar frågan, med en mera irriterad ton. Laelia
vet inte vad hon ska svara och känner hur rädslan börjar växa. Läraren säger i bestämd ton att
Laelia borde veta svaret till fråga, det är ju så enkelt, svaret är framför henne på tavlan. Laelia
känner hur klasskamraterna tittar på henne. Det hörs smått fnittrande på bakersta raden. Allt
blir för mycket för Laelia och hon brister i gråt och säger att hon inte vet svaret. Läraren säger

32
till henne att gå tillbaka på sin plats. Vissa klasskamrater fnittrar för att Laelia brustit i gråt
framför klassen. Laelia snyftar och skäms, alla klasskamraterna tycker säkert att hon är dum i
huvudet. Hon vill gå hem men kan inte.
Under rasten går Laelia till toaletten. Hon går alltid till samma bås, för det är tryggt. Hon vet
att just den båsen har en fungerande dörr, som inte låser sig så att hon inte får upp den. Därefter
går Laelia till ett speciellt ställe där hon vet att hon känner sig trygg. Hon undviker vissa platser
som för henne känns osäkra. Hon hinner inte sitta länge i den trygga platsen före följande
lektion börjar. De har historia i samma klassrum. Läraren i historia tycker Laelia om. Läraren
är bestämd på ett bra sätt och ändå trevlig. Det känns tryggt och bra att ha en lärare som får alla
elever att lyssna. Ingen busar, ingen stör någon annan. Lugnet i klassen får Laelia också att
lugna ner sig från tidigare lektionen. Klassutrymmet är snyggt och i ordning efter veckoslutet.
På väggarna hänger konstverken eleverna gjort föregående vecka. Det är lättare att tänka och
lugna ner sig när klassrummet är i ordning. Läraren läser högt med lugn röst från boken. Laelia
tittar ut genom fönstret. På gården ser hon det stora trädet. Hon tittar på de färgglada löven i
trädet. Hon beundrar höstens alla färger som syns på gården. Laelia börjar och fundera på
kommande vintern och föreställer i sina tankar hurdan snögubbe hon skulle bygga detta år.
Plötsligt rycker Laelia till när ett hårt ljud av en fallande bok smäller till i hennes öron. Läraren
fällde av misstag boken i golvet. Lektionen fortsätter vanligt även om Laelia blivit vettskrämd
av ljudet.
Till följande har Laelia engelska i ett annat klassrum. När Laelia går in i klassrummet märker
hon först hur stökigt det är. Materialet i de öppna skåphyllorna är huller om buller. Pulpeterna
och stolarna är satta parvis, lite hur som helst. Lukten är unken och gör Laelia nästan
illamående. Klassrummet är kyligt även om fönstren och dörren är fast. Då läraren börjar dela
ut sittplatserna, blir Laelia orolig. Vem sitter bredvid henne? Laelia hamnar sitta i mitten,
bredvid en kamrat hon inte känner så väl. Laelia hör viskningar och fnittrande bakom henne.
Läraren i engelska är snällare än de tidigare lärarna. Klasskamraterna i bakersta raden börjar
tala och störa lektionen. Läraren har mycket lite makt. Laelia blir överväldigad och orolig i
kroppen när de andra är oroliga och hösslar. Till slut ger läraren uppgifterna och lov till
diskussion med paret bredvid. Laelia vet inte vad hon ska säga för hon känner att eleven bredvid
är irriterad över någonting. Det känns som att eleven bredvid inte vill tala med henne. Så Laelia
sitter tyst.
Under lunchrasten går Laelia ut. Hon hälsar på vaktmästaren och talar med honom en lång
stund. De talar om väder och allt mellan himmel och jord. Laelia njuter av dessa talstunder.

33
Plötsligt ser Laelia när en äldre elev börjar ett slagsmål med en yngre elev. Laelia ser hur andra
barn samlar sig runt för att heja och titta på spektaklet. Laelia fylls av ilska. Hur kan andra bara
stå där och tycka att det är roligt att se på när de slåss? Laelia tycker att det är så orättvist mot
den yngre som är tydligt svagare. Laelia undrar varför ingen gör slut på det. Sedan ser Laelia
en lärare komma springande och stoppar slagsmålet. Klockan ringer in.
Under sista lektionen säger läraren plötsligt att de kommer oförväntat ha en längre lektion. De
ska öva under musiklektionen för en föreställning. För alla andra verkar det vara en liten grej
men Laelia, hon fylls av oro och rädsla. Hon funderar på hur detta kommer att påverka hennes
eftermiddag och kväll hemma? Tänk om mamma eller pappa kommer hem och hon inte än
hunnit hem. Hur kan de få veta om detta, när hon inte kan meddela dem på något vis? Tankarna
och frågorna väller runt i hennes huvud. Laelia går fram till läraren och frågar om mera detaljer
samt berättar om hennes oro. Läraren lugnar Laelia genom att berätta att de blir bara en stund
längre på eftermiddagen.
Lektionen tar slut och Laelia börjar gå hemåt. Hon får sällskap av grannens barn som är i samma
ålder som hon. Det känns tryggt att gå hem med någon bekant. När Laelia kommer hem åker
hon till butiken tillsammans med mamma. I butiken får Laelia välja något gott att äta till kvällen.
Laelia går till godishyllan och funderar. Hon funderar. Och funderar. Laelia granskar noggrant
godishyllan och försöker bestämma sig. Det känns svårt att bestämma. Mamma kommer på
plats och undrar hur det tar så länge för Laelia att fatta ett beslut. Laelia känner sig pressad och
säger till mamma att hon inte kan bestämma sig. Mamma uppmanar Laelia att ta någonting bara
så kan de gå vidare. Det hjälper inte Laelia att mamma försöker skynda på henne. Till slut tar
Laelia en godispåse men hon är ändå fundersam om hon gjorde det rätta valet. Efter butiksresan
äter Laelia, gör sina läxor och lyssnar på hennes favoritmusik. Därefter blir det läggdags. Laelia
gör sina kvällsrutiner och lägger sig under sitt tjocka täcke. I mörkret, i tystnaden, börjar dagens
händelser komma i Laelias tankar. Hon skäms fortfarande för morgonens händelse. Känslan
lämnar inte henne. Laelia blundar och med en tår i ögat somnar hon.

34

5 Analys av narrativ och resultat enligt forskningsfrågor
I detta kapitel analyserar jag narrativen i förhållande till studiens forskningsfrågor. Mina
forskningsfrågor handlade om hur miljökänsligheten uttrycks i det som högkänsliga personer
berättar och hurdana kritiska händelser framkommer i berättelserna. Jag har delat in analysen
i tre kategorier: småbarnspedagogik och förskola, skola och kritiska händelser. I varje kategori
analyserar jag innehållet från intervjuerna med informanterna. I slutet av varje kategori lyfter
jag fram de teman som framkom.
Jag valde att behandla och dela in analyskapitlet enligt teman som kom allra mest fram under
intervjuerna. Jag behandlar miljömässiga inflytanden enligt småbarnspedagogik och förskola
och skola. De kritiska händelserna behandlar jag efteråt. Jag valde att dela in analyskapitlet på
detta sätt eftersom det finns stora skillnader i hur informanterna upplevde miljöerna i olika
livsfaserna. Det är tydligare att redovisa teman enligt livsfaserna.

5.1 Småbarnspedagogik och förskola
Alla informanter som deltagit i småbarnspedagogik och/eller förskola kunde beskriva miljön
detaljerat samt hurdan känsla de haft. Två informanter påpekade hur viktigt rutiner var för dem
i småbarnspedagogik och förskola. Det framkom att om man avvek från rutiner blev hon
överbelastad och därpå överstimulerad. En annan informant berättade att hon var mycket spänd
inför nya situationer.
Två informanter beskrev miljön i småbarnspedagogik och förskola som lugn. Informanterna
tyckte att tempot var mycket lugnare i förskolan än i skolan. En annan tyckte att tempot var
allmänt lugnare då hon gick i småbarnspedagogik än vad det är nuförtiden. Hon ansåg att det
är var mindre oljud då än vad det är nu. När frågade vad som gjorde miljön trygg och lugn,
beskrev informanterna att en hemlik miljö i utrymmen kändes trygg och lugnande. En informant
ansåg att utrymmet var lugnt för att rummet var uppdelat så att alla barnen i gruppen hade en
plats att leka i lugn och ro. Konstverk som barnen gjort och affischer upphängda på väggarna
ansågs vackert. Konst och musik beskrevs som berörande. Saker och bilder, som andra barn
skulle ha kastat bort, kändes känslomässiga. En informant beskrev att hon lade märke till
detaljer i miljön. Vissa utrymmen kändes tryggare än andra och drog sig oftare till dem för att
få leka i lugn och ro.

35
Två informanter berättade att de var känsliga för kyla och vind. De båda beskrev att de hade
ofta kallt. Två informanter ansåg att höga plötsliga ljud kändes hemska. En informant beskrev
att hon blev vettskrämd av plötsliga ljud. Våldsprogram och -filmer var motbjudande. Samma
gällde bollspel och springande. Två informanter berättade uttryckligen att de njöt av naturen.
En informant berättade att hon kommer ihåg den stora eken ute på gården, som hon tyckte om
att sitta vid under utevistelserna.
Två informanter minns att stora folkgrupper var skrämmande. Informanterna berättade att de
trivdes främst eller lekte helst i smågrupp eller ensam. Att få vara i lugn och ro en stund tycktes
vara skönt. En informant berättade att under födelsedagsfesterna väntade hon på att gästerna
skulle åka så att hon kunde få leka med leksakerna i fred, ensam. Att bekanta sig med nya barn
kändes svårt. Två informanter ansåg att de påverkades starkt av den allmänna stämningen i
gruppen. De vidkände andras känslor redan i småbarnsåldern. Två informanter berättade att de
tyckte det kändes obehagligt och skrämmande om andra barn busade och hade oljud.

5.2 Skola
Sex informanter mindes skolmiljön med rädsla och oro. Rädslan och oron berodde på flera
faktorer. Rädslan kom fram som stress och nervositet. En informant hade satt sig på tvären vid
ingången, så rädd var hon för skolan. Hon hade satt fötterna emot dörröppningen när hennes
vårdnadshavare hade försökt bära in henne. Informanten hade gått in först när vårdnadshavaren
berättat att enligt lagen måste hon gå i skolan. Det talades om ett obehagstillstånd som blev
kvar från skolan. En informant minns hur de långa korridorerna kändes skrämmande. Hon var
orolig att hon inte hittar sin jacka mera under skoldagen. Under intervjuerna kom det även fram
att andra elever kändes skrämmande. De äldre eleverna upplevdes skrämmande och en
informant berättade att hon undvek områden i skolan som hon visste att de äldre rörde sig i.
Sittordningen ansågs som enerverande. Det fanns oro om vem hon skulle sitta bredvid. En
informant berättade att hon blev påverkad av sittordningen för att hon måste sitta sidlänges mot
tavlan och det var störande. Sittordningen togs även fram för att den påverkade starkt om någon
satt för nära framför, bredvid eller bakom. Speciellt störande kändes det om någon annan elev
satt för nära bakom. En informant tog upp att stolarna och pulpeterna i skolan kunde inte
justeras. Detta ledde till spändhet i nacken och axlarna, vilket ledde till allmän spändhet och
obehag. Under lektionerna kändes det obehagligt att markera. Obehaget berodde på tanken om
att svara fel, även om man visste svaret på frågan. En informant beskrev det också som viljan

36
att vara osynlig. Att läsa högt eller hålla presentation ansågs vara hemskt. Rädslan blev till
skam. En informant berättade att hon grät mycket, blev mobbad för det och hade därefter gått
hem gråtande mitt under dagen. Detta ledde dock till att hon fick stöd av skolpsykologen.
En informant berättade att hon oroade sig för flera saker. Oro för om hon hinner till skolan på
morgonen och att bussen åker rätt. Oron kom också fram när två informanter berättade att de
oroade sig för lunchen. De oroade sig för det att man måste äta allting som fanns på tallriken.
Tanken om att bli tvingad att äta något som man inte tyckte om kändes skrämmande och
obehagligt för informanterna. Två informanterna talade om att de blev påverkade av ljud i
miljön. De var känsliga för plötsliga ljud och hoppade till samt blev lätt skrämda om t.ex. en
dörr smälldes fast. Därmed tycktes stora klasser vara mera stressande än småklasser.
Utrymmen som ekade ansågs vara hemska för det störde när ljud från andra klassrum hördes
till eget klassrum. Onödiga ljud ansågs som allmänt störande t.ex. om TV och radio var
samtidigt på. En informant tyckte att prassel och ljud från korridorerna var störande. En annan
informant beskrev att musik hade en stor inverkan på känslan. Även luftkonditioneringen var
störande p.g.a. det surrande ljudet i bakgrunden. En informant mindes att läraren åt halspastiller
mycket p.g.a. att luftkonditioneringen var för effektiv.
När det gällde miljön och utrymmen beskrev flera informanter de starka lysrörslamporna i taket
som mycket störande. En informant beskrev att det kändes otrevligt att gå in i klassrummet
genast på morgonen med alla lysrörslamporna på. Det kändes stressande. Informanterna ansåg
att det naturliga ljuset som kom från de stora fönstren var bättre och behagligare. Fyra
informanter berättade att de var känsliga för kyla och lukter. En informant mindes det iskalla
golvet och hon hade ofta yllesockor på sig inomhus. Det som ökade rastlöshet och otrygghet i
miljön var enligt två informanter oreda i klassrummet. Om klassrummet var stökigt och
oorganiserat ansågs det som störande. En informant beskrev att på morgonen kändes det mera
lugnande och behagligare att på morgonen börja dagen från ett ”tomt bord”. Två informanter
talade uttryckligen om att de uppmärksammade små detaljer i skolmiljön.
Beroende på oljudet och dagens händelser blev informanterna mera eller mindre
överstimulerade och överbelastade. För att förebygga överstimuleringen berättade en informant
att hon dagdrömde. Hon njöt av att få sitta vid fönstret och titta ut på gården. Det hjälpte henne
att förebygga överstimulans. En informant tyckte det var vackert och lugnande med konstverk
samt affischer som var harmoniskt upphängda på väggen. Det ökade också känslan av ”vi”andan och trygghet i form av att det är vår plats, ingen annans. Det som enligt informanterna
ökade känslan av trygghet i skolmiljön enligt informanterna var en hemlik skola, mjuka

37
material, lugn belysning och allmänt lugn miljö. Trygghet ingav även det att lärare inte byttes
och att lärarna hade ordning och auktoritet.
Tre informanter tog upp rutinernas betydelse i deras trygghetskänsla. En informant beskrev att
det fanns en viss rytm och struktur då du varje gång tar i samma räcke och räcket känns varje
gång likadant när du går uppför trapporna till andra våningen. Snabba förändringar ansågs som
svåra och det tog tid att byta spår. Två av informanterna beskrev också överraskningar som
obehagliga. Förändringar fick tankarna och den djupa bearbetningen i gång. Då kändes en liten
förändring mycket stor.
Informanten beskrev att det fanns trygghet i en viss rytm och struktur. Andra informanter talade
om oföränderlighet och hur det fick dem att känna sig trygga. Oföränderlighet beskrevs genom
att t.ex. lärarna inte byttes. Fyra informanter ansåg att lärarna hade en stor påverkan på miljön
i skolan. Mera specifikt handlade om hurdan känsla lärarna gav och hurdan atmosfär de
skapade.
Fyra informanter ansåg att lärarna och andra vuxna i personalen hade en stor inverkan på miljön.
Informanterna beskrev att lärarna hade en stor inverkan genom hurdan känsla de själva gav ut
och hurdan atmosfär de skapade i klassrummet. Informanterna beskrev att rösten, tonen och
volymen påverkade atmosfären. Trygga vuxna skapade en trygg miljö. En informant ansåg att
hon tog starkt emot lärarnas negativa humör. Vissa lärare förstod inte känslighet och försökte
träna bort det från en informant. En informant berättade att hon var rädd för lärarna. I skolan
fick man inte gråta och man fick inte visa svaghet. En informant berättade att det krävde otroligt
mycket krafter att hålla gråten tillbaka hela dagen. En annan informant sprang till skolans toalett
för att gråta eftersom hon inte ville göra det framför andra.
Flera informanter berättade att de blev starkt påverkade av andras känslor och den allmänna
stämningen i klassen. En informant beskrev det som att gå med känselspröten uppe (”...
tuntosarvet pystyssä kuljin”). Hon gick runt och kände av de andra människorna omkring sig.
Informanten beskrev det också genom det djupare tankearbete eller bearbetningen som hände i
hjärnan och kroppen. Det djupa tankearbetet ledde till att informanten hade svårt att fatta beslut
och fick därmed stämpeln att hon var dum. En annan informant berättade att hon var medveten
om sin omgivning.
En informant tog fram sin åsikt om att skolmiljön inte är menad för de som är introverta och
högkänsliga. Skolan ansågs stressig. Två informanter upplevde slagsmål och vildhet som
tråkigt. En annan ansåg att sport och tävlingar var hemska.

38

5.3 Kritiska händelser
Min andra forskningsfråga i denna studie behandlar hurdana kritiska händelser det framkommer
i högkänsliga personers berättelser. Jag behandlar de kritiska händelserna enligt generella
mönster. Det jag lyfter fram i analysen är hurdana de kritiska händelserna var på allmän nivå.
Kritiska händelser som kom fram beskrevs antingen som skrämmande eller mycket lyckliga.
De kritiska händelserna var känslomässiga händelser, laddade med starka känslor. Det kom
fram både starkt positiva och negativa känslor. De kritiska händelserna som berättades under
intervjuerna var händelser som förändrat informanterna på ett sätt. Händelserna påverkade
t.ex. informanternas tankesätt om vissa aspekter. Minnet av kritiska händelsen var mycket starkt
och informanterna beskrev deras händelser detaljerat. Känslan och miljön beskrevs noggrant.
Två informanter berättade att de senare talat med andra personer som varit med under samma
händelse. De andra, icke-högkänsliga, tyckte inte händelsen var en stor grej. De två
informanterna beskrev att händelserna kändes mycket större för dem än för de andra. En kritisk
händelse som berättades hände under en lek i småbarnspedagogiken. Leken ansågs rolig för de
andra barnen och läraren hade goda avsikter. För informanten hade leken varit mycket
skrämmande och otäckt.
En informant berättade om hur lycklig hon hade blivit av en utfärd till skogen med
daghemsgruppen. Informanten hade missat föregående skogsutfärd, eftersom hon blivit illa
sjuk. Informanten hade hamnat på sjukhuset och trott att hon skulle dö. På riktigt var det ingen
livsfara men informanten hade trott det som barn. Därmed var denna följande skogsutfärd
mycket betydelsefull och informanten mindes detta som en mycket känslomässig händelse.
Informanten hade suttit under ett stort träd och bara tänkt på hur lycklig hon var av att få vara i
liv och med på utfärden.
De kritiska händelser som tog plats i skolmiljön var känslomässigt laddade. En informant
berättade att hon hatade sin högkänsliga sida i tonåren. Hon ansåg att det fanns inget vackert
med att konstant bli påverkad av andras känslor så starkt och själv bli berörd av allting. Hon
grät ofta som barn. Det ledde till att informanten börjat se sin högkänslighet som en dålig sak.
Sedan i tonåren hade en vuxen talat till en klass om ett tema som hade lett till att informanten
börjat gråta och gått ut ur rummet. Senare hade den vuxna kommit för att tala med informanten.
Den vuxna hade sagt att det är en mycket vacker och fin sak att våga känna och visa sina känslor.

39
Informanten hade själv blivit arg för att hon tyckte att det inte fanns något fint med att vara så
känslig. Detta minne hade berört informanten eftersom det var en känslomässigt laddad
händelse för henne. Händelsen bidrog till utvecklingen i hennes synsätt eftersom hon själv varit
så negativt inställd på hennes känsliga sida. Det kändes otroligt för henne att någon annan kunde
se något positivt i att vara så känslig.

40

6 Diskussion
I detta kapitel diskuterar jag slutsatser om studien och resultat. Jag diskuterar både resultat
och metoder jag använt i studien. Till sist ger jag förslag till fortsatta studier.
Studiens syfte är att undersöka högkänsliga personers minnen och upplevelser från deras tid i
småbarnspedagogik, förskola och skola. Högkänsliga vuxna fick berätta genom öppna
intervjufrågor

om

sina

minnen

och

upplevelser

gällande

miljön

ifrågavarande

verksamhetsenhet. Resultaten baseras på innehållet i dessa intervjuer.
Jag tog fram i inledningen att enligt Grunderna för planen för småbarnspedagogik (GPSP,
2018) ska personalen beakta barnens individuella behov och färdigheter när de planerar
pedagogisk verksamhet och lärmiljön. Detta påpekar också grundläggande utbildningens
läroplan, Grunderna för läroplanen för den grundläggande utbildningen (GLGU, 2014). Enligt
det som informanterna berättat har inte de individuella behoven tagits i beaktande, speciellt i
skolmiljön. Småbarnspedagogiken, förskolan och skolan behöver bli bättre på att ta barnens
individuella behov i beaktande, vilken orsak till behoven av anpassningar i lärmiljön än må
vara.
Speciellt intressant för mig som intervjuare var hur starkt känslan av rädsla kom fram i
intervjuerna. Det fanns en stor skillnad mellan informanternas minnen om småbarnspedagogik
och skola. De flesta informanter mindes miljön i småbarnspedagogik och förskolan med värme
men skolans miljö med rädsla och stress. Informanterna beskrev att en trygg miljö var en hemlik
miljö med mjuka material, mattor, soffa och vackert upphängda konstverk på väggarna. Om jag
tänker på skillnaden mellan skola och småbarnspedagogik eller förskola och hur miljön brukar
se ut kan jag förstå varför de flesta informanterna mindes småbarnspedagogik med värme. Jag
bör påpeka att informanterna gick i skolan och småbarnspedagogiken för en tid sedan, vissa
länge sedan. Det betyder att miljön möjligen har förändrat sig från den tiden informanterna
deltagit.
Enligt min egen erfarenhet brukar miljön i småbarnspedagogiken och förskolan vara mera
hemlik än skolan. I utrymmena brukar det finnas mattor, soffa samt mera luftighet och
utrymme. I de flesta skolor finns det främst pulpeter i klasserna förutom i till exempel
handarbetsklassen. Dessutom finns det fler vuxna per barn i småbarnspedagogiken och
förskolan än vad det finns i skolan. Detta förklarar varför fler informanter önskade att skolans
miljö vore mera hemlik.

41
Det fanns dock också ett par informanter som minns småbarnspedagogiken och förskolan med
rädsla och stress. En informant hade varit en dag i småbarnspedagogiken och det hade varit så
traumatiskt för hon att hon vägrat gå tillbaka. Fyra informanter önskade att skolan skulle satsa
mera på social växelverkan, uppbyggande av ”vi”-andan och känslohantering. Tre önskade att
lärarna haft bättre koll på ”busarna” samt haft en lugnare miljö i klassen. Informanterna talade
också om att de önskat bättre förståelse för deras högkänslighet från lärarna. Informanterna
beskrev att de inte fick vara känsliga. En lärare försökte träna bort känsligheten ur en informant.
En informants kommentar blev i mina tankar:
”… meningar, som kommer i mina tankar från barndomen är att inte blir du nån
överlevare när du är så känslig, och man har tränat bort känsligheten i skolan
och på det här sättet”
Aron m.fl. (2005) presenterade i en studie hur känslighet och en ogynnsam barndomsmiljö leder
till negativ inverkan. Negativ inverkan leder sedan till blyghet i vuxenåldern. Aron m.fl. (2005)
påpekar dock att även om högkänslighet är den nedärvda aspekten, utvecklas den inte till
blyghet förutom i samband med en svår miljö. En informant önskade att lärarna skulle ha haft
mera tid att bara sitta ner och tala med alla elever i klassen för att lära känna eleverna och bygga
upp förtroende. På så sätt kunde eleverna få ha sagt sina tankar. Två informanter talade också
om att de skulle ha önskat få mera uppmuntran till deras självkänsla och självförtroende.
Lionetti m.fl. (2018) påpekar vikten av en uppmuntrande och positiv miljö. En positiv och
uppmuntrande miljö kan ha en lika stor inverkan som en negativ miljö. En informant talade om
mjukare värdegrund i skolan och att bli accepterad som man är. En informant tog även upp
möjligheten till att bli stämplad om man är gråtig i klassen och till oron att bli mobbad för sitt
högkänsliga personlighetsdrag. Enligt Pluess m.fl. (2017) avviker känsliga personer från andra
genom sitt sätt att reagera på miljömässiga motgångar. Till miljömässiga motgångar hör t.ex.
stress och misshandel. Pluess m.fl. (2017) hävdar också att känsliga personers sätt att reagera
på positiva stödjande aspekter avviker från andras.
En informant sade i intervjun att dagens skola inte är gjord för högkänsliga och introverta. Det
finns en sanning i detta anser jag själv. Det är lätt för lärarna och övrig personal att ”glömma”
de tysta och tillbakadragna eleverna. De utåtagerande eleverna det vill säga de som hörs och
syns tar mycket tid ifrån lärarna. Men hur är det med de elever som skulle behöva lite tystnad,
lugn och ro för att inte bli överstimulerade och överbelastade? Forskning (Aron m.fl., 2014)
bevisar högkänslighetens existens och att 20 % av befolkningen är högkänslig. Detta innebär
att med stor sannolikhet finns det högkänsliga elever i varje skola, om inte i nästan varje klass.

42
Flera av informanterna önskade att skolorna skulle ha lugna utrymmen utan stimulans. Enligt
Pluess m.fl. (2017) kommer miljökänsligheten till uttryck på olika sätt hos barn och vissa barn
påverkas mera av kvaliteten i sin miljö än andra. Både Aron (2014) och Baryla-Matejczuk
(2020) beskriver att högkänsliga barn är sensitiva för subtila stimuli. Jagiellowicz m.fl. (2010)
skriver om högre medvetenhet om subtila stimuli. Det betyder att högkänsliga barn märker de
minsta förändringar samt uppmärksammar subtila ljud och dofter. Eftersom högkänsliga barn
bearbetar all stimuli djupt och heltäckande leder det lätt till överstimulering. Aron (2002)
hävdar att överstimulering hos högkänsliga barn är en konsekvens av djup bearbetning. BarylaMatejczuk (2020) påpekar att högkänsliga barn blir lättare överstimulerade eftersom de lägger
märke till allt nytt och bearbetar stimuli mer intensivt än andra barn. Två av informanterna
önskade att det skulle användas mera mjukare material, lugna färger, mera luftighet och
utrymme i miljön. Enligt min erfarenhet har dessa lugna utrymmen börjat bli en del av miljön
i småbarnspedagogiken. Dessa utrymmen ger barnen möjlighet att varva ner och förebygger
överbelastning. Enligt Aron och Aron (1997) är det mer sannolikt att högkänsliga personer ”tar
en paus” vid nya situationer. Också Aron (2002) hävdar att det är viktigt för vuxna att
möjliggöra en paus för högkänsliga barn vid behov. Genom pauser kan överbelastning och
överstimulering förebyggas.
Jag blev överraskad över likheterna jag hittade i informanternas intervjuer med tanke på att
intervjuerna genomfördes individuellt och informanterna var från olika områden i Finland samt
att de var i olika ålder. Likheter gällande miljön som kom fram var lysrörslamporna, känslighet
för kyla, ljud och lukter samt rutinernas viktighet. Rutiner som spelade en stor roll i
trygghetskänslan och rutinerna är enligt min åsikt fortfarande viktiga hörnpelare i
småbarnspedagogiken för att förstärka trygghetskänslan.

6.1 Metoddiskussion
I denna retrospektiva studie använde jag halvstrukturerade intervjuer och utgick från en narrativ
forskningsansats med tvåstegsanalys. De svårigheter som jag mötte genast i början gällande
mina intervjuer orsakades av coronapandemin. Att hålla intervjuerna på distans var inte i sig ett
problem. Det gav mera möjligheter för informanterna att välja en lämplig tid för intervjun som
var bäst för dem. Det gav också möjlighet för informanterna att bestämma platsen för intervjun.
Besvärligt blev det dock vid det skedet när informanterna var hemma och inte hade tillgång till
printer. De informanter som inte hade tillgång till printer hemma, väntade med att printa ut

43
brevet tills de hade tillgång. De som inte kunde skanna brevet, tog ett foto och skickade fotot
på det underskrivna brevet till mig via email.
Vid valet av informanter vore det ha varit intressant att få också män med. Enligt Aron (2014)
finns det ingen tydlig könsfördelning i högkänslighet. Högkänslighet är alltså lika vanligt hos
pojkar och flickor. Det skulle ha varit intressant att intervjua både män och kvinnor för att se
om det fanns skillnader i upplevelserna, även om det inte var mitt fokus. I denna studie var det
endast kvinnor som tog kontakt inom den tiden jag sökte informanter. En orsak till att det blev
så kan vara att män har kanske svårare att tala om känslor än kvinnor. Män har kanske också
svårare att tala om känslosamma minnen än kvinnor. Det var en man som visade intresse men
vid det skedet hade jag redan fått tillräckligt med informanter. Jag kunde ha tagit med honom
om jag bedömt att det vore viktigt att få med en man i studien. Könet var inte en av
urvalskriterierna och därmed var det inte avgörande att få med en man med tanke på min studie.
Jag hade också bestämt på förhand att maximala antalet informanter var åtta. Det vore intressant
att göra en skild undersökning om hur män upplevde lärmiljön och se om det finns skillnader
mellan könen.
Jag borde ha haft fler pilotintervjuer innan jag gjorde intervjuerna, för att känna mig säkrare
som intervjuare. Jag övade intervjufrågorna med en pilot före de egentliga intervjuerna med
informanterna. Intervjuerna gick ändå riktigt bra. Med tanke på att intervjuerna genomfördes
på distans genom den elektroniska plattformen Zoom, hade jag tur att det inte uppkom tekniska
problem under intervjuerna. Det kunde ha påverkat intervjuerna på ett negativt sätt eller det
kunde också ha förhindrat intervjuernas genomförande helt och hållet. Det var tur att
informanterna var vana vid att använda Zoom. Med en informant genomförde jag dock
intervjun via telefonsamtal och en annan skrev svaren och skickade svaren till mig via email.
Eftersom jag ville se informanternas kroppsspråk och miner medan de berättade sina
upplevelser och minnen valde jag att genomföra intervjuerna muntligt. Jag ville också höra
tonen i deras röst för att bättre och djupare förstå deras känsla bakom berättelserna.
Det vore ha varit annorlunda att analysera endast skriftliga svar från första början. Den ena
informanten som jag intervjuade via telefon kunde beskriva sina upplevelser utförligt. Jag
kunde inte se kroppsspråket eller miner men jag kunde utnyttja förändringar i röstens ton. Jag
bad också informanten beskriva mer tydligt om någonting blev otydligt. Med informanten som
valde att svara skriftligt på frågorna kunde jag varken titta på kroppsspråket eller lyssna på toner
i rösten. Informanten kunde beskriva sina upplevelser mångsidigt. När jag fått informantens
svar, läste jag dem och skickade följdfrågor till henne. Tanken med följdfrågor var att få en mer

44
detaljerad bild på hur informanten hade upplevt miljön. Eftersom jag genomförde sex muntliga
intervjuer via videomöte och en muntlig intervju via telefon, påverkade inte en skriftlig intervju
slutresultatet. Innehållet från den skriftliga intervjun motsvarade de muntliga intervjuernas
innehåll. I stället för intervjuer kunde jag ha bett informanterna skriva t.ex. ett brev till mig om
sina upplevelser. Då skulle studien och studiens analys ha baserat sig på endast skriven text.
Jag valde att intervjua för att jag ville se och höra informanterna berätta om sina upplevelser.
Det framkommer en viss problematik i retrospektiva studier. Eftersom informanterna ombeds
berätta om upplevelser och händelser baserat på minnen kan man inte vara säker på att minnet
är sant. Det är lätt att ifrågasätta tillförlitligheten i hur bra minne informanten har. Ju längre tid
det har gått, desto svårare blir det att minnas. I denna studie är det inte heller avsikten att försöka
få fram en objektiv sanning. Avsikten är att få fram informanternas upplevelser.
Eftersom jag ville undersöka högkänsliga personers upplevelser och minnen ansåg jag att en
narrativ forskningsansats passade bra. Narrativ forskningsansats och analys sätter fokus på
berättelser, berättandet och tolkning av dem (Johansson, 2005). Dessutom hör det till den
narrativa analysen att försöka förstå berättelserna och tolkningarna. Narrativ forskningsansats
används också då den som undersöker är intresserad av personers tankar och upplevelser. Jag
ville också skapa berättelser baserat på informanternas berättelser. Eftersom skapande av
berättelser hör till den narrativa analysen, tyckte jag att det var en rätt metod för mig. En annan
metod för denna studie kunde ha varit fenomenologiska forskningsansatsen. I fenomenologisk
forskningsansats undersöks också personers upplevelser. Forskaren lägger fokus på skilda
unika händelser. I fenomenologisk forskningsansats vill forskaren få veta hur personer upplevt
dessa skilda händelser. Eftersom jag ville undersöka högkänsliga personers upplevelser om
miljön i olika livsfaser och inte bara kritiska händelser, ansåg jag att fenomenologisk
forskningsansats inte var rätt. Dessutom baserar sig min studie på tolkning och skapande av
berättelser på basis av berättelserna informanterna berättat.
Studien jag utfört begränsar sig till högkänsliga personers minnen och upplevelser om miljön i
småbarnspedagogiken, förskolan och skolan. Min studie tar inte ställning till om högkänslighet
existerar, även om resultaten möjligen stöder existerande forskning och teori om högkänslighet.
Jag har undersökt minnen hos personer som själva uppfattar sig som högkänsliga. Studien
begränsade sig endast till högkänsliga gruppen och därmed finns det ingen data för en
jämförelse mellan de olika sensitiva grupperna. Det behövs mer forskning och jämförelser
mellan de tre grupperna sensitiva personer för att kunna dra säkra slutsatser. Jag kan inte heller

45
utesluta att alla upplevelser och känslorna informanterna berättat beror endast på högkänslighet.
Det kan finnas andra faktorer och aspekter som påverkar hur en person upplever miljön.

6.2 Slutsatser och förslag till fortsatta studier
Likasom orkidéer är sensitiva för miljön, tyder studiens resultat på att miljön i
småbarnspedagogik, förskola och skola har påverkat de högkänsliga informanterna. Det som
påverkade positivt ansågs vara vackert upphängda konstverk på väggarna, användningen av
mjuka material, lugna utrymmen och naturligt ljus i rummen från fönster. Dessa saker ökade
också trygghetskänslan hos informanterna. I resultatet kunde tre likheter påvisas: önskan om
hemlik miljö, vikten av att ha rutiner och lärarnas påverkan. I miljön påverkade lysrörslampor,
kyla, oljud och lukter negativt på informanterna.
Högkänslighet är fortfarande ganska okänt, så även i Finland. Därmed behövs det mera
forskning inom området. Dessutom anser jag att med tanke på de olika känslighetsgrupperna,
behövs det mera forskning också om lågkänslighet. Det kunde vara intressant att också få
vårdnadshavarnas synvinkel på deras barns högkänslighet. Det kunde också vara intressant att
intervjua personer som inte är högkänsliga om deras upplevelser om miljön i
småbarnspedagogik, förskola och skola och sedan jämföra svaren med de högkänsligas. En
informant nämnde också en privat nätbaserad skola som genomförs på distans. Det kunde vara
intressant att undersöka hur nätbaserad undervisning lämpar sig för högkänsliga elever.
Distansstudier har också varit aktuella under coronapandemin. Därmed skulle det vara
intressant att undersöka hur distansstudier lyckas och känns för både eleverna och lärarna. Det
finns dock elever som utför studierna helt och hållet på distans av varierande orsaker.
Informanternas tankar om hur de ser sin högkänslighet idag gav en hoppfull känsla. När det
gäller miljön, kände en informant att hon kan bygga upp sin miljö själv. En annan informant
ansåg att hon har möjlighet att själv påverka sin vardag och miljö. På så sätt har de mera kontroll
och möjlighet att förebygga överstimulans. En informant berättade att hon funderat mycket på
materialet i sitt eget hus och på arbetskontoret. Enligt informanterna känner de att de kan bättre
påverka sin fritid och hur de använder den. I arbetslivet hade en informant lärt sig använda sin
högkänslighet. En annan beskrev liknande genom att hon känner av andra människor.
Informanten berättade att hon upplevde att högkänslighet var till nytta speciellt vid utredning
av konflikter. En informant tog dock upp också den aspekten att högkänslighet ledde till
överbelastning som sedan ledde till utbrändhet. Hon blev tvungen att lära sig att återhämta sig.

46
Två informanter ansåg att de fortfarande tyckte att oljud var stressande. Oljudet påverkar den
övriga känslan. En informant beskrev det som att hon tappar den röda tråden i tankarna och att
det känns som att hon inte kan tänka. En informant berättade att hon fortfarande har en stark
känsla för orättvisa. I en studie utförd av Aron och Aron (1997) ansåg högkänsliga vuxna sin
känslighet som problematisk. Känsligheten påverkade skolgången, karriären och sociala
förhållanden. Dessutom hade känsligheten ansetts ge känslan av att vara otillräcklig.
Även om informanterna känt stress, oro och rädsla i barndomen under skoltiden, har de lärt sig
omfamna sin högkänsliga sida. De förstår att de är annorlunda och kämpar dagligen med att
godkänna det. En informant tog upp förståelsen för att högkänslighet inte är en sjukdom och
för att det finns andra som är likadana och som förstår hur det känns. För vissa informanter
kändes det under ungdomsåldern som en förbannelse men nu i vuxenåldern då de fått mera
information om högkänslighet har de kunnat börja se personlighetsdraget mera som en gåva.
Orkidéerna är mycket sensitiva för den miljön de lever i men i den rätta miljön med ideala
omständigheter blomstrar de exceptionellt vackert.

47

Litteraturförteckning
Aarnio, M. (2015). ”Minäkin olen erityisherkkä ja introvertti!” Miksi muotidiagnoosit ovat niin
suosittuja?. MTV Uutiset
https://www.mtvuutiset.fi/artikkeli/minakin-olen-erityisherkka-ja-introvertti-miksimuotidiagnoosit-ovat-niin-suosittuja/5506640#gs.tntwm3
Acevedo, B., Aron, E. N., Aron, A., Sangster, M-D., Collins, N. & Brown, L. L. (2014). The
highly sensitive brain: an fMRI study of sensory processing sensitivity and response to othersʹ
emotions. Brain and Behavior, 4(4), 580–594.
http://hsperson.com/pdf/The_highly_sensitive_brain_%20an_fMRI_study.pdf

Acevedo, B., Jagiellowicz, J., Aron, E., Marhenke, R. & Aron, A. (2017). Sensory processing
sensitivity and childhood quality´s effects on neural responses to emotional stimuli. Clinical
Neuropsychiatry, 14(6), 359–373.
Aron, E. N. (2014). Det högkänsliga barnet. Egia förlag (svensk utgåva)
Aron, E. N. (2002). The highly sensitive child: Helping our children thrive when the world
overwhelms them. First Harmony Books Edition, United States of Ameraica
Aron, E. N. & Aron, A. (1997). Sensory-processing sensitivity and its relation to introversion
and emotionality. Journal of Personality and Social Psychology, 73(2), 345–368.
Aron, E. N., Aron, A., & Davies, K. M. (2005). Adult shyness: the interaction of temperamental
sensitivity and an adverse childhood environment. Personality & Social Psychology Bulletin,
31(2), 181–197.
Aron, E. N., Aron, A. & Jagiellowicz, J. (2012). Sensory processing sensitivity: A review in
the light of the evolution of biological responsitivity. Personality and Social Psychology
Review, 16(3), 262–82.

48
Baryla-Matejczuk, M., Artymiak, M., Ferre-Cascales, R. & Betancort, M. (2020). The Highly
Sensitive Child as a challenge for education – introduction to the concept. Problemy Wczesnej
Edukacji 48(1), 51–62.
Booth, C., Standage, H. & Fox, E. (2015). Sensory Processing Sensitivity Moderates the
Association between Childhood Experiences and Adult Life Satisfaction. Personality and
Individual Differences, 87, 24–29.
Boterberg, S. & Warreyn, P. (2016). Making sense of it all: The impact of sensory processing
sensitivity on daily functioning of children. Personality and Individual Differences, 92, 80–86.
Båsk, A. (2021). Högkänslighet hos barn inom småbarnspedagogiken. Pro gradu-avhandling,
Åbo Akademi, Vasa
Börjesson, M. (2003). Diskurser och konstruktioner – En sorts metodbok. Studentlitteratur
Healthwise Staff. (2020). Sensory Processing Disorder. University of Michigan Health
https://www.uofmhealth.org/health-library/te7831
Jagiellowicz, J., Xiaomeng, X., Aron, A., Aron, E. N., Guikang, C., Tingyong, F. & Weng, X.
(2010). The trait of sensory processing sensitivity and neural responses to changes in visual
scenes. Social Cognitive and Affective Neuroscience, 6(1), 38–47.
Johansson, A. (2005). Narrativ teori och metod. Studentlitteratur AB, Lund
Kojonen-Kyllönen, T. (2012). Kokemuksia ja havaintoja herkkyydestä. Pro gradututkielma,
Helsingin yliopisto, Helsinki
Kuula, A. (2006). Tutkimusetiikka. Vastapaino
Kvale, S. & Brinkmann, S. (2009). Den kvalitativa forskningsintervjun. Författarna och
Studentlitteratur, Studentlitteratur AB, Lund

49
Lionetti, F., Aron, A., Aron, E. N., Burns, G., Jagiellowicz, J. & Pluess, M. (2018). Dandelions,
tulips and orchids: evidence for the existence of low-sensitive, medium-sensitive and highsensitive individuals. Translational Psychiatry, 8(24)
Liss, M., Timmel, L., Baxley, K. & Killingsworth, P. (2005). Sensory Processing sensitivity
and its relation to parental bonding, anxiety, and depression. Personality and Individual
Differences, 39(8), 1429–1439.
Manninen, S-S. (2014). Outolintu, erilainen: Tutkimusraportti yliherkästä väri-ihmisestä
muotojen yhteiskunnassa. Ajatushattu Kustannus
Mölsä, M. (2018). Personlighetsdraget högkänslighet och dess relation till självkänsla, ångest,
depression och aggression: en kvantitativ studie. Pro gradu-avhandling, Åbo Akademi, Vasa
Olsson, H. & Sörensen, S. (2011, första upplagan 2001). Forskningsprocessen – Kvalitativa
och kvantitativa perspektiv. Författarna och Liber AB
Patterson, C. M. & Newman, J.P. (1993). Reflectivity and learning from aversive events:
Toward a psychological mechanism for the syndromes of disinhibition. Psychological Review,
100(4), 716–736.
Pluess, M. (2015). Individual Differences in Environmental Sensitivity, Child Development
Perspectives. 9(3), 138–143.
Pluess, M., Assary, E., Lionetti, F., Lester, K., Krapohl, E., Aron, E. N. & Aron, A. (2017).
Environmental sensitivity in children: development of the highly sensitive child scale and
identification of sensitivity groups. Developmental Psychology, 54(1)
Rauhala, P. (2020). ”Då har man varit med om för mycket”. Pro gradu-avhandling, Åbo
Akademi, Vasa
Slagt, M., Dubas, J. S., van Aken, M. A. G., Ellis, B. & Deković, M. (2017). Sensory Processing
Sensitivity as a Marker of Differential Susceptibility to Parenting. Developmental Psychology,
54(3), 543–558.

50
Suomen Akatemia. (2003). Finlands Akademis forskningsetiska anvisningar. Xerox Business
Services
Trost, J. (2010). Kvalitativa intervjuer. Studentlitteratur AB, Lund
Utbildningsstyrelsen: Grunderna för planen för småbarnspedagogik (2018). Helsingfors
Utbildningsstyrelsen: Grunderna för läroplanen för den grundläggande utbildningen (2014).
Helsingfors
Weber Smit, A. (2017). Is there a biological basis for highly sensitivity? 4 arguments and a
philosophical note. Dr. Anke Weber Smit Coaching&Ontwikkeling
https://ankewebersmit.com/is-there-a-biological-basis-for-high-sensitivity-4-arguments-anda-philosophical-note/

Wolf, M., van Doorn, S. & Weissing, F. (2008). Evolutionary emeragence of responsive and
unresponsive personalities. Proceedings of the National Academy of Sciences, 105(41), 15825–
15830.

51

Bilaga 1: Inlägget för Facebook-gruppen
Hei!
Olen erityispedagogiikan maisteriopiskelija Åbo Akademista. Teen tällä hetkellä Pro gradututkimusta erityisherkkien kokemuksista varhaiskasvatuksessa, esikoulussa ja/tai koulussa
liittyen ympäristöön/ympäristötekijöihin. Graduni on ruotsinkielinen mutta haastattelu
voidaan käydä suomeksi.
Suomessa erityisherkkyyteen liittyvä tutkimus on vähäistä ja siksi lisää tutkimusta tarvitaan.
Tutkimukseni aihe on erityisherkkien ympäristöherkkyys. Eli millä tavoin ympäristö vaikuttaa
erityisherkkien kokemuksiin ja mitkä asiat ympäristössä vaikuttavat. Erityisherkkien
ympäristöherkkyys kiinnostaa minua koska työskentelen erityisopettajana.
Etsin siis erityisherkkiä aikuisia (yli 18 v.), jotka ovat olleet varhaiskasvatuksessa, esikoulussa
tai käyneet yleisopetuksen Suomessa ja jotka haluaisivat kertoa ajastaan/muistoja
varhaiskasvatuksessa, esikoulussa ja/tai koulussa. Haastattelukysymykset saa etukäteen.
Haastattelu käydään etänä videopuhelun kautta tai puhelimitse.
Jos haluat osallistua haastatteluun tai jäi kysyttävää, niin ota yhteyttä sähköpostin kautta
huhtikuun 2021 loppuun mennessä.

Ystävällisin terveisin,
Wilhelmiina Arjatsalo
(email)

52

Bilaga 2: Intervjufrågorna

Haastattelukysymykset suomeksi
-

Kerro miten koit erityisherkkyyden lapsena
o Miten erityisherkkyys näkyi arjessa?

-

Kuvaile päivä varhaiskasvatuksessa/esikoulussa ja koulussa

-

Miten koit ympäristösi varhaiskasvatuksessa ja esikoulussa?
o Mitkä asiat saivat sinut tuntemaan olosi turvalliseksi?
o Mitkä asiat saivat olosi levottomaksi?

-

Miten koit ympäristösi koulussa?
o Mitkä asiat saivat sinut tuntemaan olosi turvalliseksi?
o Mitkä asiat saivat olosi levottomaksi?

-

Oliko ympäristössä tai tiloissa tiettyjä asioita, joihin reagoit?
Kerro millä tavoin ympäristö vaikutti koulunkäyntiisi

-

Kerro jostakin erityisherkkyyteesi liittyvästä tapahtumasta tai muistosta
varhaiskasvatuksessa tai koulussa, joka on koskettanut sinua eniten

-

Minkälaista tukea sait varhaiskasvatuksessa/esikoulussa ja koulussa?
Minkälaista tukea olisit toivonut/kaivannut?
Kerro miten olisit muuttanut ympäristöä ja toimintaa varhaiskasvatuksessa,
esikoulussa ja koulussa ajatellen erityisherkkyyttäsi?

-

Miten koet erityisherkkyytesi tänä päivänä?

Intervjufrågorna på svenska
-

Berätta hur du upplevde högkänsligheten när du var barn
o På vilka sätt syntes det i din vardag?

-

Beskriv en dag i daghem, förskola och skola

-

Hur upplevde du miljön i daghemmet/förskolan?
o Vilka saker fick dig att känna dig trygg i miljön?
o Fanns det någonting i miljön som fick dig orolig/rastlös?

-

Hur upplevde du miljön i skolan?

53
o Vilka saker fick dig att känna dig trygg och bra i miljön?
o Fanns det någonting i miljön som fick dig orolig/rastlös?
-

Fanns det någonting i utrymmen du reagerade särskilt på?
Berätta hur miljön påverkade din skolgång

-

Berätta om en särskild händelse eller ett minne i småbarnspedagogik eller skolan som
berört dig mest med tanke på din högkänslighet?

-

Hurdant stöd fick du i småbarnspedagogik/förskolan och skolan?
Hurdana stödåtgärder skulle du ha önskat?
Berätta hur du skulle ha förändrat verksamheten och lärmiljön med tanke på din
högkänslighet?

-

Hur upplever du högkänsligheten idag?

54

Bilaga 3: Informations- och samtyckesbrevet

Hei
Olen erityispedagogiikan maisteriopiskelija Åbo Akademista. Teen Pro gradu-tutkielmaa
erityisherkkien ihmisten kokemuksista varhaiskasvatuksessa, esikoulussa ja/tai koulussa
liittyen ympäristöön/ympäristötekijöihin.
Suomessa erityisherkkyyden tutkiminen on vielä vähäistä. Kansainvälinen tutkimus kuitenkin
osoittaa erityisherkkyyden olemassaolon. Tutkimukset osoittavat, että noin 20 % väestöstä on
erityisherkkiä. Tutkielmani aiheena on, miten erityisherkkien henkilöiden ympäristöherkkyys
ilmenee varhaiskasvatuksessa, esikoulussa ja koulussa. Eli miten he kokevat ympäristönsä ja
mitkä asiat ympäristössä vaikuttavat kokemuksiin.
Etsin siis erityisherkkiä aikuisia (yli 18 v.), jotka ovat osallistuneet varhaiskasvatukseen,
esiopetukseen tai perusopetukseen Suomessa ja haluaisivat kertoa ajastaan
varhaiskasvatuksessa, esikoulussa ja/tai koulussa. Haastattelukysymykset saa etukäteen
sähköpostitse. Haastattelu käydään etänä videopuhelun kautta tai puhelimitse.
Tutkimuksessa noudatetaan Suomen Akatemian tutkimuseettisiä ohjeita. Osallistuminen on
vapaaehtoista. Osallistujalla on myös oikeus keskeyttää oma osallistuminen. Osallistujien
nimiä tai yhteistietoja ei luovuteta kenellekään ja tiedot hävitetään tutkielman valmistuttua.
Tutkielma kirjoitetaan siten, että osallistujia ei pysty tunnistamaan. Osallistujilla on oikeus
päättää annetun tiedon määrästä. Haastattelu nauhoitetaan osallistujan luvalla ja nauhoite
hävitetään tutkielman valmistuttua.
Jos tutkielmasta tai haastattelusta jäi kysyttävää, niin ota yhteyttä sähköpostin kautta.
Ystävällisin terveisin,
Wilhelmiina Arjatsalo
(email)

Henkilökohtainen suostumus haastatteluun:

_____ Kyllä, suostun osallistumaan haastattelun

_____ Ei, en suostu osallistumaan haastatteluun

_________________________________________________
Pvm ja allekirjoitus

