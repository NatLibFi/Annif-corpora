Livshållning hos 100-åriga finlandssvenskar
-en studie av livsberättelser

Magisteravhandling
VÅRDVETENSKAP
Författare: Charlotte Åberg-Holm
Handledare: Docent Regina Santamäki-Fischer
Åbo Akademi
Fakulteten för pedagogik och välfärdsstudier
Hälsovetenskaper
Enheten för vårdvetenskap, år 2021

ÅBO AKADEMI UNIVERSITY

Faculty of Education and Welfare Studies

Abstract for Master´s thesis
Department of Caring Science
Author: Charlotte Åberg-Holm
Title: Life orientation among Fennoswedish centenarians – a study of life stories
Supervisor: Associate professor Regina Santamäki-Fischer
Keywords: Centenarian, the oldest old, life orientation, Fennoswedes, life story, positive
attitude
Date: 28 October 2021

Number of pages: 60

Appendices: 1

The aim of this study was to describe the life orientation of older people over 100 years
of age. Five Fennoswedish persons aged 100-103, of whom three women and two men,
participated in the study. The life story was used as my main method of material collection
and a qualitative content analysis was done to interpret the material.
The analysis resulted in three themes and subthemes: having a positive attitude towards
life, wanting to decide over one`s life and believing in oneself. The participants have a
positive view of life which is expressed in, among other things, feelings of joy and
gratitude even today. They have been able to decide over their own lives and stand for
their cause, defied norms in society and have not done what others have expected from
them. They have a psychological resilience, in the form of a belief in their own power,
which persists at the age of 100. They were also grateful when they got to tell their life
stories and experienced it meaningful to be able to contribute to research.

ÅBO AKADEMI

Fakulteten för pedagogik och välfärdsstudier

Abstrakt för avhandling pro gradu
Enheten för vårdvetenskap
Författare: Charlotte Åberg-Holm
Titel: Livshållning hos 100-åriga finlandssvenskar – en studie av livsberättelser
Handledare: Docent Regina Santamäki-Fischer
Sökord: 100-åring, de allra äldsta, livshållning, finlandssvenskar, livsberättelse, positiv
attityd
Datum: 28 oktober 2021

Sidantal: 60

Bilagor: 1

Syftet med denna studie är att beskriva livshållning hos äldre personer över 100 år. Fem
finlandssvenska personer i åldern 100–103 år, varav tre kvinnor och två män, deltog i
studien. Livsberättelsen fungerade som min huvudsakliga metod vid materialinsamlingen
och en kvalitativ innehållsanalys användes för att tolka materialet.
Analysen resulterade i tre teman med respektive underteman: att ha en positiv attityd till
livet, att vilja bestämma över sitt liv och att tro på sig själv. Deltagarna har en positiv syn
på livet som uttrycks i bland annat känslor av glädje och tacksamhet ännu idag. De har
själva kunnat bestämma över sina liv, trotsat normer i samhället, stått för sin sak och inte
gjort så som andra förväntat sig av dem. De har en psykologisk återhämtningsförmåga, i
form av en tro på egen kraft, som består vid en ålder av 100 år. De var också tacksamma
då de fick berätta och upplevde det som meningsfullt att kunna bidra till forskning.

Förord
Mina studier vid Åbo Akademi börjar vara slutförda. Efter att jag blev antagen vid Åbo
Akademi har jag vid sidan om dessa studier avlagt en filosofiemagisterexamen med
huvudområdet gerontologi vid Jönköpings universitet i Sverige. Detta har gjort att mina
magisterstudier vid Åbo Akademi har dragit ut på tiden över flera år. Dessutom har jag
hela tiden arbetat inom äldrevården och fått ta del av att ålderdomen kan te sig mycket
olika. Jag har alltid varit intresserad av vad som kännetecknar människor som blir mycket
gamla. De vetenskapliga kunskaperna är än så länge rätt så bristfälliga och samtidigt som
100-åringar beskrivs som pigga och välfungerande, till och med i eget hem, bor många
också med gravt nedsatt funktionsförmåga på äldreboenden.
Att få analysera livsberättelser av 100-åringar har gett mig mycket ny kunskap men
framför allt en vilja och dröm om att få fortsätta forska i detta än så länge relativt
outforskade område. Av dessa gamla människor har jag lärt mig hur viktigt det är att
förverkliga sina drömmar, ha en positiv inställning till livet och kunna bestämma och tro
på sig själv, och därmed på äldre dagar ha ett välbefinnande. Ett stort tack till dessa
deltagare för deras öppenhet och vilja att dela med sig som på det sättet gjort avhandlingen
genomförbar.
Jag vill också ödmjukt tacka min handledare docent Regina Santamäki-Fischer som
stöttat mig i skrivprocessen och fått mig att tänka ur nya perspektiv. Många tack för din
uppbyggande, positiva, pedagogiska och givande handledning. Jag har lärt mig mycket
av dig och det har alltid varit roligt att skriva vidare efter varje handledningstillfälle då
frågor har blivit besvarade och gett struktur till avhandlingen.
Avslutningsvis vill jag tacka min egen familj för stödet jag fått och förståelsen för den tid
det har tagit av det gemensamma familjelivet.

Hangö, 28.10 2021

Charlotte Åberg-Holm

Innehåll
Abstract
Abstrakt
Förord

1. Inledning

s. 1

2. Bakgrund

s. 2

3. Tidigare forskning

s. 4

3.1 En positiv livshållning, humor och en önskan om ett längre liv

s. 4

3.2 Optimism och emotionellt välbefinnande

s. 6

3.3 En psykologisk motståndskraft som en inre styrka

s. 7

3.4 Betydelsen av nära relationer och gemenskap

s. 9

3.5 En livshållning med andlig och religiös innebörd

s. 10

3.6 De blå zonerna

s. 11

3.7 Minoriteten svenskspråkiga 100-åringar i Finland

s. 13

4. Teoretiska utgångspunkter

s. 15

4.1 Begreppet livshållning

s. 15

4.2 Strävan efter en mening i livet

s. 16

4.3 Livshållning – ett sätt att tänka, handla och förhålla sig till omvärlden s. 18

5. Syfte och frågeställningar

s. 20

6. Beskrivning av forskningsprocessen

s. 21

6.1 Design och kontext

s. 21

6.2 Urval och deltagare

s. 22

6.3 Datainsamling och material

s. 22

6.4 Analys av data

s. 24

7. Etiska frågeställningar

s. 26

8. Resultat

s. 30

8.1 Att ha en positiv attityd till livet

s. 30

8.1.1 Att uttrycka tacksamhet

s. 30

8.1.2 Att undvika grubblerier och kunna skratta

s. 31

8.1.3 Att uppleva gemenskap som meningsfullt

s. 32

8.2 Att vilja bestämma över sitt liv

s. 34

8.2.1 Att äga sin livsberättelse

s. 34

8.2.2 Att stå för sin sak trots motstånd

s. 37

8.2.3 Att leva i nuet

s. 39

8.3 Att tro på sig själv

s. 42

8.3.1 Att kompensera för svagheter

s. 42

8.3.2 Att anpassa sig till förändring

s. 43

8.3.3 Att känna trygghet i sig själv

s. 45

9. Diskussion

s. 48

10. Metodologiska överväganden

s. 56

11. Slutsats

s. 59

Referenser
Bilaga: 1 Intervjufrågor

1

1. Inledning
”Alla vill leva länge men ingen vill bli gammal” är ett gammalt ordspråk av filosofen
Cicero som lyfter fram att människan sedan urminnes tider eftersträvat ett långt liv. Denna
paradox att få leva länge och samtidigt inte vilja bli gammal innefattar redan i sig en
positiv kontra en negativ livshållning. En positiv livshållning kan ses i en önskan att få
leva länge, det vill säga åldras, och få leva vidare bland sina kära. Det motsatta tankesättet
är att det är negativt att bli gammal. Cicero framhöll också att ”ingen är så gammal att
han inte tror att han kan leva ett år till” men att det går lättare med en viss andlig mognad
och en positiv syn på sig själv och omvärlden. Innebörden av detta citat har stämt överens
med verkligheten i över 2 000 år och gör det än i dag (Rapp & Rapp, 2007).
Fransyskan Jeanne Calment, hittills den äldsta människan i världen, var nästan 123 år vid
sin bortgång år 1997. Hon har beskrivits som en humoristisk person där skratt och glädje
utgjorde hennes livselixir. Hon har också karaktäriserats som självständig, aktiv, envis
och viljestark samt djupt religiös och omtänksam. Hon tog dagen som den kom och
klagade inte, men det kanske mest omtalade med henne var att hon var oemottaglig för
stress. Ett av hennes uttryck var ”om du inte kan göra något åt det, bry dig inte om det".
Hennes livshållning och personlighet har därför fascinerat forskningen eftersom hon delar
egenskaper med många av dagens 100-åringar (Ennart, 2013, Hagberg, 2010).
Intresset för forskning med 100-åringar har ökat men än så länge omfattar relativt få
studier om livshållning de allra äldsta samtidigt som begreppet livshållning enligt
Fagerström (2019) också är relativt outforskat inom såväl vårdvetenskap som
hälsovetenskaper. Detta motiverar behovet av vårdvetenskaplig forskning då det ännu
föreligger en viss kunskapslucka huruvida 100-åringar besitter en positiv livshållning.
Samtidigt kommer antalet personer som är 100 år och äldre ytterligare att öka i världen.
Idag finns även belägg för att ärftligheten har ännu mindre betydelse för livslängd än man
trott, och att det mer handlar om andra aspekter. En sådan kan vara livshållning om hur
man ska förhålla sig i och till livet och göra det bästa möjliga av sin situation. Det
människor har gemensamt i så kallade blå zoner, där man lever märkbart länge och
dessutom är friskare, är en positiv livshållning och goda relationer till andra människor.
Det finns alltså skäl för en optimistisk livshållning för den som vill leva livet och för den
som vill leva länge (Ennart, 2013, Frostegård, 2019).

2

2. Bakgrund
Antalet 100-åringar har under de senaste decennierna ökat märkbart över hela världen.
Många utmärker sig inte enbart i och med sitt långa liv utan även för att de behåller en
god hälsa högt upp i åren. De har visat sig ha en inneboende förmåga att återhämta sig
från påfrestningar och en motståndskraft för att tolerera stress i vardagen och har därför
ansetts utgöra en modell för ett framgångsrikt åldrande (Borras et al., 2020.) Enligt
Skytthe et al. (2010) har ”superhundraåringar”, de som blir 110 år eller äldre, alla gått sin
egen väg. Förutom att majoriteten är kvinnor saknar de så gott som samtliga andra
gemensamma egenskaper. De har också visat att det är möjligt att leva ett mycket långt
liv och ha en viss grad av hälsa. Även i de nordiska länderna: Finland, Sverige, Norge
och Danmark, har åtminstone en person nått en ålder av 110 år. Kvinnorna lever
fortsättningsvis längre än männen och i framtiden kommer förmodligen fler att få fira sin
110-årsdag.
Ett flertal studier lyfter också fram att det ännu saknas kunskap om bland annat hur de
allra äldsta upplever det att bli extremt gamla och hur de motiverar att de vill leva till en
mycket hög ålder (Karppinen et al., 2016) samt vilken betydelse livshållning har i
hälsofrämjande och förebyggande syfte (Fagerström, 2019). Kunskap saknas också om
huruvida en positiv inställning till livet har ett värde i ålderdomen över en längre tid än
några år (Pitkälä et al., 2004) och om positiva attityder, personlighetsegenskaper och
självuppskattad hälsa hos de allra äldsta påverkar det psykiska välbefinnandet (Kato et
al., 2016). Trots omfattande forskning är det fortfarande oklart vad i personligheten som
skyddar en del människor (Pitkälä et al., 2004) och i vilken grad en positiv livshållning
kan utgöra en hälsoresurs och ytterligare stärkas hos de allra äldsta trots att människor
idag lever längre (Fagerström, 2010). Det saknas också fortfarande ett brett perspektiv på
begreppet positiv livshållning (Fagerström, 2010).
En genomgång av tidigare forskning visar att kvalitativa studier med 100-åringar, när det
gäller livsberättelser, har gjorts i betydligt mindre skala än kvantitativa studier. Detsamma
gäller forskning med minoriteter. Därmed finner jag det angeläget att göra en analys av
ett tidigare använt material, dels ur ett kvalitativt perspektiv, dels med finlandssvenska
100-åringar vilka tillhör en minoritet svenskspråkiga på 5,2 % av Finlands befolkning.
Det finns således ett behov av kvalitativ forskning med 100-åringar. Denna avhandling
ämnar fylla en liten del av dessa luckor, specifikt med fokus på minoriteten

3

finlandssvenskar. Avhandlingen strävar efter att beskriva deras livshållning vid en ålder
av 100 år och äldre. Detta görs med tidigare forskning samt med vetskapen om den stora
andel 100-åringar och äldre som existerar hos liknande minoriteter runtomkring i världen,
de så kallade blå zonerna, som referensram. Dessa och det rådande forskningsläget
kommer att beskrivas i följande kapitel. Därefter följer en förklaring av avhandlingens
teoretiska ramar och metoden samt slutligen analysen.

4

3. Tidigare forskning
En stor del av forskningen med 100-åringar har fokuserat på hälsa och livslängd med
motsägelsefulla resultat. Forskning om 100-åringar sedan tidigt 2000-tal visar att de flesta
ofta beskrevs som sjuka och svaga (Andersen-Ranberg et al., 2001) eller led av en
psykologisk nedgång som kännetecknades av avsaknad av identitet, värdighet och egen
kontroll (Baltes och Smith, 2003). Under senare år har många studier med personer som
är 100 år och äldre lyft fram dem som relativt friska, självständiga och socialt aktiva
(Borras et al, 2020, Koch et al., 2010, Stathakos et al., 2005). Forskning visar också att
en positiv livshållning är av stor betydelse för ett långt liv och friskare liv samt gott
åldrande (Fagerstöm, 2010, Pitkälä et al., 2004) samt inverkar på funktionsförmågan och
behovet av institutionsvård (Pitkälä et al., 2004). Motstridiga resultat har även när det
gäller livshållning hos de allra äldsta, presenterats i en och samma studie av Hedburg et
al. (2009) där en del hade en mycket positiv syn på livet medan andra upplevde att de
endast existerade, vilket indikerade en viss meningslöshet i livet. Detta för onekligen
tankarna vidare till behovet av att få ökad förståelse för vad livshållning är.

3.1 En positiv livshållning, humor och en önskan om ett längre liv
Många forskningsresultat lyfter fram optimism som något uppenbart bland 100-åringar
runt om i världen. En optimistisk livshållning har associerats med ökad livslängd och
bättre hälsa eftersom den är nära relaterad till en hälsosam livsstil, positiva
bemästrandestrategier och kan utgöra en skyddande faktor mot depression i hög ålder
(Buono et al., 1998, Kato et al., 2016, Lee et al., 2019). Samtidigt som en positiv
livshållning förutspår för ett gott åldrande har den även visat sig avta till en del med åldern
(Fagerström, 2010).
I en studie av Karppinen et al. (2016) framkom att en del av de allra äldsta ville leva till
100 år. Optimism och en humoristisk inställning med en ”glimt i ögat” återspeglade deras
önskan för ett långt liv. En tredjedel av de som bodde hemma beskrev att de älskade livet,
var nyfikna på livet men också upplevde sin hälsa som god. Att få se sina barnbarn växa
upp var också en stark drivfaktor. Större delen av de som ville leva längre var män som
också hade en mer positiv livshållning än kvinnorna. De som inte ville leva så länge var
främst rädda för att bli beroende av andra och förlora sin självständighet eller bli
ensamma, vilket också Brandão et al. (2019) påvisat i forskning. En entusiasm för och ett

5

behov av att vara engagerad i livet samt en strävan efter att hitta en mening i de små
sakerna i vardagen trots hälsoproblem eller under svåra tider har hos de äldsta även
uppmärksammats av Moore et al. (2006).
En annan studie där ett flertal deltagare uppgav att de önskade leva längre med förbehållet
att de fick behålla sin hälsa och vara oberoende av andra har gjorts av Clarke och Warren
(2007). En alltmer osäker framtid gjorde att man tog en dag i taget, vilket blev en strategi
eller ett sätt att förhålla sig med en känsla av viss kontroll. En del deltagare tyckte dock
att det var mer meningsfullt att leva i nuet än att tänka på framtiden. Att ”ta en dag i taget”
har även

beskrivits

av

Ågren

(1999,

2013) som

den absolut

vanligaste

anpassningsstrategin hos de allra äldsta. Om man kunde leva i nuet och inte tänka på
framtiden höll man tankarna om döden borta. Att ta en dag i taget handlade oftast inte om
att ge uttryck för en verklig uppgivenhet utan var mer ett pragmatiskt accepterande av
vad livet kunde innebära i en hög ålder.
Deltagare i forskning av Norberg et al. (2019) har även de berättat hur de lärt sig att ta en
dag i taget och acceptera livet som det är. De uttryckte dessutom en viss förundran i att
de fick leva så länge och trots medvetenheten om en nära framstående död beskrev de
känslor av lycka för att fortfarande få leva. Freeman et al. (2013) fann i sin studie att 100åringarna fortfarande såg en mening och ett mål med framtiden, hade en kärlek till livet
och en passion för engagemang. De framhöll även betydelsen av att upprätthålla
funktionella förmågor och vikten av fortsatt aktivitet. De aktiviteter som uppfattades som
mest socialt fördelaktiga och roliga bibehöll de och minskade på andra. 100-åringarna
hade en positiv syn på livet som uttrycktes i känslor av gläd je och tacksamhet för livet.
Att upprätthålla en humoristisk livshållning lyfts fram som något viktigt i flera studier
med 100-åringar. Förmågan att skratta har beskrivits som en viktig del av livet av (Darviri
et al., 2009, Koch et al., 2007, Kato et al., 2012, Perls & Silver, 1999) och att vara nyfiken
och ha en humoristisk inställning till livet av (Karppinen et al.,2016, Santamäki-Fischer
et al., 2010). Perls och Silver (1999) har i forskning skildrat 100-åringar som använt
humor som en strategi för att bemästra emotionellt, tänka kreativt och lösa problem.
Framför allt höll man hjärnan aktiv som ett bra skydd mot åldrandet men med hjälp av
humor kunde man även närma sig besvärliga situationer på ett nytt sätt.

6

3.2 Optimism och emotionellt välbefinnande
Hutnik et al. (2012) har hos de allra äldsta beskrivit en positiv attityd till livet, i betydelsen
att livet har varit värt att leva och att det kändes bra att vara 100 år, samt en förmåga att
leva i nuet, inte grubbla på det förflutna eller oroa sig inför framtiden. Att ha en känsla
av samhörighet, att ha kärleksfulla familjemedlemmar och vara aktör i sitt liv steg fram
som viktiga aspekter såsom en tacksamhet för god hälsa i denna höga ålder. Evidens för
förtvivlan eller depression fanns inte i studien. Scelzo et al. (2018) har presenterat
liknande resultat med deltagare över 90 år som hade sämre fysisk hälsa men bättre
psykiskt välbefinnande och inte led av depression och ångest. Att kunna ha en egen
kontroll men också vara envis gav mening i livet. Även Moore et al. (2006) lyfter fram
betydelsen av att ha kontroll för att kunna behålla meningen i livet. Wilken et al. (2002)
visar också att de allra äldsta kan hantera sina liv genom att ha en integrerad
kontrolluppfattning av såväl interna som externa strategier.
Kato et al. (2012) beskriver 100-åringar som icke neurotiska, mycket utåtriktade,
samvetsgranna och optimistiska vilket kan vara bidragande faktorer till ett framgångsrikt
åldrande. En annan studie av Kato et al. (2016) stöder tanken att positiva attityder och en
gynnsam personlighet i samband med en självskattad hälsa kan ha stor betydelse för det
emotionella välbefinnandet hos de allra äldsta. Resultat av Pitkälä et al. (2004) lyfter
också fram att äldre med en positiv livshållning upplever sin hälsa bättre och inte lider av
depression. Studien tyder även på att känslor av att behövas och känna sig älskad ger
mening i livet, vilket i sin tur kan förskjuta behovet av institutionell vård. En positiv
livshållning syns i att man selektivt kan fokusera på något positivt i varje situation och se
verkligheten utifrån detta. Mackowicz och Wnek-Gozdek (2018) lyfter även de i sin
studie fram att 100-åringarna hade en optimistisk livshållning som innebar att de i varje
situation, även den svåraste, kunde se positiva aspekter.
Tidigare studier som också lyft fram personligheten som en bidragande faktor för ett gott
åldrande är den så kallade Georgiastudien, som gjorts i flera faser, där Martin (2002)
rapporterade om att 100-åringarna besitter en robust personlighet som en individuell
styrka vilket gör det lättare att anpassa sig till förändringar sent i livet. Det i sin tur
påverkar välbefinnandet. Nyare resultat från samma studie (Martin et al., 2006) lyfter
fram vikten av specifika personlighetsdrag och bekräftar att 100-åringarna över lag inte
har neurotiska anlag och att de förblir emotionellt stabila till och med vid åldersrelaterade

7

förändringar. De är inte heller fientligt inställda eller speciellt sårbara. De är snarare
utåtriktade och har därför lättare att även som äldre få kontakt med andra människor. De
är kunniga och kan till och med överskatta sin oövervinnlighet vilket kan ha hjälpt dem
genom livet. Efter att ha förlorat make eller maka av naturliga skäl kunde många 100åringar börja fokusera på sig själva och sina egna styrkor. Att inte oroa sig i onödan stiger
fram i ett flertal studier (Buono et al., 1998, Koch et al., 2007, Martin et al., 2006).

3.3 En psykologisk motståndskraft som en inre styrka
En psykologisk motståndskraft hos de allra äldsta har beskrivits av Moore et al. (2006).
De har under hela sitt liv haft en livshållning som grundar sig på att de vid motgångar
hittat en mening genom en inre styrka, förmåga och beslutsamhet samt genom att göra
det bästa av varje situation och se motgångar som utmaningar. En inre styrka har också
identifierats av Boman et al. (2015) som en förmåga att anpassa sig till nya situationer
och som en hälsoresurs för att kunna uppleva välbefinnande trots påfrestningar typiska
för åldrandet.
Enligt Nygren et al. (2007) kan en inre styrka vara ett uttryck för att kunna leva i nuet, i
det förflutna och i framtiden och vara en sammanlänkad helhet vilket i sin tur gör det
möjligt att uppleva välbefinnande och finna en mening senare i livet. En inre styrka
innebar att tro på sig själv, vara medveten om sina egna begränsningar samtidigt som man
kunde be om hjälp och stöd av andra. En positiv livssyn kombinerad med ett realistiskt
tankesätt ger också en inställning och kraft till att man kan bemästra det mesta, vara envis
och inte ge upp. Att 100-åringar är realistiska och tror på sin egen kraft samt förmåga att
hantera svårigheter har också påvisats av Wilken et al. (2002).
Hutnik et al. (2016) framställer en motståndskraft som en förmåga att kunna se något
positivt också i mycket svåra stunder, att återhämta sig och gå vidare och acceptera det
man inte kan påverka, såsom en naturlig till åldern hörande fysisk nedgång.
Motståndskraften utmärktes även i en positiv inställning till att anpassa sig till förändring,
omformulera tänkandet till något positivt och därmed känna sig nöjd. Att kunna
upprätthålla sitt intresse och vara engagerad i något gav mening i livet. 100-åringars sätt
att tänka och aktivt ändra sin uppfattning för att bibehålla sitt välbefinnande har också
beskrivits av Yasumoto et al. (2017). Detta gör de genom att positivt närma sig vardagen,

8

acceptera verkligheten, vara nöjda med livet och behålla goda relationer med and ra
människor.
Liknande resultat har presenterats i tidigare studier i form av livsberättelser av Hutnik et
al. (2012) där livsberättelser kännetecknas med uttryck som ”just get on with it” eller
”just accept what comes” och av Koch et al. (2010) där 100-åringar beskrivs ha en attityd
och livshållning till att betrakta svårigheter och förluster som en del av livet. De
synliggörs i studien genom kommentarer som “never give up”, ”accept whatever life
brings” och ”do what you can to make things better and then move on”. 100-åringarna i
studien gav en positiv bild av åldrandet, var nöjda med livet och ville leva så självständigt
som möjligt.
Forskning av Darviri et al. (2009) visar att 100-åringar framstår som mycket
anpassningsbara då de har kunnat bemästra motgångar och vänja sig vid stora
förändringar i livet. De var även alla nöjda med livet som helhet. De har även en
livshållning att vara mer selektiva, oavsett upplevd ensamhet, när de umgås med andra
människor vilket återspeglar en livshållning att i första hand ta hand om sina egna behov
och mål. Dessutom har de både i det förflutna aktivt undvikit och undviker för närvarande
konflikter vilket möjligtvis visar att de minimerar sin exponering för stress. Skratt, humor
och tanken om försoningen med döden utgjorde det ultimata tecknet på en positiv
livshållning.
Ovanstående resultat bekräftas även av tidigare genomförda studier. Buono et al. (1998)
beskriver 100-åringar ha en positiv attityd till livet, vara nöjda och inte klaga, ha goda
familjerelationer, inte vara ångestfyllda och i hög grad vara anpassningsbara inför
oundviklig funktionsförlust med tilltagande ålder. Denna anpassningsförmåga kan vara
ett medfött kännetecken hos dessa långlivade personer. Jopp och Rott (2006) lyfter fram
att 100-åringar kännetecknas av en psykologisk återhämtningsförmåga, i form av en tro
på egen kraft, som består livet ut. De har en positiv livshållning och framstår som mycket
anpassningsbara oavsett sin höga ålder. Enligt Jopp och Rott (2006) inverkar den egna
tron och förhållningssättet hos de allra äldsta starkt på det psykiska välbefinnandet och
attityden till livet. Även Moore et al. (2006) lyfter fram en tro som en styrka och en tillit
till sig själv som ett genomgripande tema i sin studie. Dessutom påvisar de en känsla av
att ha viss kontroll över sin omgivning.

9

3.4 Betydelsen av nära relationer och gemenskap
Fagerström (2010) lyfter fram en positiv livshållning som en inre hälsoresurs. Studien
poängterar också vikten av att ha nära relationer till make eller maka, barn, släkt och
vänner, att ha en känsla att vara behövd och att det dagliga livet har en mening samt att
det finns en kraft för framtida planer. Människor som är ensamma rapporterar inte samma
positiva livshållning och välbefinnande, vilket lyfter fram betydelsen av nära relationer.
Pitkälä et al. (2004) framhåller också i enlighet med Fagerström (2010) att känslan av att
vara behövd är viktig för meningen med livet.
Ett flertal andra studier uppmärksammar betydelsen av närheten till den närmaste
familjen och möjligheten att upprätthålla tillfredställande relationer. Att få vara en del av
en större helhet och dela minnen samt visa omtanke om andra har visat sig ha stark positiv
effekt på meningsfullheten i 100-åringarnas liv samt gett dem kraft att leva och finnas till.
En meningsfull social roll i gemenskap med andra människor ger en känsla av tillit och
ett inre lugn samt hjälper till att upprätthålla en självkänsla, förnöjsamhet och uthållighet
med livet (Buono et al., 1998, Clarke & Warren, 2007, Freeman et. al., 2013, Jopp &
Rott, 2006, Koch et al., 2007, Koch et al., 2010, Moore et al., 2006, Nygren et al., 2007,
Perls & Silver, 1999, Scelzo et al., 2018, Yasumoto et al., 2017). Scelzo et al. (2018)
lyfter också fram att 100-åringarna i studien, förutom att de hade starka band med
familjen, hade en positiv attityd vilket gav dem en beredskap att acceptera och övervinna
motgångar.
I forskning av Eloranta et al. (2015) framställs flera faktorer som bland annat
respondenternas egna subjektiva åsikter och funktionsförmåga stå i samband med en
positiv livshållning. För att upprätthålla en positiv livshållning var stöd av familj och
vänner av stor betydelse eftersom kärlek och hjälp gav de äldre kraft att anpassa sig till
förändringar i livet och ledde till en bättre livskvalitet. Resultatet visar också att de äldre
verkade behålla sin positiva livssyn trots sjukdom. Denna positiva livssyn kan jämföras
med Hemberg et al.:s (2017) tankar om att kärleken är den viktigaste källan för styrka.
Studier av Eloranta et al. (2012) och Fagerström (2010) påvisar att äldre över lag är nöjda
med livet i ålderdomen men att en positiv livshållning tenderar att minska med stigande
ålder. Enligt Mackowicz och Wnek-Gozdek (2018) möjliggör också 100-åringars
livslånga optimism uppbyggnaden av positiva sociala relationer och bidrar till att
ensamhet undviks. Enligt forskarna kände 100-åringarna i studien sig sällan ensamma,

10

bland annat tack vare relationer. För att upprätthålla dessa måste de besitta något som
vinner deras respekt och kärlek.

3.5 En livshållning med andlig och religiös innebörd
Ett flertal forskningar framlägger bevis för att en positiv livshållning eller positiv känsla
av mening i livet är förknippad med andlighet och djup religiös övertygelse. Moore et al.
(2006) betonar att en tro på Gud ger mening i livet och hjälper till att förstå motgångar
samt ger en känsla av att bli omhändertagen av Gud som äldre. Ett flertal studier påvisar
att en religiös livshållning eller tro på en abstrakt annan som Gud ger kraft att leva och
styrka i nuet (Archer et al., 2005, Clarke & Warren, 2007, Koch et al., 2007, Moore et al.,
2006, Nygren et al., 2007, Norberg et al., 2019).
Archer et al. (2005) påvisar i en studie hos 100-åringar att en djup religiös tro har stor
betydelse för framgångsrik anpassning och bemästring samt kan relateras till en hög grad
av förnöjsamhet med livet. Den religiösa livshållningen har dessutom varit bestående
under hela livet och inte uppstått när man åldrades. Betydelsen av en religiös livshållning
beskrivs även i en ökad anpassning till sjukdom och funktionsnedsättning sent i livet, vid
motgångar eller som en trygghet och tröst inför döden (Buono et al., 1998, Bishop et al.,
2007, Moore et al., 2006, Nygren et al., 2007, Perls & Silver, 1999, Santamäki-Fischer et
al., 2007, Santamäki-Fischer et al. 2010). Santamäki-Fischer et al. (2007) och Norberg et
al. (2019) lyfter fram att det hos alla av de allra äldsta fanns en framtid i någon form.
Detta kunde visa sig i en hoppfull attityd om att få ett bättre liv efter döden eller i en tro
på en återförening med sina nära i himlen. Den religiösa livshållningen syntes även i
övertygelsen att Guds kärlek skulle hjälpa dem att möta döden och att de trots en viss
ångest var redo att lämna livet.
Resultat av Manning et al. (2012) tyder på att andlighet och en religiös livshållning är en
viktig resurs och ett stöd vid svårigheter sent i livet. Andligheten var starkt relaterad till
vardagen och har varit en viktig del hos 100-åringarna i studien under hela livet.
Andligheten är alltså inte något de försökt anpassa sig till senare i livet. Ett nära personligt
förhållande till Gud, som någon man varje dag kunde lita på, gav styrka och en
motståndskraft samt en mening i livet. Resultatet visar också att andlighet och en religiös
livshållning inte endast gör det lättare att anpassa sig sent i livet, utan också utgör en väg
till välbefinnande, livstillfredsställelse och livskvalitet.

11

Likande resultat har presenterats av Crowther et al. (2002) som framför att en positiv
andlighet minskar känslan av att förlora kontrollen och den hjälplöshet som
funktionsnedsättning i hög ålder i allmänhet för med sig. En positiv andlighet handlar om
övertygelse och värderingar och är förknippad med hopp, optimism och ödmjukhet samt
en god relation till sig själv och andra. Resultat av Norberg et al. (2019) lyfter fram en
andlighet som innebär en inre känsla av gemenskap med något större än en själv såsom
en högre makt eller Gud. Gemenskapskänslan innebar även en samhörighet genom
minnen av betydelsefulla andra människor som inte längre är vid liv. Deltagarna i studien
beskrev Gud som ständigt närvarande och pålitlig. Den religiösa livshållningen hade
funnits ända från barndomen. Berättelserna visade även en grundläggande inställning till
att de äldre försonats med livet. Trots många negativa händelser såsom förlust av make,
maka eller barn uttryckte de en tacksamhet och ödmjukhet inför livet.

3.6 De blå zonerna
År 2004 myntade den belgiske demografen Michel Poulain begreppet blå zoner.
Tillsammans med läkaren och den medicinske statistikern Gianni Pes presenterades
begreppet i en vetenskaplig artikel och fick omedelbart stor uppmärksamhet. Innan det
hade Gianni Pes vid en internationell konferens om åldrande i Frankrike år 1999, inför
världens samlade expertis inom åldrande, redogjort för hur han kartlagt och personligen
undersökt ett stort antal 100-åringar på Sardinien. Dessutom kunde han konstatera att
kvinnor lever längre än män i alla länder på jorden, men på Sardinien blev lika många
män som kvinnor hundra år (Ennart 2013).
Blå zoner är ganska små och geografiskt avgränsade öar och bergsområden runt om i
världen där människor lever ovanligt länge och där det finns fler 100-åringar i relation till
platsens befolkning än någon annanstans. Dessa platser utmärktes av Poulain och Pes
med blå kulspetspenna och därför föll det sig naturligt att kalla dessa områden för blå
zoner. Vetenskapligt bekräftade blå zoner anses vara Okinawa i Japan, östra Sardiniens
bergiga inland i Italien, den lilla isolerade grekiska ön Ikaria i Egeiska havet och Nicoyahalvön på Costa Ricas Stillahavskust. Gemensamt hos människorna i de blå zonerna är
en djup religiös tro och en andlighet som förefaller ge en känsla av mening och en vilja
att fortsätta leva. Hos de allra äldsta har man kunnat notera att de har lyckats upprätthålla
goda relationer och vänskapsband under hela livsloppet samtidigt som de har lätt för att

12

uttrycka vad som är meningen med livet och kan leva i överensstämmelse med den
tankegången (Ansello 2019, Ennart 2013).
Intressant är också att dessa 100-åringar är friskare än på andra platser i världen genom
att de har färre hjärt- och cancersjukdomar samt senare och lindrigare insjuknar i demens
samt andra av åldrandets sjukdomar. Gemensamma drag för människorna i de blå zonerna
är att de är fysiskt aktiva vilket begränsar uppkomsten av hjärt- och kärlsjukdomar och
demens. Trots att fysisk aktivitet och arbete långt upp i åren är av stor betydelse har de
en förmåga att koppla av och umgås. En tät sammanhållning i familjen och med vänner
där de gamla ingår hör naturligt till det sociala livet. De gamla människorna är som en
skatt för de yngre som de dessutom gärna vill ta hand om. De gamla behöver aldrig känna
sig ensamma och de får hela tiden uppfatta sig vara betydelsefulla. Det som också präglar
dessa människors livshållning är ett lugn men också en envis läggning och humor (Ennart
2013).
Hitchott et al. (2018) lyfter fram ett starkt självupplevt välbefinnande som ett specifikt
kännetecken hos de äldre människorna på Sardinien. Rapporterna visar även att
depressiva symptom inte är vanliga. Dessutom uttryckte de äldre en tillfredsställelse med
sitt förflutna liv men också med livet idag. Dessutom hade de förväntningar på framtida
tillfredsställelse. De uppfattade sig också kunna anpassa sig till och lösa vardagliga
problem samt etablera och upprätthålla sociala relationer samt ha ett gott förhållande till
sig själva och sina egna känslor.
Aktiviteter som främjar tillfredsställelse prioriteras hos de äldre medan det som ger
missnöje ges mindre tid och uppmärksamhet. Att få möjligheten att umgås med
betydelsefulla människor har kopplats ihop med känslor av lycka. En sådan evidens
antyder att dessa äldre har ett högre emotionellt välbefinnande då de känner att det finns
en mening med livet och något att tro på. Deras personlighet, optimism och emotionella
välbefinnande hör ihop med ett framgångsrikt åldrande (successful ageing) och ett långt
liv (Hitchott et al. 2018).
Denna optimism och detta emotionella välbefinnande kan relateras till begreppet
livshållning som beskrivits av Fagerstöm (2017). Optimism som en benägenhet att
förvänta sig positiva händelser kan i forskning av Hitchott et al. (2018) ses som
förväntningar på tillfredsställelse i livet framöver. Positiv livshållning, som enligt

13

Fagerstöm (2010) är ett bredare begrepp än optimism där man selektivt fokuserar på något
bra i varje situation, kan även jämföras med studien av Hitchott et al. (2018) där de äldre
valde aktiviteter som främjar tillfredsställelse framom de som inte gör det.

3.7 Minoriteten svenskspråkiga 100-åringar i Finland
Finlandssvenskarna som minoritetsgrupp har uppvisat bättre hälsa och ett längre liv än
majoritetsbefolkningen. Finlandssvenskarna hör dessutom till dem som lever längst och
hör till de friskaste folken i hela världen, i själva verket lika länge som människorna på
den japanska ön Okinawa, vilket är intressant eftersom minoriteter globalt sett mår sämre.
Den svenskspråkiga befolkningens långa livslängd har även väckt internationellt intresse
när det gäller socialt kapital och sociala nätverk. Den svenskspråkiga minoritetsgruppen
har visat sig ha ett rikt socialt nätverk i jämförelse med den finskspråkiga majoriteten.
Begreppet delaktighet beskrivs som något viktigt hos den svenskspråkiga minoriteten. Att
man känner sig delaktig i en gemenskap kan också vara betydelsefullt för hälsan och styra
människan mot ett hälsosamt leverne. Livshållningen syns i intresset av samhörighet och
omtanke om varandra samt en stolthet över att man lyckats tillsammans. Socialt kapital
eller gemenskapsanda framstår som en ömsesidig tillit mellan människor och är viktigt
för välbefinnandet (Hyppä & Mäki, 2001, Hyyppä, 2007, Hyyppä, 2012).
Hyyppä (2007) framhåller att livslängden på Åland och i Österbottens kusttrakter är på
toppnivå även jämfört med andra delar av världen. Den förväntade livslängden på Åland
är en av de längsta i världen samtidigt som där finns ett välbefinnande som inte brukar
finnas på karga öar. Orsakerna till detta har ännu inte vetenskapligt undersökts utan den
goda situationen har förblivit på undrandets nivå. Däremot stiger en samhörighetskänsla,
ett ansvar för eget och andras liv samt betydelsen av mänskliga relationer fram som
viktiga aspekter.
Finlandssvenskar som är 100 år och äldre utgör en intressant studiegrupp med tanke på
livshållning och huruvida de eventuellt bildar en egen blå zon. Då min tidigare studie
inleddes år 2011 fanns det 664 personer som var 100 år eller äldre i Finland. Antalet
svenskspråkiga av dessa personer uppgick till 89, varav 82 var kvinnor och 7 män
(Finlands officiella statistik, 2012). Enligt A. Hämäläinen vid Statistikcentralen
(personlig kommunikation, 15 oktober 2021) var vid utgången av augusti 2021 det totala

14

antalet 100-åringar och äldre 1102, varav 931 var kvinnor och 171 var män. Av dessa var
antalet svenskspråkiga personer 131, varav 112 kvinnor och 19 män.
Av 100-åringarna var därmed 15,4 procent finlandssvenskar år 2011 medan de i augusti
år 2021 var 11,9 procent. Dessa siffror kan jämföras med att finlandssvenskarna idag
utgör 5,2 procent av Finlands totala befolkning. Detta visar att andelen 100-åringar och
äldre under de senaste tio åren jämnat ut sig mellan språkgrupperna. Fortsättningsvis finns
det i alla fall dubbelt fler finlandssvenska 100-åringar och äldre än vad det teoretiskt i
relation till andelen finlandssvenskar av hela befolkningen borde finnas. Detta ger belägg
för att finlandssvenskarna skulle utgöra en egen blå zon, åtminstone om man jämför med
den övriga finländska befolkningen. Utvecklingen är också tydlig. Dagens siffror på
antalet 100-åringar och äldre i Finland kan också jämföras med statistik från 1990 då det
levde endast 157 personer som fyllt 100 år i Finland (Finlands officiella statistik, 2017).

15

4. Teoretiska utgångspunkter
I följande kapitel beskrivs begreppet livshållning för att lättare kunna ta del av både
analysen och resultatdiskussionen. Detta inkluderar en diskussion om begreppets
innebörd samt även dess teoretiska tillämpningsmöjligheter.

4.1 Begreppet livshållning
I diskussioner om vad som karakteriserar en livshållning blir frågan om livsmening enligt
Stenqvist (2008) en utgångspunkt. På ett eller annat sätt avser en livshållning ge svar på
vad som är min mening med just mitt liv, det vill säga en mening som gör just mitt liv värt
att leva. Stenqvist (2008) framhåller att livsåskådning är det mest använda ordet, men
även andra ord såsom livssyn och livshållning förekommer allmänt. Jag föredrar i denna
studie att använda ordet livshållning eftersom det ordet bäst så som Stenqvist (2008)
skriver uttrycker flera aspekter, det vill säga aktivitet, handling, praxis, emotioner och en
helhetssyn. En livshållning är vanligtvis mer eller mindre fragmentarisk och är inte i
första hand förbunden med intellektuella överväganden utan uttrycker snarare känslor och
stämningar.
En livshållning är ett försök att finna svar på grundläggande existentiella frågor såsom
hur vi ska förhålla oss till livet och andra människor samt på vilka grunder vi ska inta den
hållning vi väljer. Mänskans svar på dessa frågor ges helt eller delvis i form av olika
livshållningar. Dessa svar yttrar sig i olika valsituationer, i handlingar som till exempel i
glädje och sorg. I samband med konfliktsituationer kommer ofta människans livshållning
i dagen eftersom livshållningen då tvingar fram en handling. En livshållning innebär även
en hjälp att leva i det oundvikliga och ett medel för att bemästra livets villkor (Stenqvist,
2008).
En livshållning uttrycker ett samband mellan människans övertygelse och hennes
handlingar samtidigt som den växer i samband med att människan växer. En livshållning
är också beroende av att människan känner sig själv vilket hon gör då hon befinner sig i
relation till andra, samtidigt som livshållningen utvecklas och fördjupas tillsammans med
andra människor. Den är personlig även om flera inslag i livshållningen delas med andra
människor. För den enskilda människan handlar en livshållning i hög grad om att lära
känna sig själv men också andra. Att våga lita på sitt omdöme, att efterleva sin sanning

16

och ha en förmåga till omvärdering visar sig i val av livshållning och handlingar
(Stenqvist, 2008).
Livshållning som begrepp, speciellt positiv livshållning och optimism, har definierats på
olika sätt. Positiv livshållning har kopplats ihop med tillfredsställelse med livet och
välbefinnande samt med en förmåga att engagera sig i sociala relationer och kunna
hantera sin egen livssituation. Begreppet har sitt ursprung i människans innersta önskan
om mening i livet samt längtan efter att få leva i gemenskap (Fagerström, 2010, Pitkälä
et al., 2004).
Begreppet livshållning är fortfarande tämligen outforskat inom såväl vårdvetenskap som
hälsovetenskaperna. Begrepp som kan relateras till livshållning är ”emotionell vitalitet”,
”optimism” och ”emotionellt välbefinnande” vilka har framställts som uttryck för positiva
känslor (Fagerstöm, 2017). Optimism har definierats som en benägenhet att förvänta sig
positiva händelser, och som ett förhållningssätt kan det relateras till psykiskt och fysiskt
välbefinnande. Högt respektive lågt välbefinnande antas höra samman med optimism
respektive pessimism inför framtiden. Begreppet optimism förutsätter inte att människan
själv orsakar det positiva utfallet av olika händelser och skiljer sig sålunda från andra
liknande livshållningar

som tilltro till egen förmåga (self-efficacy) som är

situationsspecifikt i det avseendet att människans egen förmåga kan variera i olika
situationer (Egidius,2005).
Positiv livshållning utgör ett bredare begrepp än optimism och har angivits som en
förmåga att selektivt fokusera på något bra i varje situation. Förmågan att i samband med
svårigheter lägga tonvikt på positiva aspekter och ha en positiv inställning till livet över
lag inverkar i sin tur på förmågan att anpassa sig till nya situationer och kunna bemästra
livet. Att ha en känsla av egen kontroll, att tro på sina egna insatser, kan ses som en viktig
resurs vid påfrestande livshändelser (Fagerstöm, 2017).

4.2 Strävan efter en mening i livet
Eftersom livshållning berör frågor om livets mening och drivs fram genom att människan
ställer frågor om livsmening så ämnar jag i studien diskutera betydelsen av hur människan
förhåller sig till tillvaron och resonerar kring livets mening. Enligt Ventegodt (1997) är
meningen med livet att kunna vara en hel människa. Det innebär att kunna känna sig själv,

17

sina drömmar, sin natur men också att kunna leva ut drömmarna fullständigt. Att utveckla
sig själv, förverkliga sina förutsättningar, tro på sig själv och ha modet att lyssna på sig
själv är det första steget till att bli en hel människa. Det krävs dock en hög grad av
målmedvetenhet för att lyckas med livet och kunna nyttja de möjligheter liver ger. En
människa som tror på sig själv och har en positiv livshållning kan skapa värde i sitt eget
liv och då går tillvaron inte ut på att leva upp till andras förväntningar och normer som
samhället föreskriver.
Frankl (2006) har betonat att människans sökande efter mening är en fundamental kraft i
livet. Meningen i varje liv är unik och därför måste den aktivt sökas och förverkligas av
människan själv, det vill säga genom vilja, handling och en positiv livshållning, samtidigt
som det är en utmaning att göra det bästa möjliga av varje ögonblick. Eriksson (2018)
hävdar också i likhet med Frankls tankar om vilja och mening med livet att det tydligt
åskådliggör att människan kan styra över sitt liv. Människan måste finna en mening i sin
existens. Frankl (2006) citerar Friedrich Nietzsche för att belysa detta: “He who has a
why to live for can bear almost any how” (s. 104). Att bibehålla en hoppfull inställning
är förknippad med människans förmåga att leva ett meningsfullt liv och redan ett svagt
hopp kan vara till hjälp vid utmaningar och svårigheter.
Att människan aktivt måste söka och förverkliga livets mening kan jämföras med
Stenqvists (2008) tankar om livshållning som en existentiell orientering. Med detta menar
hon att en livshållning uppkommer ur dels en spänning mellan verklighet och önskan,
dels ur en spänning mellan vad man tror och vad man faktiskt förmår. Livshållningens
förutsättning är frågan om livsmening och den utgör en del av människans personlighet.
Fagerström (2010, 2017) lyfter fram att människan strävar efter att nå inre harmoni och
helhet och bli den hon egentligen är. Människan har en längtan efter liv, kärlek och
mening samt efter att få leva i gemenskap och hon kan endast bli fullständig eller hel i
och genom gemenskap. Då hon känner sig behövd, bekräftad och älskad i gemenskap
med andra stärker det meningsfullheten i hennes liv och hon får kraft att leva och se
framåt i livet, vilket i sin tur påverkar hur hon förhåller sig till livet. Mening i livet kan
även beskrivas som att uppleva att de dagliga aktiviteterna är betydelsefulla och som en
känsla av att uppnå tydliga livsmål. Meningsfullhet i livet och livslust är relaterade till en
allmän förnöjsamhet med livet.

18

Att sträva efter helhet, och att känna sig hel, har också beskrivits av Santamäki-Fischer et
al. (2010) i betydelsen av att ännu kunna utvecklas trots att man är mycket gammal. Med
en positiv inställning kunde man vara öppen för livet och dess verkligheter trots en hög
ålder. Man var även nöjd med livet som helhet, glad över små saker samt levde av sina
minnen. Om man hade styrka och möjlighet att göra något själv så hittade man en mening
i det. Att kunna känna sig hel innebar att vara i förbindelse med andra människor eller
Gud vilket gjorde att man kunde hantera livet och få tröst men även ge och ta emot kärlek.
Att leva i enlighet med sin tro och attityd handlar om hur man tar hand om sitt liv och
förstår att det finns en djupare mening med livet.

4.3 Livshållning – ett sätt att tänka, handla och förhålla sig till
omvärlden
Förmågan att förhålla sig till och hantera åldersrelaterade förändringar har stor betydelse
för människans möjlighet att upprätthålla hälsa och välbefinnande. En positiv livshållning
har visat sig ha en positiv inverkan på förmågan att bemästra svårigheter i livet. Åldrandet
innebär en ökad utsatthet för stress och förmågan att bemästra blir mer avgörande för
välbefinnandet. Exempel på faktorer som har betydelse för hur man förhåller sig till livets
villkor är inställningen till den egna prestationsförmågan, optimistisk läggning, tålighet
vid påfrestningar, neuroticism och extraversion (Rennemark, 2010, kapitel 3).
Att uppleva sig kunna kontrollera den egna situationen är grundläggande för att bemästra
stress i de flesta sammanhang. Rotter (1975) som etablerat begreppet locus of control
anser att människan vill bestämma och behålla kontrollen hos sig själv, det vill säga ha
en intern kontroll. Om hon ger över kontrollen till andra som anhöriga eller ödet, innebär
det en extern kontroll.
Tillgången till socialt stöd och tillit till omgivningen har också i ett stort antal studier
påvisats ha stor betydelse. Förmågan att kognitivt minimera de upplevda konsekvenserna
av negativa händelser och hitta en positiv mening är även en viktig bemästringsförmåga.
Positiva tankar vidgar människans perspektiv vilket gör att man kan hysa hopp om
framtiden och vara övertygad om att man kan bemästra vad som än händer (Rennemark,
2010, kapitel 3).

19

En, för ålderstypiska förändringar och förluster, framgångsrik modell och strategi har
beskrivits av Baltes och Baltes (1990) under benämningen selektiv optimering med
kompensation. Enligt Baltes och Baltes (1990) är strategin en anpassningsprocess som
försiggår livet igenom men som får en särskild betydelse senare i livet då det gäller att
förhålla sig till förändringar i kroppsliga funktioner och förlust av betydelsefulla
relationer. Selektiviteten innebär att man begränsar sitt engagemang till de individuella
och sociala aktiviteter som fungerar bäst och ger mest tillfredsställelse. Selektion handlar
om att både välja och välja bort vilka mål man vill ha i livet och hur dessa ska prioriteras.
Begreppet optimering innebär att man strävar till att bibehålla eller förbättra sitt
engagemang inom ett viktigt område genom att öva och fokusera på en uppgift bättre.
Man söker efter metoder för att uppnå sina mål. Kompensation handlar om att en
begränsning i en förmåga ersätts med en kompletterande aktivitet genom användande av
hjälpmedel eller extern hjälp. Om man förmår anpassa sig på detta sätt kan de flesta
människor enligt Baltes och Baltes (1990) få ett gott åldrande.

20

5. Syfte och frågeställningar
Denna studie strävar efter att studera finlandssvenska äldre personers livshållning.
Specifikt studeras hur 100-åringar och äldre förhållit sig till livet genom de olika skeden
de beskrivit genom sina livsberättelser. I analysen studeras ett tidigare använt
intervjumaterial ur ett nytt perspektiv. Målet är att visa på betydelsen av äldre människors
livshållning för att kunna nyttja detta både i forskning och preventiv vård. Målet är också
att visa betydelsen av deras erfarenheter för kommande generationer och öka
medvetenheten om den kunskap de äldre besitter.
Syftet är därmed att beskriva livshållning hos äldre personer över 100 år.
Frågeställningarna är inte uttalade. I stället styr de teman som presenteras i analyskapitlet
hur analysen genomförs.

21

6. Beskrivning av forskningsprocessen
Denna studie har i sin helhet en kvalitativ ansats, och för att bearbeta och analysera
materialet har jag använt mig av en kvalitativ innehållsanalys. Min strävan är att lyfta
fram både det unika, gemensamma och eventuellt avvikande vad gäller livshållning hos
dessa äldre personer över 100 år. Den kvalitativa innehållsanalysen fokuserar på att tolka
texten i studiens livsberättelser.

6.1 Design och kontext
Metoden i denna avhandling har valts utifrån det vårdvetenskapliga begreppet
livshållning och genomförts med äldre personer över 100 år. Begreppet är fascinerande
då ett flertal forskningar lyft fram att en positiv livshållning är en förenande faktor som
har identifierats hos sådana människor som lever och har levt till extremt hög ålder i
världen. Intressant i detta sammanhang är att livshållning inte är något ”märkvärdigt” utan
vårt vardagsliv (Stenqvist, 2008) samtidigt som det har visat sig vara svårt för oss
människor att leva upp till det vi innerst inne vill (Ventegodt, 1997).
I avhandlingen har en kvalitativ innehållsanalys, med en induktiv ansats och
utgångspunkt i verkligheten, därför tillämpats för att få ett inifrånperspektiv på
deltagarnas levda erfarenheter. En induktiv metodologisk ansats innebär enligt
Graneheim och Lundman (2004) en förutsättningslös textanalys som är baserad på
människors berättelser om sina upplevelser. Utmaningen med att använda ett induktivt
tillvägagångssätt är enligt Graneheim et al. (2017) att undvika allmänna slutsatser då man
söker ett mönster. Avhandlingen omfattar ingen på förhand uppgjord och bestämd design
utan utgår från ett perspektiv som söker efter likheter och/eller skillnader hos dessa äldre
personer. Enligt Graneheim och Lundman (2004) är fokus vid kvalitativ innehållsanalys
att beskriva variationer genom att urskilja likheter och skillnader i textinnehållet.
Avhandlingen omfattar en materialinsamling (material utifrån intervjuer) som har använts
i en tidigare studie och publicerats i ett annat sammanhang men nu anläggs med ett nytt
perspektiv. Livsberättelsen fungerade som den huvudsakliga metoden i den tidigare
utförda studien. I och med att studien omfattade dels en materialinsamling, dels gick in
på en kvalitativ analys av materialet användes två metoder som kompletterar varandra.
Livsberättelsen fungerar även i föreliggande studie som min huvudsakliga metod i både

22

förhållningssättet till vad som studeras och till hur jag ser på livshållning hos deltagarna
i studien.

6.2 Urval och deltagare
I denna

livsberättelseorienterade intervjustudie

används intervjusvar av

fem

finlandssvenska personer i åldern 100–103 år, av vilka tre var kvinnor och två män. Två
av deltagarna bodde ensamma i egnahemshus varav den ena var bosatt i centrum av en
storstad och den andra på landsbygden. En deltagare bodde tillsammans med sitt barn i
egnahemshus på landsbygden och de två övriga på serviceboende i småstäder. Två av
kvinnorna var änkor, en var ogift och männen änklingar. Förutom boende i tätort eller
glesbygd

fanns olikheter i civilstånd, utbildning, yrke, klasstillhörighet

och

familjerelationer.
För att inkluderas i studien skulle deltagarna vara 100 år eller äldre samt ha en något så
när bibehållen kognitiv och verbal förmåga som en förutsättning för att kunna berätta men
framför allt en vilja och ett intresse för att berätta om sitt liv. Deltagarna valdes även från
alla delar av landet enligt områden där den finlandssvenska befolkningen är bosatt. Enligt
Henricson och Billhult (2017) är det viktigast att ha en stor variation bland personerna
även om de är få till antalet. Färre personer med olika erfarenheter är i kvalitativa studier
av större betydelse eftersom det bidrar till mer variation i deras utsagor. När det gäller
forskning med 100-åringar, såsom i denna studie, utgör såväl ålder som antalet personer,
speciellt i fråga om det manliga genuset, en begränsning i sig.
Urvalet av deltagare till studien valdes via födelsedagsannonser i dagstidningar och
personliga kontakter. De utvalda deltagarna kontaktades per telefon om intresse för
deltagande och för att delges information om studien samt överenskommelse för intervju.
Tid för intervju bestämdes utifrån deltagarnas önskemål. Deltagarna fick information om
att intervjun skulle göras som en livsberättelse och alla ville utan betänkligheter medverka
i studien. De gav även ett skriftligt samtycke för att delta i intervjun.

6.3 Datainsamling och material
Datainsamlingsmetoden gjordes i enlighet med en livsberättelseorienterad intervjustudie.
En livsberättelse är enligt Öberg (1997) en människas egen berättelse om sig där hon
berättar det hon vill eller inte vill om sitt liv. En livsberättelse som är meningsfull

23

innehåller en viss kronologi, det vill säga en början, ett händelseförlopp och ett slut.
Livsberättelsen kan ge en helhetsförståelse för det mänskliga livet och kännetecknas av
ett urval av minnen om hur man förhållit sig till livet eller eventuellt borde ha förhållit
sig. Förutom att livsberättelsen ger en bild av vem man är som person och varför man
blivit den man är ger den även en möjlighet att förstå personen i relation till det samhälle
och den kultur man varit en del av.
Enligt Öberg (1997) fokuserar så kallad narrativ gerontologi på ett inifrånperspektiv av
åldrandet och uppmärksammar en stor variationsrikedom bland erfarenheter hos äldre
vilket också är en utgångspunkt i min studie. Innehåll utesluts även av olika orsaker ur en
livsberättelse. Detta kallas för ”svarta fält”. Omfattande livsberättelser innehåller således
även tomrum som måste uppmärksammas trots att de inte syns (Öberg, 1997).
En intervjuguide med tolv öppna frågor med temat barndom, vuxenliv och ålderdom
användes främst som stöd och som en ram i den tidigare utförda studien (bilaga 1).
Intervjuguiden fungerade som ett stöd och var inte synlig under intervjun så att den inte
skulle upplevas som störande. Min roll som intervjuare blev mer att fungera som aktiv
lyssnare och inte avbryta utan anpassa mig till vad som berättades i intervjuerna och ställa
följdfrågor för att utveckla ett resonemang eller få något förtydligat med exempel.
Deltagarna ombads att berätta fritt om sina liv relaterat till de olika temana och om vad
de ville delge eller inte samt fokusera på i sina berättelser. Att välja en öppen intervju
som metod för insamling av data kan lämpa sig bra med äldre personer då nedsatt hörsel
eller minne inte blir ett hinder vid olika frågor.
Samtliga intervjuer gjordes i deltagarnas hem. När det gäller äldre personer över 100 år
föll det sig självklart och naturligt att intervjuerna skulle äga rum i deltagarnas hem samt
på deras villkor. Intervjuerna spelades in och varierade i längd mellan en och två timmar.
Alla deltagare tillfrågades också om de kände sig bekväma med inspelningen under
intervjun och accepterade detta. Intervjuerna skrevs därefter ut ordagrant och för varje
intervju antecknades även pauser, känsloyttringar som skratt eller gråt samt kroppsspråk
såsom olika gester. Deltagarnas ansiktsuttryck och tonläge noterades också vid sidan om
det nedskrivna materialet. Utskrifterna kompletterades med kroppsspråk, tonfall och
känsloyttringar för att ytterligare beskriva livshållning. Att skriva ut livsberättelserna var
tidskrävande och det slutliga antalet sidor blev cirka 150. Materialet användes i en tidigare
studie som publicerades i ett annat sammanhang år 2017.

24

6.4 Analys av data
En kvalitativ innehållsanalys har använts som metod för att tolka utskrifterna av de
inspelade intervjuerna som livsberättelser. Tillvägagångssättet följer Graneheims och
Lundmans (2004) instruktioner. Analysen och tolkningen påbörjades redan under själva
intervjun och i samband med transkriberingen av materialet (Graneheim & Lundman,
2004, Kvale & Brinkmann, 2010, Trost, 2010). Intervjuerna ljudinspelades och skrevs ut
i sin helhet. Efter transkriberingen lästes livsberättelserna igenom flera gånger för att bli
förtrogen med hela texten i enlighet med Graneheims och Lundmans (2004)
rekommendationer innan analysformen och tillvägagångssättet blir påtagligt.
Den egentliga bearbetningen och analysen av intervjutexterna utfördes med fokus på
meningssammanhang i enlighet med Graneheim och Lundmans (2004) instruktioner om
att meningsenheter kring sådant som hör samman lättare kan avgränsas. Varje intervju
analyserades separat.
Eftersom detta är en ny analys har jag som intervjuare från den tidigare utförda studien
en förförståelse av materialet, såväl som kunskap om ämnet som förutfattade meningar.
Utmaningarna på grund av detta diskuteras både i följande kapitel om etiska
överväganden samt i den slutliga metoddiskussionen i kapitel 10. Min strävan är att
utnyttja min förförståelse och samtidigt vara öppen för möjligheten att uppdaga ny
kunskap om livshållning. Lundman och Hällgren Graneheim (2008) lyfter fram att man
kan få en djupare förståelse om man kan använda sin förförståelse och vara öppen för ny
kunskap.
Intervjutexten analyserades enligt Graneheim och Lundman (2004) genom att välja ut
meningsenheter, meningar eller textstycken, som hörde ihop genom sitt innehåll och
sammanhang och som var relevanta för mitt syfte och mina frågeställningar. Dessa
meningsbärande enheter bör vara lagom stora för att utgöra grund för analys och för att
inte förlora information. För stora meningsenheter kan innehålla flera betydelser och
därför bli svåra att hantera då abstraktionsnivån blir högre. För små meningsenheter kan
leda till ett fragmenterat resultat. Därefter utfördes en meningskoncentrering som innebar
att ett flertal meningar minimerades till färre ord i syfte att korta ner texten och göra den
mer lätthanterlig men utan att det väsentliga innehållet förändrades.

25

De koncentrerade meningsenheterna återspeglade livshållning i intervjuerna och utgör
sålunda det manifesta innehållet. Analysen kan inte enbart göras utifrån meningar som
belyser livshållning och ur meningssammanhang eftersom dessa äldre människors
livshållning även kan vara outtalad. Yttranden som var närbesläktade fick tillhöra samma
grupp, och yttranden som uttryckte samma bakomliggande resonemang tilldelades ett
sammanfattande namn och bildade ett undertema. Inga meningsbärande enheter fick
passa in på och placeras under flera underteman.
Målsättningen var att få en ökad förståelse om livshållning hos de allra äldsta samt
beskriva variationer utifrån textens innehåll. Därefter uttrycktes dessa i underteman och
teman på olika tolkningsnivåer. Undertemana beskriver forskningens resultat, och
intervjucitat som anses vara relevanta för dessa valdes ut för att belysa det karaktäristiska
och därmed öka trovärdigheten. Citat från flera intervjupersoner kommer att användas för
att visa att analysen är baserad på texten som helhet (Graneheim & Lundman, 2004).
I undertemana återspeglas det centrala budskapet från livsberättelserna samtidigt som ett
undertema svarar på frågan vad på en beskrivande nivå. Dessa underteman utgör det
manifesta innehållet. Slutligen skapades teman för att sammanbinda det latenta budskapet
eller förmedla vad som fanns mellan raderna och uttrycks på en tolkande nivå och
konstrueras som olika huvudtemana. Ett huvudtema svarar på frågan hur och utgör ”den
röda tråden” av mening som återkommer texten igenom (Graneheim & Lundman, 2004,
Graneheim et al., 2017). Resultatet presenteras i form av beskrivande underteman på en
konkret och textnära nivå, samt huvudteman som beskriver vad innehållet i undertemana
handlar om på en tolkande nivå, vilken uttrycks på en högre abstraktionsnivå.

26

7. Etiska frågeställningar
Äldre människor kan vara särskilt sårbara och därför är det alltid viktigt att ställa sig
frågan huruvida det är etiskt rätt eller acceptabelt att involvera mycket gamla människor
i forskning och i så fall under vilka förutsättningar. Om en äldre människa tillfrågas att
delta i forskning finns det en risk för att hon inte förmår sig avstå eller inte helt förstår
vad hon ger sig in på. Det kan också vara svårt för äldre att avstå fastän smärtsamma
minnen uppstår. En intervju kan även beröra mycket personliga känslor och minnen och
avslöja mer än någon annan tidigare fått höra. Om man sedan lämnas ensam och inte har
någon att prata med kan känslan av att var utnyttjad eller övergiven uppstå. Ett nära
förtroendefullt samtal bör därför vara en grundförutsättning för en kvalitativ intervju
(Nyström, 1999).
De potentiella forskningsdeltagarna informerades först om studien per telefon, i enlighet
med Helgessons (2006) tankar om krav på informerat samtycke. Därmed kunde de bilda
sig en uppfattning om vad studien handlade om innan de bestämde sig för att delta. Jag
upplevde det etiskt rätt att ge deltagarna betänketid för att underlätta deras
självbestämmande. Deltagarna var alla förmögna att själva bestämma om deltagande i
studien. De hade tillräcklig förståelse för vad studien gick ut på och kunde samtycka. De
informerades även om att de när som helst kunde ta tillbaka sitt samtycke till att
överhuvudtaget delta, och kunde avbryta sin medverkan under studien utan att ange orsak
i enlighet med krav på informerat samtycke. De var fullt medvetna om att medverkan var
frivillig. Alla deltagare blev även upplysta om studiens syfte och tillvägagångssätt samt
undertecknade ett samtyckesformulär som enligt Helgesson (2006) är en viktig
komponent i forskning. Ingen av deltagarna var tveksam till att delta eller ge informerat
samtycke.
Mitt etiska förhållningssätt i studien var genomgående att inte på något sätt förorsaka
lidande eller skada åt deltagarna även om någon intervju skulle ha blivit ogjord eller
avbruten. Hur mycket man ska berätta om en studie kan vara svårt att avgöra. Trost (2010)
framhåller att man ska berätta så mycket att deltagarna uppfattar vad det rör sig om men
inte från början styra deltagarnas föreställningsvärld i någon riktning. Jag valde att i
enlighet med Trosts (2010) tänkande, om att en kvalitativ intervju ska vara så lite styrd
som möjligt, att endast informera det nödvändiga men ändå så att deltagarna helt förstod
vad det handlade om.

27

Kvale och Brinkmann (2010) samt Helgesson (2006) framhåller betydelsen av att
deltagarna garanteras anonymitet. Kvale och Brinkmann (2010) påpekar att etiska
problem kan höra samman med att skriva ut intervjuer. Känsliga ämnen kan behandlas i
intervjuer och det kan bli viktigt att värna om konfidentialiteten för den som blivit
intervjuad eller för andra människor som nämns i intervjun. För att garantera denna
konfidentialitet har jag undvikit data om bland annat yrke, arbetsplats och geografisk
beskrivning som skulle kunna leda till identifiering av deltagarna. Ett litet urval i
kombination med hög ålder och även språklig minoritet kan ändå utgöra en risk för
fastställande av identitet.
Berättelserna innehåller också känslig information och sådana detaljer som jag upplevt
har varit bäst att utelämna för att de inte ska kunna härledas till en viss person. Likaså har
några av deltagarna också delgett känslig personlig information som de uttryckligen bett
om att inte ska tas med i studien. Att delge dylik känslig information var något jag inte
hade förutsett men enligt mitt etiska övervägande respekterade jag och tog hänsyn till
samt även klargjorde det för deltagarna redan under intervjun. Enligt Helgesson (2006)
bör hänsyn och respekt alltid tas i förhållande till deltagarnas personliga integritet och
förmåga till självbestämmande, även om en konflikt uppstår mellan att värna om
deltagares rätt till självbestämmande och samtidigt få ny kunskap. Den personliga
integriteten kränks om deltagarna inte får fatta autonoma beslut.
I deltagarnas livsberättelser framstår också områden som inte alls berörts eller endast
nämnts i förbigående. Enligt Öberg (1997) är dessa områden så kallade ”svarta fält” som
antingen inte anses viktiga eller är något intervjupersonen vill undvika. Problem i
äktenskapet eller med barnen utelämnades till stor del i mina intervjuer. Att problem
ignorerades och inte återberättades kan enligt Marander-Eklund (2014) bero på att man
på den tiden ansåg uppfostrade barn höra ihop med att man lyckats som hemmafru.
Äktenskapet skulle också vara bestående och inte ifrågasättas. Om sorg talade man inte
heller så mycket. Även krig var ett ämne som berördes i relativt begränsad omfattning.
Hagberg (2008 a) framhåller att det i litteraturen finns en mängd exempel på hur minnen
från livet är till nytta som bekräftelse på självbild och självuppfattning hos äldre
människor. Ibland har detta en positiv effekt och ger ett ökat välbefinnande medan det
emellanåt kan framstå på motsatt sätt genom ett ifrågasättande och leda till existentiella
tvivel. Hagberg (2008 b) lyfter också fram att sättet att berätta sin historia rätt långt

28

bestäms av den läggning personen i fråga har vilket innebär att det som berättas till stor
del speglar den person som återger historien.
En av de starkast meningsskapande aktiviteter man kan göra som äldre är att reflektera
över sina erfarenheter. Hagberg (2008 b) poängterar också reflektionens betydelse i
möjligheten att man kan försonas med människor och händelser, av att man accepterar
det liv man levt och är stolt över vad man åstadkommit samt att man gjort det bästa av
sina förutsättningar. Den kan också innebära en utveckling mot visdom, en ökad
upplevelse av mening i vardagen och en medvetenhet om innebörden i det liv man levt
och har framför sig. Deltagarna i min studie beskrev också en stolthet över vad de
åstadkommit och en tacksamhet till livet över lag. I intervjutexten förekommer flera
uttalanden där deltagarna hänvisar till sin förmåga, och där de uppfattat resultatet av sitt
agerande som mycket bra och är stolta. Jag har dock valt att inte ta med en del av dessa
meningar då de innehåller uppgifter som kan riskera anonymiteten.
Deltagarna i studien visade ett genuint intresse av att få delta och delge sin livshistoria.
Förutom intresset visade de dessutom en belåtenhet och glädje som jag upplever gör
studien etiskt försvarbar. De var glada över att få bidra med sina erfarenheter och några
frågade till och med om jag fått tillräckligt med information. Livsberättelsen har många
givande egenskaper som intervju- och analysmetod. Koch et al. (2010) har påvisat
livsberättelsens betydelse hos intervjuade 100-åringar där de upplevde sig ha en identitet
och kände sig värdefulla då de fick delge sin livsberättelse.
Detta för mina tankar till ett etiskt problem, såsom jag upplevde det, som identifierades
innan studien startade. Med hänvisning till tystnadsplikten visade det sig vara omöjligt
att få uppgifter av hemvården om det fanns 100-åringar i ett par kommuner som jag tog
kontakt med. Det kunde inte heller hanteras så att personalen i hemvården skulle ha frågat
eventuella 100-åringar huruvida det fanns ett intresse att delta och därefter kontakta mig.
Jag upplever det som ett forskningsproblem då jag relaterar till tidigare forskningsresultat
som lyfter fram att de allra äldsta känner sig värdefulla då de får berätta.
Mitt tidigare material, använt i ett annat sammanhang, har analyserats med ett nytt syfte.
Användningen av samma material kan etiskt motiveras med att jag håller mig nära samma
område. Därmed kan intervjuerna användas även om deltagarna gett sitt samtycke till
enbart den första studien. Det är viktigt att argumentera för etiken att använda materialet

29

även eftersom jag har en förförståelse av materialet då det analyserats tidigare. Enligt
Priebe och Landström (2017) behöver man reflektera över vilken betydelse ens
förförståelse har eftersom den kan vara ett hinder eller en möjlighet. Det går inte att
förbigå att förförståelsen kan påverka analys och resultat men genom att reflektera över
förförståelsen kan man begränsa dess eventuella negativa påverkan på resultatet. I denna
studie har jag kritiskt försökt analysera mina egna förutfattade meningar och preferenser.
En annan form av reflexivitet är att beskriva hur studien framskridit, bland annat i
intervjusituationen. Min strävan var att aldrig ta kontroll över intervjusituationen utan jag
lät deltagarna tala fritt. Jag ville inte avbryta 100-åringarna då de delgav sina
livsberättelser fastän det inte alltid handlade om de specifika forskningsfrågorna. Jag ville
ta hänsyn till att det handlade om mycket gamla människor som intervjuades och sålunda
inte riskera att störa relationen. Min tanke var att de ändå kunde delge något som senare
i analysen kunde vara intressant men framför allt ville jag respektera det som de själva
ville föra fram.

30

8. Resultat
Syftet med denna studie var att beskriva livshållning hos äldre personer över 100 år.
Analysen resulterade i tre teman med respektive underteman: Att ha en positiv attityd
till livet, Att vilja bestämma över sitt liv och Att tro på sig själv.

Att ha en positiv

Att vilja bestämma

attityd till livet

över sitt liv

att uttrycka tacksamhet

att äga sin livsberättelse

Att tro på sig själv

att kompensera för
svagheter

att undvika grubblerier

att stå för sin sak trots

att anpassa sig till

och kunna skratta

motstånd

förändring

att uppleva gemenskap

att leva i nuet

att känna trygghet i sig

som meningsfullt

själv

8.1 Att ha en positiv attityd till livet
Livshållning hos dessa äldre personer tolkades som att ha en positiv attityd till livet, vilket
är att uttrycka tacksamhet, att undvika grubblerier och kunna skratta samt att uppleva
gemenskap som meningsfullt.

8.1.1 Att uttrycka tacksamhet
Livshållning som en positiv attityd till livet och att uttrycka tacksamhet beskrivs av
deltagarna genom att de fokuserar mer på det positiva än det negativa, och att de lyfter
fram att de inte låtit sig brytas ner av det negativa i livet. De berättar även om kriget där
berättelserna innefattar tragedier och mörka stunder men samtidigt om positiva minnen
av kamratanda och vänskap och framför allt om tacksamheten av att ha fått leva och inte
dö i kriget. De beskriver situationer då de ser det positiva i det negativa som när en negativ
händelse utvecklats till något positivt. Att reflektera över vad tacksamhet är hjälper
deltagarna att berätta om vad som ännu är och har varit viktigt i livet.
100-åringarna beskriver tacksamhet som en upplevd känsla av positiv förundran, att vara
glad för det man har och att inte ta något för givet. De kände sig även nöjda och tillfreds

31

med livet i stort. De berättar även om hur de uppskattar det enkla och lilla i vardagen
såsom ett leende, en betydelsefull tavla, en present eller att bara sitta en stund med katten
i famnen eller att få bestämma när man ska stiga upp eller lägga sig för att sova. Man är
också glad för små saker såsom att ha fått sova på natten, att få dra upp gardinen på
morgonen och se solen lysa eller bara sitta och njuta och göra ingenting. Tacksamhet
beskrevs även som glädje och uppskattning för att se det lilla i naturen.
Och på våren då tussilago blommar, tänk vilken upplevelse att få se det, jag blir så glad
(man 103 år)
Denna frihet ses som en fördel och möjlighet under ålderdomen. De är tacksamma för att
de får göra som de själva vill och framför allt när de vill. Deltagarna beskriver även
varierande anledningar till tacksamhet såsom känslomässig respons på en gåva,
betydelsen av att ha vänner och familj som finns till hands och älskar en samt att ha hälsan
i behåll vid en ålder av 100 år. Tacksamheten beskrivs också som att vara medveten om
och acceptera verkligheten sådan den är idag. När de resonerade på det här sättet använde
de oftast ordet ”men” för att väga fördelar mot nackdelar.
Att jag har ett ben som värker och jag har ett sådant där fel men och andra sidan så har
ja ett gott blod och blodcirkulation (kvinna 100 år)
Tacksamheten riktar sig också till att få ha kvar någon betydelsefull förmåga som att ännu
idag kunna sjunga i olika sammanhang. De reflekterar även över sin situation i livet såsom
den ser ut idag och uttrycker en tacksamhet över att livet har utspelat sig såsom det gjorde.
De lyfter fram många goda saker som livet har gett och som riktar sig till andra människor,
Gud eller naturen. Tacksamheten beskrivs också som något gott och vackert som berikat
livet, såsom upplevelser med barnbarnen samt framför allt tacksamhet över att få bo i sitt
eget hem. Det att deltagarna fokuserar på det de har och inte på det de saknar kan också
inverka på att de lättare kan känna tacksamhet.
Tänk bara det här, att ännu äga det här stället och få bo här (man 103 år)

8.1.2 Att undvika grubblerier och kunna skratta
Den positiva attityden till livet beskrivs av deltagarna som ett antagande om att saker och
ting kommer att ordna sig. Deltagarna berättar inte om upplevelser av att grubbla på eller
älta negativa händelser de råkat ut för i livet, eller beskriver oro och funderingar angående

32

framtiden. De beskriver sig ta sina problem med lugn och ser framtiden an med hopp. De
framhäver att det inte är värt att grubbla över gammalt som inte blev förverkligat och att
grubblerier dessutom skulle kunna påverka hälsan negativt. Trots funktionsnedsättningar, som kan innebära att någon annan tar över kontrollen, oroar man sig inte
på förhand, utan har tillit och förtroende till vården om man är i behov av hjälp.
Det blir ju inte bättre av att fundera på förhand heller (kvinna 102 år)
Så jag har nog inte hört till de där som har suttit och grubblat. Utan det har [det, och]
det ordnar sig så här alltid. (man 100 år)
En munterhet och en positiv livshållning är ett framträdande inslag i alla livsberättelser i
form av deltagarnas ständigt återkommande humor genom skämt och som skratt. En
positiv livshållning beskrivs av deltagarna i betydelsen av att kunna skratta, använda
humor och ta vara på all glädje. De skrattar hjärtligt då de samtidigt gör anspråk på sin
humoristiska förmåga och beskriver hur de upplevde det komiska i olika situationer. De
beskriver även upplevelsen som en rolig händelse och situation i stället för att klandra sig
själva och antyder att saker inte behöver tas på alltför stort allvar.
Och med skrinnandet var det nog också så att två pojkar åtog sig att dra mig över
skrinnsko...(ha,ha) banan. Inte var det riktigt sportande som var så (kvinna 100 år)
Humor beskrivs ibland av deltagarna som något som hjälpt dem att förvandla upplevelser
av obehag och lidande till något mer angenämt eller till att närma sig situationer relaterade
till åldrandet eller sin egen nära förestående död på ett annorlunda sätt.
Jag brukar skratta när dom säger att hur kan man bli så där gammal, då brukar jag tänka
för mig själv att jo dom där gammelpigorna dom lever nog (kvinna 102 år)

8.1.3 Att uppleva gemenskap som meningsfullt
Att ha en positiv attityd till livet beskrivs i känslan av att uppleva gemenskap som
meningsfullt där man kan känna sig delaktig. Att som 100-åring få vara en del av en grupp
och ha en meningsfull gemenskap med andra människor innebär att man känner sig
bekräftad och framför allt inte behöver uppleva ensamhet. Ingen av deltagarna har längre
maka eller make i liv. I stället uppfylls den viktigaste meningskällan idag i gemenskapen
med barn och barnbarn. Inom ramen för dessa relationer nämner de kärleken som ger
mening och syfte med livet. Stöd och omtanke av de närmast stående gör att de känner

33

sig uppskattade och upplever sig vara en del av en social samvaro som ger ett emotionellt
välbefinnande. Släkt och vänner lyfts hos deltagarna fram som viktiga faktorer för
livskraft.
Barnen är ju den största kärleken i livet (kvinna 101 år)
Pensioneringen beskrevs till en början som en ensamhet, som upplevdes svår, och något
som i stunden medförde en benägenhet till ett tillbakablickande vilket gjorde att
deltagarna fortsatte att arbeta men i mindre omfattning. Betydelsen av att ingå i ett socialt
sammanhang beskrivs i att de ännu idag söker sig till någon form av gemenskap med
andra människor och får känna någon förankring i tillvaron. Den positiva attityden till
livet kan relateras till upplevelser om att vara med och en del av sammanhanget där man
känner sig bekräftad och behövd samt älskad av sina nära. Tillit och kontinuitet beskrivs
som en väsentlig del i gemenskapen och att komma överens med människor. Dagliga
telefonsamtal från anhöriga eller kort av vänner ger också glädje och mening i vardagen.
Goda mänskliga relationer ökar det emotionella välbefinnandet livet igenom. De
beskriver även betydelsen av att ha varit och ännu vara värderad och respekterad.
Att det är en så stor gåva redan det att man är liksom insatt i ett levande sammanhang
(man 103 år)
I deltagarnas berättelser finns både likheter och skillnader när det gäller religiös
gemenskap med exempelvis en abstrakt annan såsom Gud. Några av deltagarna säger att
de inte är troende och framför den religiösa tron mera som något man blivit inlärd att ha.
En kristen tro och en gemenskap med Gud beskrivs som en bärande livskraft där de
förlitar sig helt på sin tro, som varit följeslagare hela livet, på Gud och på hans
omhändertagande. En meningsfull gemenskap med Gud beskrivs även som en tro på ett
högre väsen tillsammans med förväntningar på ett bättre liv efter döden. Gemenskapen
med en abstrakt annan såsom Gud framställs som betydelsefull då tron blir en livskraft
att hämta mod och styrka ur.
Det är jag alldeles övertygad om att Gud har varit med mig. Han älskar mig och jag ska
älska honom tillbaka (man 103 år)
Deltagarna berättar om ett emotionellt välbefinnande och känner glädje när de som 100åringar kan hjälpa andra människor. Kärleken till sin medmänniska beskrivs i
livsberättelserna som omsorgshandlingar, respekt och ansvar och som en upplevelse av

34

gemenskap. Att uppleva att man ännu behövs för andra människor och kan hjälpa dem,
får livet att kännas meningsfullt och värdefullt. Att kunna hjälpa sina barn genom att vid
behov ta hand om deras husdjur eller understödja det gemensamma goda ger
tillfredsställelse då man i den här åldern kan ge något av sig själv åt andra.
Jag hör till kyrkan för jag tycker att de gör så mycket gott och inte har jag nån lust att
skriva ut mig och inte så som så många för skattens skull. Den är inte så stor, man kan
hjälpa andra och själv må bra (kvinna 100 år)
Fotografier av släkt och vänner beskrivs som en viktig källa för livskraft och glädje.
Betydelsen av fotografier lyfts fram som ett glädjeämne som ger mening i livet. Åsynen
av dem väcker förnöjsamhet och det i sin tur ger ett emotionellt välbefinnande.
Fotografierna är också viktiga då de kan hjälpa att i minnet återuppleva betydelsefulla
stunder med föräldrar och vänner och på något sätt kunna umgås med dem långt efter att
de avlidit. Deltagarna uppfattar inte att fotografierna representerar ett förlustfenomen,
såsom att de skulle sakna den tiden de representerar, utan beskriver en fotografibok eller
tavla på väggen i hemmet mer som en praktisk sak där många minnen finns på en och
samma plats. Deltagarna har sina fotografier på iögonenfallande platser så att man
dagligen kan minnas sina vänner. En tillbakablick på klassfotografier och fotografier på
den egna familjen från en förgången tid då de var barn lyfts fram som något trevligt de är
tacksamma för. De ser positivt på fotografierna då de i minnet framkallar att de varit en
del av en större helhet och har en plats i ett historiskt sammanhang. Fotografierna kan ses
som en livskraft som ökar känslan av samhörighet och ytterligare stärker deltagarnas
positiva livshållning.
Att jag har haft mycket glädje av de här bilderna i tiderna... och man kan när som helst
ta upp dem och titta på någonting! Jo det är ett minne för livet!!!!(kvinna 101 år)

8.2 Att vilja bestämma över sitt liv
Livshållning hos dessa äldre personer tolkades också som att vilja bestämma över sitt liv,
vilket är att äga sin livsberättelse, att stå för sin sak trots motstånd samt att leva i nuet.

8.2.1 Att äga sin livsberättelse
Livshållningen som en vilja att bestämma över sitt liv, tolkades som att äga sin
livsberättelse. Det är deltagarnas egen sanning om den man varit och är idag. De beskriver

35

hur de sett på sin frihet och tagit itu med livets villkor. Friheten är att ha en egen vilja och
följa den, såsom att få ge uttryck för den man innerst inne är och att få handla efter egna
värderingar och intressen såsom att ta hand om sina föräldrar. Detta gjorde att man som
äldre mådde bra då man fått leva upp till dessa värderingar och såg positivt på sig själv.
När dessa personer var unga hade ålderdomshemmen dåligt rykte och deltagarna berättar
att de äldre var rädda för att hamna där.
Jag tycker att det viktigaste var att jag fick sköta mina föräldrar och visste att dom hade
det bra i slutet, att dom behövde inte lida nån nöd eller nånting (kvinna 102 år)
Deltagarna lyfter också fram sina egna brister och motgångar av olika slag. Att äga sin
livsberättelse handlar även om att kunna acceptera brister och beslut med negativa
konsekvenser i livet. Även sådana händelser lyfts upp av deltagarna. På dylika sätt har de
bearbetat sin livshållning vilket till stor del handlat om att lära känna sig själv och
samtidigt sträva efter det goda i livet. Att äga sin livsberättelse handlar sålunda bland
annat om att livet gått ut på att veta vad man själv velat och levt i överensstämmelse med
det samt kunnat förverkliga sig själv.
Deltagarna berättar om sina liv genom handlingar och genom att se tillbaka på livet vilket
de lyfter fram att inte är alla förunnat i den här åldern. Att få ha en egen röst och en egen
berättelse beskrivs som viktigt för identiteten. De lyfter fram vikten av att yngre
människor mer borde lyssna på äldre eftersom de yngre omöjligt kan förstå sig på äldre
människors känslor. De är glada och stolta över att få delge sin berättelse och att få
formulera sig som de själva vill, som att fritt få berätta sitt liv, som de uttrycker sig.
Nå, jag tycker att det är roligt att jag får prata med nån så där fritt och ibland riktigt
liksom öppna det där förrådet (kvinna 102 år)
Att vilja bestämma över sitt liv beskrivs även då de berättar vad de själva vill och inte
vill, hur de berättar och tolkar sitt liv och hur de framför allt minns det. Ett framträdande
inslag i livsberättelserna är att deltagarna kan beskriva vilka känslor som väcks då de
berättar om olika episoder ur livet. Genom utsagor som jag kommer så bra ihåg värderar
de sitt minne och lyfter upp att de har starka och konkreta minnen från olika episoder i
livet såsom viktiga händelser från skolan, arbetslivet och olika slag av nöjen. De skildrar
även situationer från livet präglade av bekymmer och sorg men säger att de inte vill
berätta eller gå djupare in på dessa. De kan berätta om vissa negativa upplevelser under

36

intervjun men vill inte att de tas med i studien. De har även sina orsaker till att de vill att
dessa upplevelser utelämnas. Valet att skapa sin egen berättelse handlar alltså om att både
välja och välja bort.
Jag menar att det är nog onödigt att ta in det där… (kvinna 100 år)
Att äga sin livsberättelse beskrivs av deltagarna framför allt i det de valt och uppfattar
som viktigt att berätta om. De ger uttryck för sin vilja i att bestämma med en ”jag vill” attityd då de beskriver att man inte ska underskatta sig själv och göra allt man kan och
känner för.
Men jag sku ännu vilja berätta när jag jobbade som tjänarinna (kvinna 102 år)
Det kunde också innebära arbete utomlands och på bekostnad av den egna familjen. Att
förverkliga sig själv beskrivs av deltagarna som att ha gjort det man innerst inne velat
göra med sitt liv och inte vad andra har ansett att man borde ha gjort trots att det ibland
också kunde vara svårt att bestämma. De skildrar också situationer med upplevd kontroll
över tillvaron och påfrestningar genom hela livet där de varit tvungna att ta ansvar och
själva avgöra sin framtid. De beskriver sin egen subjektiva erfarenhet i jag-form, av att
ha klarat av mer krävande uppgifter såsom att ha varit ensamförsörjare, varit tvungna att
arbeta mycket och delta i kriget. Då man som kvinna valde att stanna hemma och sköta
barnen gjorde man det av egen vilja och inte utifrån samhällets syn på hemmafruidealet.
De lyfter fram sådant de upplever viktigt, vill framhäva och berätta om samt framför allt
är stolta över, såsom kvinnorna som haft ett aktivt arbetsliv vid sidan om hemarbete.
Framför allt handlar det om att vilja göra allt detta.
Jag har alltid skött barnen själv, och sytt själv, sydde allting, sydde själv och tråckla och
sydde och sydde och jag kunde det (kvinna 101 år)
I livsberättelserna stiger även glädjen över att dela erfarenheter med barnbarnen fram,
liksom glädjen över att få delge dem sin egen livsberättelse med egna motsvarande
upplevelser samt om hur mycket som förändrats till det bättre.
Att berätta familjeliv på det där sättet, i tre- fyra generationer det är nog något det, det
hade jag nog aldrig kommit att tänka på tidigare heller (man 100 år)

37

Att vilja bestämma över sitt liv och äga sin livsberättelse beskrivs av deltagarna då de ser
sig själva som aktörer i livet, och då de i tankarna kan forma om sitt sätt att se på sig
själva eller på enskilda företeelser och händelser tidigare i livet. Bland dessa nämns
avbruten skolgång för att man just då inte ville men senare ändå funderade om man gjort
rätt val. De beskriver och uttrycker även sin berättelse om förväntningar då livet inte blev
som de tänkt sig och omprioriterar sitt livsmål under berättandet för att försona sig med
sitt liv. Detta gör de genom att föra en dialog med sig själva och äger sålunda sin
berättelse. De redigerar sin livsberättelse för att kunna försona sig med livet och se framåt
med friheten att förflytta sig i tiden.
Att jag har inte bara viljat ha det så här, det är spännande att gifta sig och få barn men
vad vet man om man sku ha varit gift vad man sku ha fått. Kanske mera sorger bara jo
så att man kanske har sluppit dom (kvinna 102 år)
Att äga sin livsberättelse handlar alltså också om att ha makten att lyfta upp och tona ner
eller helt ignorera vissa delar av berättelsen. Även att de överhuvudtaget vågar berätta,
särskilt om svåra saker, är anmärkningsvärt. Deltagarna kontrasterar också livsberättelsen
mot vad den kunde ha varit under andra omständigheter. Även här för man en dialog med
sig själv och skapar sin livsberättelse.
Men många gånger tänkte man att hur sku det ha varit. Men nu tror jag det var bäst som
det var i fortsättningen. (man 103 år)

8.2.2 Att stå för sin sak trots motstånd
Att vilja bestämma över sitt liv, så som att stå för sin sak trots motstånd, beskrivs av
deltagarna i hur de drivit igenom sin vilja trots motstånd. De berättar att de minns att de
som barn främst fick acceptera det de inte kunde styra men att önskan att få bestämma
själv eller ta kontroll steg fram vid 7-årsåldern då förmågan att förstå och göra beslut
ökar. De berättar också hur de redan i unga år visste vad de ville men att föräldrarnas
auktoritet på den tiden var en norm och att det inte alltid var så lätt att säga emot. Ibland
fick man inte genast tillåtelse, oftast av fadern, till att börja förtjäna egna pengar och
lämna hemmet eller så blev man tvungen att avbryta sin skolgång mot egen vilja av
ekonomiska orsaker.
Betydelsen av att göra det de tänkt sig var så meningsfull att de så fort de fick en möjlighet
att förtjäna eller studera tog den. Det blev sålunda ofta en balansgång mellan viljan att

38

bestämma själv i relation till tidstypiska kulturella värderingar och samhälleliga normer.
Kvinnorna berättar att de ville frigöra sig från hemmen för att arbeta och förtjäna egna
pengar, eller såsom de uttrycker sig ”ville bli något”, genom att skaffa sig en utbildning
och få en bättre framtid. Ibland fick man därför stå upp mot en auktoritär förälder och
fatta ett eget beslut och inte göra vad omgivningen förväntade sig. Man ville bli aktör i
sitt liv i unga år trots att tidsandan sade något annat.
Och när jag var 21 så då for jag riktigt bort, ja sa nu är jag myndig, man var myndig då,
och nu far jag riktigt bort (kvinna 102 år)
Deltagarna lyfter fram att utbildning inte heller var någon självklarhet. Under 1900-talets
början förväntades flickorna oftast bli hemmafruar, medan det i pojkarnas fall oftast var
fadern som valde deras yrke. Kvinnorna berättar att man också kunde bli uppmanad av
sina föräldrar att följa sina drömmar men sedan vid universitetsstudier och i föreningslivet
mötas av motstånd på grund av sitt genus. Att få dansa var vanligt och roligt, men ibland
hemlighölls det, eftersom många på 40-talet ansåg det vara oanständigt och syndigt.
Och så steg pojkarna upp och när jag satte mig sa de nej, nej, du ska gå hem, så sa jag
ingalunda, jag sa att har jag skrivit in mig i den här föreningen så går jag inte hem
(kvinna 100 år)
De framhöll även betydelsen av att ha självdisciplin och tålamod, en förmåga att vara
uthållig och målmedveten för att lyckas med livet. De lyfter även fram att de ibland
kunnat stå ensamma och finna sig i att andra människor inte förstod vad de ville och
varför, men att de också kunde få stöd, exempelvis av sina föräldrar, för sin vilja att gå
sin egen väg och ta ansvar. Mycket av det man önskat välja har man bestämt själv såsom
att sätta mål för karriär, familj och sociala relationer.
Och nu blev jag förvånad när jag kom till universitetet och trodde att det var ett
tvåspråkigt universitet och det nu var så finskt som finskt kan vara så jag fick studera på
finska och höll nog ganska länge på att studera (kvinna 100 år)
Att stå för sin sak trots motstånd beskrivs av deltagarna även i betydelsen av att följa sitt
hjärta och att leva i överensstämmelse med det man innerst inne känner är rätt. Att vara
vapenvägrare under kriget kunde få ödesdigra konsekvenser såsom att ställas inför
krigsrätt eller bli arkebuserad, men även där stod man för sin sak, baserat på en stark inre
övertygelse, trots motstånd.

39

Så när jag kom så sa jag att jag ska inte ha något vapen sa jag. Ja men ni måste ta. Ja nu
förstår ja det men ja en gång redan sagt nej med alla konsekvenser det haft med sig så
inte tänker ja ta något nu heller (man 103 år)
Ännu idag står deltagarna för sin sak trots ett visst motstånd. Det kan bland annat gälla
att få bo kvar i sitt eget hem. Det egna hemmet har så stor betydelse att man absolut inte
vill flytta till ett äldreboende trots förslag av anhöriga och att man själv är medveten om
att den dagen kan komma när som helst. Känslan av självbestämmande kan också hos
dessa äldre personer ha påverkats av hur de tidigare i livet har upplevt sig kunnat
kontrollera olika situationer.
Nå det är nog lite dystert för jag tycker nog nu att jag nu börjar orka lite för lite för att
vara ensam men jag tänker inte fås att flytta (kvinna 100 år)

8.2.3. Att leva i nuet
Att vilja bestämma över sitt liv är att leva i nuet och att ta en dag i taget. Det innebar dock
inte att deltagarna inte hade planer, men planerna hade enbart ett kort framtidsperspektiv.
Att inte vilja planera längre fram eller egentligen tänka på framtiden beskrevs av
deltagarna som om framtiden inte finns. En positiv livshållning kan vara att ta en dag i
sänder och ändå vara fullt medveten om att döden närmar sig. Deltagarna nämner inte att
de skulle vara rädda för döden samtidigt som de lyfter fram att de inte heller vill tänka på
döden. Ibland försöker de till och med att inte tänka på sin ålder och vad det innebär att
bli äldre.
Jag har ett stort behov av att få fortsätta [på jorden], för inte är jag färdig här inte (man
103 år)
De beskrev även att de ville ta en dag i taget eftersom de aldrig visste vad morgondagen
förde med sig, såsom kroppsliga svårigheter, i denna höga ålder. På det sättet kan de vara
närvarande i vardagen, det vill säga i nuet, och försöka ta vara på det som ger livet mening
och leva för någonting av värde varje dag, såsom till exempel kärleken till de egna. Att
inte planera utan endast ge sig hän åt stunden kan vara att ta en promenad med sina egna,
prata med en vän, se på TV eller läsa för att man vill och inte måste. Deltagarna beskriver
olika situationer där de bestämt sig för att vara närvarande med värme och kärlek i nuet,
och med att ta en dag i taget, för att tackla livets problem. Det handlar om de få nära
relationer till ålderstigna syskon och vänner de har kvar och som en del även bor

40

utomlands. De vet att de inte mer kommer att kunna träffa dem, vilket känns svårt, och
därför vill de bara ta en dag i taget och inte tänka på den dagen då dessa relationer inte
längre finns.
Så jag tar nu en dag i gången jag. Och nu förstår ja det att det tar slut för mig med någon
gång men det ser ju bra ut ännu (man 103 år)
Att vilja bestämma över sitt liv beskrivs även i hur deltagarna bemästrar sorg och
bedrövelse i nuet. Deltagarna beskriver ålderdomens påfrestningar som förluster i form
av kroppsliga förändringar och förlust av betydelsefulla relationer. Samtidigt som de är
medvetna om att de är beroende av andra människors stöd och hjälp, poängterar de att det
är av stor betydelse att få klara sig själv så länge de bara kan och framför allt få bestämma
själv och göra vad man kan.
Och då tycker jag om att själv sätta i gång med att, jag tvättar mig och matar katten och
kokar gröt och kaffe. Och sen tycker jag att nu är jag trött och då sätter jag mig i min stol
och där stannar jag ofta ganska länge. (kvinna 100 år)
Att få behålla kontrollen över vardagen trots funktionsnedsättningar beskrivs av
deltagarna mer som att fokusera på det de kan kontrollera i nuet vilket ökar det
emotionella välbefinnandet. Det handlar om vardagsrutiner såsom att sköta sin personliga
hygien på egen hand, klä på sig, laga mat och handla. De lyfter fram att de gör så mycket
de kan göra och bestämma över själva, och inte överlåter det åt någon annan. De agerar
även i nuet så att de bestämmer sig för att ta en promenad i skogen eller bara sitta i solen
och njuta. Den positiva livshållningen gör att de även söker sig en miljö som främjar
sinnesstämningen, en miljö där man bara kan njuta och värdesätta det vackra i livet i nuet.
Ja jag har en liten terrass....... jag brukar njuta där och sola där (kvinna 101 år)
Deltagarna lyfter också fram att det som i nuet hjälper dem bemästra påfrestningar, såväl
i förlust av kroppsliga funktioner som betydelsefulla relationer, är att ha en trygg person
att anförtro sig åt, meningsfull delaktighet i grupp och en positiv inställning till att
problem kan lösas. De berättar även att de både vågat och kunnat fråga andra människor
om råd och hjälp samtidigt som de inte vill klaga. De beskriver hur de i nuet kognitivt
minimerar upplevda konsekvenser av svåra situationer och kan finna en positiv mening.
Detta kan ta sig uttryck i att man lyfter fram värre omständigheter än dem man själv
hamnat i, såsom att det finns de som har det värre. En positiv livshållning kan innebära

41

att man har perspektiv på sin egen tillvaro och därför har en förmåga att se livet ur fler
perspektiv på en gång. Trots funktionsnedsättningar av olika slag gynnar man inte det
förflutna framom nuet, utan stödet och kärleken från de egna och en abstrakt annan såsom
Gud gör att man både kan och vill bestämma över sin vardag och inte behöver oroa sig
för påfrestningar.
Det finns ju alltid de som har det värre (kvinna 102 år)
Deltagarnas positiva livshållning beskrivs även av dem som ett val av en aktiv inställning
till att inte fokusera på svårigheter utan mer på hur man kan påverka sin tillvaro och göra
något åt saken. Den positiva livshållningen handlar mycket om hur man bestämmer sig
för att tolka saker och inte heller fundera på vad som saknats i livet. Samtidigt blir det en
buffert mot svårigheter i livet. Över lag beskriver deltagarna att de inte vare sig tidigare i
livet eller nu har upplevt händelser som mycket sorgliga och bedrövliga.
Jag säger att jag har haft det som ordspråk att svårigheter är till för att övervinnas och
jag tycker nog också att jag har varit utsatt för svårigheter (kvinna 100 år)
De beskriver en positiv grundinställning till sig själva där de accepterar sin situation i
nuet. De inser betydelsen av det och vill sköta sin hälsa och inte ge efter utan hjälpa den
tröga kroppen såsom de uttrycker sig. De lyfter fram att de med åldern blivit bättre på att
sätta mål som bidrar till ett allmänt välbefinnande så som att bland annat låta olika saker
ta längre tid att utföra än tidigare och att de kan njuta av stunden i nuet.
Nå jag läser tidningen en stor del av dagen. Det går långsamt men det är skönt att få
ägna sig åt det i lugn och ro. Så här skulle jag inte ha tyckt när jag var yngre men idag
känns det skönt (kvinna 100 år)
Ensamheten beskrivs som en svår påfrestning men deltagarna beskriver hur de tagit
kontrollen och bestämt sig att till exempel söka sig till någon grupp eller förening med
gemensamma intressen. De vill uppleva sig kontrollera sin egen situation och för fram
dess betydelse för välbefinnandet och hälsan. De säger att man måste göra något för att
upprätthålla hälsa idag.
Jag går med stavar då, för att det, man måste röra på sig så mycket som det bara går.
Man måste ju tänka på kroppen och hälsan lite extra i den här åldern (man 103 år)

42

Att vilja bestämma över sitt liv beskrivs av deltagarna också som att hysa hopp om
framtiden trots att de lyfter fram att framtiden är oviss, eller kanske inte ens finns, och
har ett kort perspektiv. De lever med ett verklighetsförankrat hopp i nuet där hoppet utgör
en livskraft för dem att gå vidare. Det hopp som deltagarna uttrycker kan finnas relativt
nära i framtiden, som en längtan efter något, men det kan också vara mycket avlägset där
man tänker sig det bästa efter döden. De ger även uttryck för livsviljan genom att hysa
hopp om framtiden och för en önskan om att förväntningar i livet och i framtiden kan
uppfyllas. De beskriver en förväntan, som är konkret i den bemärkelsen att de väntar sig
något bestämt, såsom att kunna sköta gården under sommaren och klippa gräset.
Jag väntar så att få göra det igen (man 103 år)
I detta finns det ett hopp men framför allt en längtan. Man berättar om föreställningar där
man tar in framtiden i nuet.
Jag ser så fram emot att få gå till torget och köpa nypotatis (kvinna 100 år)

8.3. Att tro på sig själv
Livshållning hos dessa äldre personer, över 100 år, tolkades även som att tro på sig själv
vilket innebär att kompensera för svagheter, att anpassa sig till förändring och att känna
trygghet i sig själv.

8.3.1. Att kompensera för svagheter
Att tro på sig själv kan beskrivas som att kompensera för svagheter. Deltagarna beskriver
att de idag gör det de tycker om och har möjlighet till. De fokuserar på det som varit
betydelsefullt och intressant och gör det som fungerar bäst men i mindre omfattning. En
begränsad förmåga såsom nedsatt syn kunde kompenseras med hjälpmedel såsom
ljudböcker, och svårigheter att röra sig med rollator. De fokuserar på det som ger positiva
känslor och som de tycker om samt vilka eventuella hjälpmedel de kan ha nytta av.
Mycket handlar om att de fått sänka sina ambitioner men samtidigt kompenserar genom
att göra vad de förmår. De beskriver på ett positivt sätt situationer där de är i behov av
hjälpmedel och lyfter fram att de tycker om att använda dem dagligen.
Men nu går det bra när jag har den här rollatorn och så har jag en fin telefon med stora
siffror (kvinna 101 år)

43

För att upprätthålla sitt välbefinnande och sin rörelseförmåga gör de vad de kan men
sänker sina anspråk samtidigt som de lyfter fram att det är viktigt för kroppen att i den
här höga åldern ta hand om den och inte lämna den ”vind för våg” så som en
intervjuperson uttrycker sig. Om man tidigare till exempel hade cyklat mycket kunde man
nu kompensera sin förlorade förmåga till att cykla på konditionscykel inomhus och där
maximera sin förmåga. Detta visar på att de tror på sin förmåga och vill upprätthålla
samma intresse. De ger inte upp utan kompenserar i stället svagheten och kan sålunda
fortsätta göra det som känns betydelsefullt.
Efter att deltagarna gick i pension och inte längre hade sitt arbete att gå till kunde de
kompensera denna förlust med att utveckla fritidsaktiviteter. Efter att ha förlorat make,
maka eller nära vänner som naturligt gått bort kunde de finna andra vänner i föreningslivet
eller någon annan form av gruppverksamhet. Detta lyfter tydligt fram att man tror på sig
själv och kan finna nya vänner. Förlust av make eller maka kompenserades starkast av
kärleken från och till sina egna barn.
Nå det kändes så hemskt ensamt och meningslöst. Men sen skrev jag in mig i ett par
föreningar för jag ville röra på mig. Det var som jag kunde tänka mig att jag var
intresserad av. Och då hade jag ju vänner och bekanta. (kvinna 100 år)
Att tro på sig själv beskrivs av deltagarna även under omständigheter där de får hjälp och
stöd av andra men samtidigt lyfter fram att de nog skulle klara sig själva. Det kunde
handla om att få hjälp med inköp från butiken eller med personlig hygien.
De kommer och duschar mig. Men det skulle jag nog klara själv också (kvinna 101 år)

8.3.2. Att anpassa sig till förändring
Att tro på sig själv beskrivs av deltagarna på ett positivt sätt även i hur de har accepterat
och anpassat sig till nya situationer under livet även idag. Förutom arbete i unga år
beskriver deltagarna sin barn- och ungdom kantad av sjukdom, död och ny
vårdnadshavare. Flera av deltagarna hade förlorat sin mor eller ett eller flera syskon på
grund av sjukdom och död. De beskriver hur de anpassade sig genom att acceptera döden
genom att väga det inledningsvis negativa mot något positivt. Det handlade till exempel
om att få en styvmor i samband med omgifte eller att man fick flytta till mor-eller
farföräldrarna. Deltagarna beskriver att de till den vuxne som tog moderns plats som en
stödperson fick en nära relation med känslomässig anknytning och därför lättare kunde

44

anpassa sig till situationen. Detta visar på ett förändrat förhållningssätt redan tidigare i
livet, i form av en trygg anknytning till andra människor men även på tidigare erfarenheter
inom familjen av att anpassa sig till förändring. Denna lärdom kan de ha fått med sig från
barndomen där familjemedlemmarna har lyckats hantera kriser och kunnat anpassa sig.
Detta kan ha format deltagarnas tro på sig själva och deras förmåga att anpassa sig.
Hon min styvmor övertog hemmet och hon var härlig att laga mat så det blev bra på ett
annat sätt och det kommer jag ihåg sen att det gjorde min styvmor att hon blev som en
egen [mor]hela tiden sen (kvinna 101 år)
De främsta förändringar i livssituationen som de idag beskrev sig vara tvungna att anpassa
sig till var nedsatta förändringar i kroppsliga funktioner. Samtidigt lyfter de fram att stöd
och omsorg av andra människor starkt påverkat hur de anpassat sig till förändringarna.
Att de positivt har kunnat anpassa sig till att få hjälp stiger fram i hur de pratar om detta,
exempelvis i hur något blir bättre omskött av andra. De inser att hjälpbehovet ökar trots
att de samtidigt poängterar att de ännu klarar sig själva och tror på sig själva.
Nu skulle jag kunna sköta det själv också men nu blir det bättre av henne när hon kommer
och sköter mig (man 103 år)
Och sen har jag en städerska som kommer var tredje vecka tre timmar men jag tänker nu
börja ändra det till varannan vecka två timmar (kvinna 100 år)
Då deltagarna berättar om hur de anpassat sig till åldersförändringar är det inte enbart i
nuet. Även intressen och vad som varit viktigt i livet, sådant som finns i deras minne av
det förflutna, formar deras livshållning. De berättar om familjens anpassningsförmåga då
de var barn och hur det var då man fick flytta till ett nytt hem. Ibland flyttade man för att
få en större lägenhet men man var även tvungen att flytta till styvföräldrar då modern
avlidit. De beskriver det på ett positivt sätt och säger att man alltid fick något som var lite
bättre i det nya hemmet. Detta lyfter fram en positiv livshållning redan i unga år och
framför allt en bra anpassningsförmåga. De beskriver den glädje och det engagemang
som varit förenat med vad som varit viktigt i livet, såsom dans, gymnastik, föreningsliv
och resor, men säger också att den egna tillvaron i dag är begränsad och att man i stället
förenar sitt intresse med verklighetens möjligheter. De accepterar detta faktum, anpassar
sig till det och förhåller sig till situationen såsom den är nu på ett positivt sätt. Deltagarna
säger inte att de skulle sakna det som varit utan accepterar situationen såsom den nu är.

45

Jag tycker att jag har anpassat mig bra. Jag har varit vigulant jag har varit gymnast hela
tiden men nu är det slut och har varit en tid slut och inte är det något fel med det heller
(kvinna 101 år)
De lyfter också på ett positivt sätt fram att man själv måste göra det bästa av situationen,
att acceptera att livet förändras, och anpassa sig efter sin förmåga, så som då synen sviker
och man inte ser blommorna längre finner man ändå tillfredsställelse i att vara ute.
Men nog går jag ut på gården och ser på träd och sitter där nog (kvinna 100 år).
Den positiva livshållningen syns även då de beskriver att man inte ska låta svårigheter ta
över utan vidta åtgärder för att lösa problem. De beskriver sig även ha en tro på att det
ordnar sig och ser svårigheter som tillfälliga i stället för bestående.
O varför ja skulle få det här felet på balansen det vet jag inte men man måst väl ha
någonting i alla fall när man är över 100 år men inte är det någo mycket besvärligt när
jag nu vet om det så (man 103 år)

8.3.3. Att känna trygghet i sig själv
Att tro på sig själv beskrivs av deltagarna som att känna trygghet i sig själv. Man vågar
vara sig själv och litar på att man ännu klarar sig i olika situationer. Man vet vem man är
och vågar tro på sig själv samt sina erfarenheter samtidigt som man berättar att man skapat
sitt liv själv och tyckt om att leva det. Deltagarna lyfter inte fram någon form av
förtvivlan, bitterhet eller rädsla inför åldrandet och döden. De beskriver en inre trygghet
som handlar om vad de praktiskt upplever sig klara av i det vardagliga livet samtidigt som
de ser positivt på sina egna möjligheter.
Men bara det blev riktig vår så att den här halkan tar slut så kommer jag nog att gå
mycket mera än vad jag gör nu och nog kan jag gå och handla själv nog. Och inte har
jag någo svårigheter med det heller inte (man 103 år)
Den inre tryggheten beskrivs av dem som en känsla av harmoni och lugn. De litar på sig
själva men kan också erkänna både sina styrkor och svagheter. De berättar att de fått
bättre självkänsla men framför allt mognat med åldern, och idag känner vad som är viktigt
i livet. Detta har en positiv inverkan på välbefinnandet då de känner sig lugnare och har
ett bra förhållande till sig själva.

46

I den här åldern då man är över 100 år har man nog fått en annan mognad och vet vem
man är och det ger egentligen, jag skulle kanske kalla det ett stort lugn (kvinna 100 år)
Deltagarna beskriver även minnets betydelse för att kunna känna trygghet i sig själva
eftersom ett tillstånd i glömska känns otryggt om man inte längre vet vem man är. Man
lyfter fram att man med sitt goda minne känner en trygghet och att man utan minne skulle
förlora kontakten med både sig själv och andra. En förändring till ett sämre minne skulle
enligt deltagarna definitivt hota självtilliten, men än så länge beskriver de sig skratta då
minnet någon gång kan svikta och upplever ingen oro över det. Man vågar förlita sig på
sig själv och den optimistiska livshållningen beskrivs i en tro på sig själv, såsom att ännu
kunna lära sig och lita på sitt mod och sin handlingskraftighet. De ger även exempel på
sådant, såsom att läsa en text inför en större grupp människor och våga tro på att man
klarar det som 100-åring.
Men jag måste lära mig att orka till biblioteket och jag orkar också men jag måste lära
mig vart de har flyttat böckerna när de har byggt om biblioteket (kvinna 100 år)
Förutom en inre känsla som beskrivs som en tro och tillit till sig själv beskriver de
betydelsen av att kunna lita på andra eller en abstrakt Gud som betydelsefullt för att känna
trygghet i sig själva. Skillnader hos deltagarna när det gäller att känna trygghet hos sig
själva är främst att de som har en djup religiös tro rätt långt kunde avdramatisera
vardagens bekymmer och ta det lugnt. De berättar också att den religiösa livshållningen
har grundlagts i barndomen och präglat dem hela livet. Att dessutom tro på något som är
större än en själv hjälper deltagarna till att bibehålla en positiv livshållning eller till att
återhämta sig vid motgångar.
Det ligger i bättre händer så inte behöver jag grubbla över det (man 100 år)
Omtanke och kärlek får jag varje dag av Gud så nog känner jag mig trygg kan jag faktiskt
påstå (man 103 år)
Förståelse, kärlek och tolerans i olika sammanhang leder till att de känner trygghet i sig
själva och kan tro på sig själva. En daglig kontakt per telefon eller ett besök inverkar även
på trygghetskänslan och framför allt att man kan lita på någon. Detta inverkar starkt på
att man vågar tro på sig själv och bo kvar i sitt eget hem.

47

Men jag har nog det bättre än många andra för min dotter ringer till mig alla dagar och
är liksom med mig (kvinna 100 år)
Ett visst mått av hälsa beskrivs även inverka på att de kan känna trygghet i sig själva. Så
länge de känner sig relativt friska och har kontroll över sin kropp känner de sig lugna och
trygga. De är också tillfreds med sin ålder och berättar om hur fantastiskt det var att få
fira 100-årskalas med alla sina egna. Att känna trygghet i sig själv beskrivs av deltagarna
förutom i deras positivt självuppskattade hälsa även i kärleken till sina medmänniskor,
som en källa till att finna ro. Även en djup religiös tro, med ett personligt förhållande till
Gud, som gett livet mening och har gjort och ännu gör livet värt att leva, kan få dem att
känna trygghet i sig själva. Den positiva livshållningen blir en god kraft ur hälsosynpunkt.

48

9. Diskussion
För att få en ökad förståelse för livshållning hos dessa unika äldre personer över 100 år
var det av stor vikt att de själva fick berätta om sina liv. Deras livsberättelser ger en viktig
insikt i hur de allra äldsta i vårt samhälle har förhållit sig till livet och hur de uppnått
sammanhang och helhet i livet under mer än ett sekel. Livsberättelserna i min studie lyfter
fram en märkbart positiv livshållning hos deltagarna samt skildrar hur de skapat mening
och utvecklat framåtanda som bidragit till hur de levt och förhållit sig till livet. En
variation beträffande religiös livshållning finns i resultatet men en klar gemensam linje
med innehållsmässiga likheter kan skönjas i deltagarnas tänkande, handlingar och
emotioner.
Att hitta en mening och till och med glädje i erfarenheter och tidigare motgångar i livet,
liksom i livet idag, var tydligt hos deltagarna i min studie. Detta ligger i linje med
forskning av Moore et al. (2006) där en strävan efter mening var en mycket vanlig
upplevelse när människor blev äldre.
Livshållning hos dessa äldre personer tolkades i analysens första tema som att ha en
positiv attityd till livet. Detta återspeglas i hur deltagarna i min studie levt sina liv,
bemästrat svårigheter men framför allt i hur de har förhållit sig till livet vilket har gynnat
deras intressen och åtaganden. Resultatet i min studie visar även att deltagarna inför
utmaningar och i svåra stunder i livet har haft en förmåga att hantera dessa genom att
väga det positiva mot det negativa. Det kunde handla om tragedier från kriget men
samtidigt om vänskap och tacksamhet för att ha överlevt. Detta stämmer väl överens med
forskning av Fagerström (2010) som påtalar att människan kan lära sig att fokusera på
den positiva sidan av en svår situation och sålunda tolka verkligheten i enlighet med en
positiv livshållning. Även Pitkälä et al. (2004) framhåller att en positiv livshållning syns
i att man selektivt kan fokusera på något positivt i varje situation och se verkligheten
utifrån detta. Mitt resultat stöds också av forskning av Hutnik et al. (2016) och
Mackowicz och Wnek-Gozdek (2018) som påvisar att den hos 100-åringarna optimistiska
livshållningen innebar att de även i den svåraste situationen kunde se positiva aspekter.
Deltagarna i min studie uttryckte en tacksamhet för det de har, uppskattade det enkla
och lilla i vardagen, beskrev en känsla av positiv förundran till att inte ta något förgivet
och för att ha hälsan i behåll. De var nöjda och tillfreds med livet i stort. Den positiva

49

attityden, som syns i att vara tillfreds med livet och att livet har varit värt att leva, har
även i tidigare forskning lyfts fram hos 100-åringar (Buono et al., 1998, Darviri et al.,
2009, Hutnik et al., 2012, Koch et al., 2010, Yasumoto et al. 2017). Mitt resultat lyfter
fram likheter med forskning av Norberg et al. (2019) där deltagarna beskrev en viss
förundran av att få leva länge. Trots medvetenheten om en nära framstående död uttrycker
de känslor av lycka för att fortfarande få leva. Även Freeman et al. (2013) påvisar i likhet
med min studie att 100-åringar kan ha en positiv syn på livet vilket uttrycks i känslor av
glädje och tacksamhet för livet. Hutnik et al. (2012) lyfter fram en tacksamhet för att
behålla hälsa i hög ålder, vilket också framgick i min studie.
Att undvika grubblerier och kunna skratta samt upprätthålla en humoristisk
livshållning steg starkt fram i min studie. Den positiva attityden till livet beskrevs som ett
antagande om att allting ordnar sig och att det inte är värt att grubbla över gammalt. Ett
flertal studier överensstämmer med mitt resultat om att inte grubbla eller oroa sig i
onödan. (Buono et al., 1998, Hutnik et al., 2012, Koch et al., 2007, Martin et al., 2006).
Den positiva livshållningen blev även konkret ett framträdande inslag under själva
intervjun i form av deltagarnas återkommande humor och skratt. Resultatet ligger starkt
i linje med ett flertal tidigare studier som lyft fram en humoristisk livshållning hos 100åringar. Förmågan att skratta, som även noterades i min studie, har beskrivits som en
viktig del i livet av (Darviri et al., 2009, Koch et al., 2007, Kato et al., 2012, Perls &
Silver, 1999) och betydelsen av en humoristisk inställning till livet av (Darviri et al., 2009,
Karppinen et al., 2016, Santamäki-Fischer et al., 2010). Jag fick även i min studie, i likhet
med Perls och Silver (1999), belägg för att humor kan användas då man vill förvandla
upplevelser av obehag till något mer angenämt eller närma sig åldrandet på ett annorlunda
sätt. Perls och Silver (1999) har beskrivit humor som en strategi för att bemästra
emotionellt, tänka kreativt och lösa problem.
Att ha en positiv attityd till livet märktes i min studie i deltagarnas känsla av att uppleva
gemenskap som meningsfullt. Att få vara med i, att få vara en del av, sammanhanget
där man kände sig bekräftad och behövd samt älskad av sina nära var av avgörande
betydelse. Det jag upplevde fascinerande i mitt material var att flera av deltagarna konkret
använde ordet kärlek som något som uttryckligen gav livslust och mening i livet. Detta
kan relateras till Fagerström (2017) som framhåller att en människa som får sina begär
efter kärlek, liv och mening bemötta kan utveckla tillit till sig själv, varför gemenskap
och relationer blir viktiga. Jag kan tänka mig att känslan av att få kärlek ger den positiva

50

livshållningen hos deltagarna. Detta kan relateras till Hembergs (2017) tankar om att
kärleken ger styrka i livet där man både vill ge och ta emot kärlek. Mitt resultat kan
jämföras med ett flertal andra studier som uppmärksammar betydelsen av närheten till
den närmaste familjen och möjligheten att upprätthålla tillfredsställande relationer
(Eloranta et al., 2015, Hutnik et al., 2012, Scelzo et al., 2018, Yasumoto et al., 2017).
Boman et al. (2015) har framställt en positiv livshållning som en strävan efter att få vara
i gemenskap med och hjälpa andra människor. I min studie framsteg likaså en
tillfredsställelse hos deltagarna då de fick uppleva att de ännu behövs, exempelvis när de
kunde hjälpa sina barn att ta hand om ett husdjur eller understödja det gemensamma goda.
Detta stämmer väl överens med forskning av Pitkälä et al. (2004) och Fagerström (2010)
som framhåller att känslor av att behövas och känna sig älskad är viktiga för meningen
med livet. Betydelsen av goda mänskliga relationer för välbefinnandet och att komma
överens med människor lyftes fram i min studie. Detta kan relateras till forskning av
Yasumoto et al. (2017) som framhåller att 100-åringar vill behålla goda relationer med
andra människor, och till forskning av Darviri et al. (2009) som dessutom understryker
att de både i det förflutna avhållit sig från och även för närvarande undviker konflikter.
Mitt andra tema i studien tolkades som att vilja bestämma över sitt liv. Deltagarna visar
att de äger sin livsberättelse då de gjort vad de velat och levt i överensstämmelse med
det samt handlat efter egna värderingar och intressen. De skapar sin berättelse genom att
både välja och välja bort. På ett likartat sätt framhåller Hagberg (2008 b) att erfarenheter
som berättas av äldre selekteras, omtolkas och glöms eller formas om så att individen
upplever livsberättelsen som sin egen. Ett framträdande inslag är att deltagarna värderar
sitt minne genom utsagor såsom jag kommer så bra ihåg. Hagberg (2008 b) lyfter fram
minnets betydelse för en känsla av sammanhang samt hänvisar till andra studier som visat
på att hågkomster av erfarenheter kan vara lika viktiga för välbefinnandet i hög ålder som
händelsen i sig kan vara. Detta stämmer i min studie väl överens med den positiva
livshållningen och välbefinnandet som deltagarna har. Den positiva livshållningen syntes
även i intervjuerna då man förde en dialog med sig själv med avsikt att bearbeta tidigare
erfarenheter och det aktuella upplevandet. Det kan jämföras med begreppet
autobiografisk reflektion som i det här fallet kan hjälpa de äldre att se framåt och, så som
Hagberg (2008 a) skriver, fullborda sitt lifescript.

51

Att stå för sin sak trots motstånd, ha självdisciplin och tålamod, är en livshållning som
är utmärkande för deltagarna. Det kunde dock också handla om en stark inre övertygelse
som kunde få negativa konsekvenser. De ville redan som unga göra det som innerst inne
kändes rätt och det de var intresserade av trots att tidsandan sade något annat och
respekten för vuxna var stor. Boman et al. (2015) har, precis som i min studie, lyft fram
betydelsen av att vara målmedveten och att ha viljan att genomföra det man bestämt sig
för att göra också genom att inte alltid följa normer. Exempelvis var det långt ifrån
självklart att flickor skulle få en utbildning och många flickors drömmar begränsades av
genusperspektivet. Även om det var vanligt att man gick på dans, vilket även framkom i
min studie, kunde det av många anses vara syndigt på 1930- och 40-talen (Bergqvist,
2009, Marander-Eklund, 2014). Även om denna analys lyfter fram innehållsmässiga
likheter, såsom att stå för sin sak, finns det även betydande skillnader i fråga om att utbilda
sig, få arbeta med vad man ville eller stå för sina åsikter, också de kontroversiella aspekter
av livet under den tid de äldre var yngre.
Att vilja bestämma över sitt liv innebar att leva i nuet och ta en dag i taget. Deltagarna i
min studie ville ta en dag i taget och inte planera på långsikt. De ville inte heller tänka på
döden utan ge sig hän åt stunden och på det sättet vara närvarande i vardagen. I studier
av Ågren (1999, 2013) framgick att det var mer meningsfullt att leva i nuet än att tänka
på framtiden eftersom man då höll tankarna på döden borta. Att ta en dag i taget är enligt
Clarke och Warren (2007) ett sätt att förhålla sig med en känsla av viss kontroll medan
det enligt Norberg et al. (2019) handlar om att lära sig att ta en dag i taget och acceptera
livet som det är. Att få behålla kontrollen över vardagen trots funktionsnedsättningar och
att få klara sig själv har stor betydelse för det emotionella välbefinnandet.
För att behålla meningen i livet är det enligt Moore et al. (2006) viktigt att ha en egen
kontroll och enligt Scelzo et al. (2018) att också vara envis. Deltagarna i min studie ville
uppleva sig kontrollera sin egen situation för att upprätthålla välbefinnande och hälsa. De
tog själva ställning till det de ansåg var av betydelse för hälsan i denna höga ålder. Detta
ligger i linje med Rotters (1975) tankar om att det är den personliga tolkningen som är
betydelsefull för vad som gett upphov till ett gott resultat. Karppinen et al. (2016) har
noterat att de som inte ville leva så länge var rädda för att bli beroend e och förlora sin
självständighet vilket lyfter fram betydelsen av en egen kontroll.

52

Freeman et al. (2013) har funnit att 100-åringarna fortfarande hade en mening i framtiden
och en passion för engagemang såsom att upprätthålla funktionella förmågor och fortsatt
aktivitet. Det jag även upplevde som intressant var att deltagarna kognitivt minimerade
upplevda konsekvenser av svåra situationer och på så vis fann en positiv mening i en svår
situation. Liknande resultat har presenterats av Hutnik et al. (2016). De uppmärksammade att 100-åringar kan omformulera sitt tänkande till något positivt och därmed
känna sig nöjda. Motsvarande har presenterats även av Yasumoto et al. (2017) som
poängterat att de äldre kan tänka och aktivt ändra sin uppfattning för att bibehålla sitt
välbefinnande.
Den positiva livshållningen syns också i att deltagarna hyser hopp om en framtid som är
oviss, eller har förväntningar på sådant som ännu kan uppfyllas i livet. Att se framåt och
ha en önskan att få leva länge har hos 100-åringar beskrivits i ett flertal studier (Clarke &
Warren, 2007, Freeman et al., 2013, Karppinen et al., 2016) och av Norberg et al. (2019)
som en ”framtid i någon form”.
Livshållning tolkades även som att tro på sig själv vilket utgjorde det tredje temat i min
studie. Att tro på sig själv beskrivs av deltagarna idag som att fokusera på det som
fungerar bäst och är mest betydelsefullt, men i mindre omfattning, och som att sänka sina
ambitioner och göra vad man klarar av. De beskriver det på ett positivt sätt som att de
kompenserar för svagheter och framhåller att de tror på sin förmåga. Detta resultat får
stöd av Jopp och Rott (2006) som framhåller att den egna tron och förhållningssättet hos
de allra äldsta starkt inverkar på det psykiska välbefinnandet och attityden till livet.
Resultat av Freeman et al. (2013) och Hitchott et al. (2018) visar också på att de aktiviteter
som uppfattades som mest socialt fördelaktiga och roliga bibehölls medan andra inte
längre prioriterades. Resultatet stöds också av Baltes och Baltes (1990) psykologiska
teori, som benämns selektiv optimering med kompensation. Den påpekar att de flesta äldre
kan få ett bra åldrande om de kan anpassa sig genom att välja det man anser är viktigast.
Teorin betonar också betydelsen av ett positivt tänkande, av att man kan rekonstruera sitt
liv och fokusera på det som personligen varit viktigast för att uppnå ett gott åldrande,
vilket tydligt framkom i min studie.
Att tro på sig själv beskrivs i hur man har anpassat sig till förändring i olika situationer
under livet och ännu idag. Det finns inslag i livsberättelserna som starkt antyder att ett
förändrat förhållningssätt fanns redan tidigare i livet, exempelvis genom uppkomsten av

53

en ny trygg anknytning till en annan människa i samband med omgifte och död.
Omvårdnaden efter en förlust av en anhörig kan enligt Gjærum et al. (1999) till och med
ha en större påverkan än förlusten i sig. Deltagarna minns hur familjen hanterade
svårigheter på ett positivt sätt vilket kan ha format deltagarnas tro på sig själva. Gjærum
et al. (1999) hävdar att föräldrar som förhållit sig positivt till att hantera kriser även
påverkar sina barn i samma riktning. Denna anpassningsförmåga kan vara något man lärt
sig som barn. Detta kan jämföras med det som Hutnik et al. (2016) benämner som en
motståndskraft, en förmåga att kunna se något positivt också i svåra stunder, och att man
kan återhämta sig och gå vidare och acceptera det man inte kunnat påverka. Denna
motståndskraft märktes även i en positiv inställning till att anpassa sig till en naturlig till
åldern hörande fysisk nedgång. En psykologisk motståndskraft eller inre styrka har också
identifierats av Moore et al. (2006) och Boman et al. (2015).
Den positiva attityden ger en tilltro till att acceptera och kunna övervinna motgångar
Scelzo et al. (2018). En inre styrka innebar enligt Nygren et al. (2007) att tro på sig själv
samtidigt som man var medveten om sina egna gränser och kunde be om hjälp vid behov.
Även detta upptäckte jag i min studie, då deltagarna poängterade att de ännu klarar sig
själva och tror på sig själva samtidigt som de inser att hjälpbehovet ökar. Detta
överensstämmer med forskning av Jopp och Rott (2006) som lyfter fram att 100-åringar
kännetecknas av en psykologisk återhämtningsförmåga, i form av en tro på egen kraft,
som består livet ut.
Att våga tro på sig själv tolkades också som att känna trygghet i sig själv och våga vara
sig själv. Deltagarna beskrev en inre trygghet som handlade om vad de praktiskt upplevde
sig klara av, som en känsla av att ha en viss kontroll över sin framtid, och som en känsla
av harmoni och lugn. De litar på sig själva men ser också sina styrkor så väl som
svagheter. Detta stöds av Moore et al. (2006) som i sin studie med 100-åringar lyft fram
en tro som en styrka och en tillit till sig själv som ett genomgående tema. Enligt
Fagerström (2017) får en människa med hög grad av harmoni kraft att leva och således
en mening i livet och därmed en positiv grundhållning samt livslust och styrka att se på
framtiden.
En förändring till ett sämre minne skulle enligt deltagarna hota självtilliten eftersom de
upplever sitt goda minne som en trygghet. Rennemark (2010, kapitel 2) hänvisar till
tidigare studier som påvisat att tidiga hågkomna erfarenheter av varma föräldrarelationer

54

är relaterade till välbefinnande hos äldre och förknippat med självförtroende och tillit till
det egna värdet. Att få stöd av sina föräldrar till att själv ta ansvar och få kontroll
överensstämmer med Rotters (1975) teori om att tidigare livserfarenheter gynnar
utvecklingen mot en intern kontrolluppfattning. Dessa resultat kan också förklaras i
utvecklingspsykologiska

termer

med

att

barn-

och

ungdomstiden

är

personlighetsskapande.
Att känna trygghet i sig själv beskrivs i min studie också som en djup religiös tro och i
ett personligt förhållande till Gud. Denna trygghet kan jämföras med forskning av Moore
et al. (2006) som betonar att en djup religiös övertygelse ger en känsla av att bli
omhändertagen av Gud som äldre och som en ökad anpassning till funktionsnedsättning
sent i livet, vid motgångar eller som en trygghet och tröst inför döden (Buono et al., 1998,
Bishop et al., 2007, Moore et al., 2006, Nygren et al., 2007, Perls & Silver, 1999,
Santamäki-Fischer et al., 2007, Santamäki-Fischer et al. 2010).
De deltagare som i min studie hade en djup religiös livshållning hade haft den under hela
sitt liv. Detta stämmer överens med resultat av Manning et al. (2012) som framhåller att
en religiös livshållning hos 100-åringarna inte var något de anpassat sig till under
ålderdomen utan att den hade varit en viktig del under hela deras liv. De deltagare i min
studie som hade en religiös livshållning och kände trygghet hos sig själva beskrev en
känsla av daglig omtanke och kärlek av Gud vilket hjälpte dem att ta det lugnt och
avdramatisera vardagens bekymmer. Detta resultat är i linje med forskning av SantamäkiFischer et al. (2007) som påvisat att en religiös livshållning syntes i en övertygelse om att
döden lättare kan mötas med hjälp av Guds kärlek, samt av Norberg et al. (2019) som
noterat en trygghetskänsla i ett ständigt närvarande och pålitligt förhållande till Gud. De
av deltagarna som inte hade en religiös livshållning fann tryggheten och kärleken av sina
medmänniskor. Dessa gav livet mening och gjorde det fortsatt värt att leva.
Detta är intressant att relatera till med tanke på dagens mer sekulariserade samhälle.
Under den tid då deltagarna i denna studie växte upp var religionen mycket mer påtaglig
i samhället och därmed fanns det en större möjlighet att söka stöd hos Gud. Idag måste
något annat kompensera för detta, för att exempelvis gynna en positiv livshållning. Att vi
befinner oss i något av ett brytningsskede kan också ses då man inom vården idag inte
alltid har förståelse för att religion kan vara mycket viktigare hos dessa äldre än vad den
är generellt i det moderna samhället.

55

Sammanfattningsvis får jag från min egen studie intrycket att kärleken av medmänniskor
gjorde att dessa deltagare kunde känna trygghet i sig själva. Detta stämmer överens med
Hemberg et al. (2017) som lyfter fram att ett möte i kärlek kan förse människan med en
inre säkerhet och leda till känslor av frid och glädje samt en medvetenhet om djupare
existentiella dimensioner av livet. Deltagarnas känsla av en viss kontroll över sin framtid,
genom att de litar på sig själva men också ser sina styrkor så väl som svagheter, kan
jämföras med resultat av Santamäki-Fischer et al. (2010). Enligt dem syns det i betydelsen
av att ännu kunna utvecklas trots att man är mycket gammal och att sträva efter helhet,
och att känna sig hel. Jag kan dock konstatera, utifrån diskussionen i denna studie, att
dessa deltagare har förhållit sig till livet så som de själva velat men också levt i
överensstämmelse med det. Att bli en hel människa handlar om att ha en livshållning som
gör det möjligt att förena drömmar med verklighetens möjligheter.

56

10. Metodologiska överväganden
En kvalitativ innehållsanalys valdes som analysmetod för denna studie eftersom den
ansågs mest passande för studiens syfte. Kvalitativ innehållsanalys som metod har visat
sig vara en mycket användbar metod även inom omvårdnadsforskning för att granska och
tolka texter på olika nivåer, såsom utskrifter av intervjuer (Graneheim & Lundman, 2004).
Kvale och Brinkmann (2010) påpekar också att intervjuer är särskilt lämpliga när man
vill studera och beskriva människors upplevelser och självuppfattning och utveckla deras
perspektiv på sin livsvärld. Enligt Kvale och Brinkmann (2010) kan teoretisk kunskap om
ämnet i forskningen hjälpa till att skapa ordning och mening vid analys av intervjuer. Min
uppfattning är också att jag hade stor nytta av en rätt gedigen genomgång av tidigare
forskning och instudering av det vårdvetenskapliga begreppet livshållning då jag
analyserade intervjuerna.
Graneheim och Lundman (2004) lyfter fram betydelsen av att få en så stor variation som
möjligt bland personerna i urvalet för att få en djupare uppfattning om fenomenet som
studeras. Att fem personer inkluderades innebar en möjlighet till variationer samtidigt
som variationsbredden för det manliga genuset kan ses som en svaghet men också en
omöjlighet eftersom det endast fanns sju svenskspråkiga män i Finland som fyllt 100 år
då min tidigare studie gjordes. Dessutom visade det sig att de båda männen var djupt
religiösa, vilket kan ses som en annan svaghet. Att samtliga fem utan tvekan ville ställa
upp för intervjuer upplevde jag vara betydelsefullt för denna studie.
Detta visar att chansen att få berätta är ett grundläggande behov hos människan, men även
att det är viktigt att ha någon som vill lyssna. Att 100-åringarna ytterligare utan tvekan
ville delta och inte skänkte en tanke på om de skulle orka eller komma ihåg saker visade
redan i det skedet på en positiv livshållning. Att ytterligare inkludera några nya personer
till denna studie begrundades och skulle naturligtvis ha inneburit större möjligheter till
variationer beträffande livshållning. Samtidigt upplevde jag det bäst att inte förena nytt
och gammalt material utan analysera det tidigare publicerade materialet på nytt eftersom
nya intervjuer omedvetet skulle bli annorlunda till sin karaktär jämfört med de tidigare
utförda.
Intervju som en livsberättelse och en kvalitativ innehållsanalys framstod som en god
metod i studien. Eftersom det var fråga om mycket gamla människor som intervjuades,

57

eller snarare fick berätta fritt om sina liv, var det ändå inte helt givet att de skulle orka
berätta eller kunna hålla sig till ämnet. En styrka med att fritt få berätta är att ned satt
hörsel inte heller utgör ett hinder vid frågor. Metoden kan också motiveras med att
deltagarna framför allt ville men även orkade och kunde berätta mycket om sin
livssituation. De hade alla en förmåga att uttrycka sig vilket gav ett rikt och djupt material.
En annan fördel med att ha livsberättelsen som metod i studien var det inifrånperspektiv
den gav. Dessutom gav den en ökad förståelse för livshållning hos deltagarna relaterat till
det sammanhang och samhälle de växt upp i.
Enligt Lundman och Hällgren Graneheim (2008) handlar trovärdighet förutom om
sanningshalten i resultaten om hur forskarens oundvikliga förförståelse har präglat
analysen. Huruvida förförståelsen bör utnyttjas eller inte kan diskuteras, och beror mycket
på av vilken karaktär den är. Min förförståelse handlar om teoretisk kunskap, erfarenheter
av att ha arbetat inom äldrevården under många år men naturligtvis också förutfattade
meningar om åldrandet. Jag har också en förförståelse av materialet eftersom jag har
analyserat det ur ett annat perspektiv tidigare. I och med det har jag försökt se mer
objektivt och med nya ögon på materialet för att kunna uppmärksamma ny kunskap samt
få en djupare förståelse för livshållning. Jag anser också att distans till det tidigare
analyserade materialet var av betydelse med tanke på min förförståelse för att kunna göra
en ny analys på ett rimligt sätt.
Jag upplever att metoden som valdes var lämplig då den gav svar på studiens syfte med
kunskap om livshållning. Enligt Henricson (2017) är det alltid bra för kvaliteten i ett
forskningsarbete att låta någon annan studera överensstämmelsen mellan teman och
underteman, medan Lundman och Hällgren Graneheim (2008) hävdar att det är värdefullt
för trovärdigheten att en person som är insatt i ämnet granskar att resultatbeskrivningarna
är rimliga och svarar på syftet så att tolkningen anses trovärdig. Detta har också gjorts i
handledningsskedet i min studie vilket gjorde att resultatet blev tydligare även för mig
själv. Genom att reflektera över, och tillsammans med någon annan diskutera, olika
tolkningsmöjligheter ökas tillförlitligheten i resultatet.
För att stärka resultatets tillförlitlighet har jag i enlighet med Lundmans och Hällgren
Graneheims (2008) reflektioner över ett resultats trovärdighet, strävat efter att beskriva
urvalet och analysprocessen tydligt. Ett annat sätt att bedöma giltighet är att presentera
citat från intervjuerna. Ett flertal citat av olika deltagare har inkluderats för att belysa och

58

öka förståelsen av det ifrågavarande momentet i analysen. Jag är medveten om att enbart
det bästa citatet ska användas även då det finns flera som lämpar sig som exempel. I några
fall har det dock funnits orsak att använda flera citat för att få fram olika nyanser i en och
samma uppfattning.
Trovärdighet handlar också om hur användbart eller överförbart resultatet är. Eftersom
det är fråga om ett litet urval i samband med en minoritet kan resultatet inte generaliseras
till andra grupper eller situationer. Om studien skulle ha innefattat äldre personer med
starkt nedsatt funktionell förmåga eller äldre personer på äldreboende i behov av daglig
hjälp skulle resultatet troligtvis ha varit ett annat. Deltagarnas goda hälsa kan ha
återspeglats i resultatet, speciellt på den positiva livshållningen.

59

11. Slutsats
Avslutningsvis vill jag utifrån min diskussion lyfta fram hur dessa 100-åringars positiva
livshållning tagit dem fram genom livet och dessutom fortsättningsvis vid en ålder av
över 100 år givit dem en tro på en framtid i någon form, detta trots att deras liv har
inbegripit utmaningar och motgångar av olika slag. De beskriver genomgående fler
positiva än negativa upplevelser i sina livsberättelser vilket lyfter fram deras optimistiska
livshållning. Deras unika personlighet inverkar på livshållningen och hur de sett och ännu
ser på tillvaron.
Resultatet visar att dessa äldre människor har haft en förmåga att leva i överensstämmelse
med sina djupaste drömmar och kunnat förverkliga sina förutsättningar i stället för att
leva så som det enligt tidsandan många gånger förväntades av dem. Deras positiva
livshållning har utvecklats i gemenskap med andra där kärlek och vänskap utgör
väsentliga delar. Denna livshållning har hjälpt dem att uppnå sammanhang och helhet i
livet, en framgång i livet, som ger dem ett välbefinnande och en förnöjsamhet vid en ålder
av 100 år.
Denna slutsats kan sålunda tillföra omvårdnadsprofessionen en kunskap om betydelsen
av att mer lyssna på äldre människor och hjälpa dem att stödja deras egen vilja till att leva
så som man innerst inne vill. De äldres förmåga att bestämma över sina liv och deras tro
på sig själva borde också stödas mer med tanke på deras självförtroende. Detta behöver
de för att ha en positiv livshållning. Det är också viktigt att hjälpa dem att upprätthålla
kvalitativa relationer för att uppleva välbefinnande. Det är av stor betydelse att inte
behöva dö med vetskapen om att något man ännu som äldre skulle ha kunnat göra blev
ogjort. Studien visar att till och med de allra äldsta uppskattar att få berätta om sina liv
och besitter resurser till ny kunskap samtidigt som de visar en glädje som smittar av sig.
Resultatet visar också att de äldres erfarenheter är något att ta tillvara i forskning samtidigt
som det finns en medvetenhet om en stor variationsvidd i funktionell kapacitet hos de
allra äldsta. Eftersom 100-åringar skiljer sig mycket från varandra, finns mycket att lära
av dem, och därför behövs även fortsatt forskning. Med hjälp av deras erfarenheter kan
man bidra med ny kunskap för kommande generationer. En optimistisk livshållning ligger
i linje med ett långt liv även i ett flertal studier varför livshållning borde lyftas fram och
ges utrymme som en preventiv åtgärd ur hälsosynpunkt. En livshållning kan också vara

60

mer eller mindre omedveten och ett medvetandegörande kring den kan vara viktigt för
äldre. Slutsatsen är att studien bidragit med ökad förståelse för fenomenet livshållning
och kan ligga till grund för fortsatt forskning med de allra äldsta, men ytterligare studier
med ett större urval bör göras för att få en mer djupgående kunskap om livshållning.
Samhället har mycket att lära sig av de äldres erfarenhet och framför allt livshållning.
Så nog hoppas och vill jag avslutningsvis säga att ja må vi leva uti hundrade år!

Referenser
Andersen-Ranberg, K., Schroll, M. & Jeune, B. (2001). Healthy Centenarians Do Not
Exist, but Autonomous Centenarians Do: A Population-Based Study of Morbidity Among
Danish Centenarians. J American Geriatrics Society, 49, 900-908. Doi: 10.1046/j.15325415.2001. 49180.x
Ansello, E. F. (2019). Blue Zones and Longevity. Age in Action. s. 1-4.
Archer, S., Brathwaite, F. & Fraser, H. (2005). Centenarians in Barbados: The Importance
of Religiosity in Adaptation and Coping and Life Satisfaction in the Case of Extreme
Longevity. Journal of Religion, Spirituality & Aging. Vol. 18 (1), 3-19. Doi:
10.1300/J496v18n01_02
Baltes, P. B. & Baltes, M. M. (1990). Successful Aging. Perspectives from the Behavioral
Sciences. Cambridge University Press. Canada.
Baltes, P. B. & Smith, J. (2003). New Frontiers in the Future of Aging: From Successful
Aging of the Young Old to the Dilemmas of the Fourth Age. Gerontology. 49, 123–135.
Doi: 10.1159/000067946
Bergqvist, E. (2009). Du är din generation. Norstedts.
Bishop, A. J., Martin, P., Courtenay, B., Poon, L. & Johnson, M. A. (2007). Evaluation
of the Religiosity in 5-D Scale. Journal of religion, Spirituality & Aging. 19 (2), 87–105.
Doi: 10.1300/J496v19n02_06
Boman, E., Häggblom, A., Lundman, B., Nygren, B. & Santamäki Fischer, R. (2015).
Inner Strength as Identified in Narratives of Elderly Women. A Focus Group Interview
Study.

Advances

in

Nursing

Science

Vol.

38,

No.

1,

s.

7–19.

Doi:

10.1097/ANS.0000000000000057
Borras, C., Ingles, M., Mas-Bargues, C., Dromant, M., Sanz-Ros, J., Román-Domínguez,
A., Gimeno-Mallench, L., Gambini, J. & Viña, J. (2020). Centenarians: An excellent
example of resilience for successful ageing. Mechanisms of Ageing and Development.
Vol.186, s. 1-9. Doi: 10.1016/j.mad.2019.111199
Brandão, D., Ribeiro, O. & Jopp, D. (2019). Would I Want to Reach Age 100?
Perspectives of Centenarians’ Family Members on Reaching Exceptional Longevity.
Journal of Family Issues. Vol. 40 (8), s. 1086-1101. Doi: 10.1177/0192513X19833094

Buono, M. D., Urciuoli, O. & De Leo, D. (1998). Quality of life and longevity: a study
of centenarians. Age and Ageing, 27, 207-216. Doi: 10.1093/ageing/27.2.207
Clarke, A. & Warren, L. (2007). Hopes, fears, and expectations about the future: what do
older people's stories tell us about active ageing? Ageing & Society. 27, 465-488. Doi:
10.1017/S0144686X06005824
Crowther, M. R., Parker, M. W., Achenbaum, W. A., Larimore, W. L. & Koenig, H. G.
(2002). Rowe and Kahn’s Model of Successful Aging. Revisited: Positive SpiritualityThe Forgotten Factor. The Gerontologist. Vol. 42, No.5, 613-620.
Darviri, C., Demakakos, P., Tigani, X., Charizani, F., Tsiou, C., Tsagkari, C.,
Chliaoutakis, J. & Monos, D. (2009). Psychosocial dimensions of exceptional longevity:
a qualitative exploration of centenarians’ experiences, personality, and life strategies.
Int’L. J. Aging and Human Development, 69 (2), 101–118. Doi: 10.2190/AG.69.2. b
Egidius, H. (2005). Psykologilexikon (3 uppl.). Natur och Kultur.
Eloranta, S., Arve, S., Lavonius, S., Routasalo, P., Lehtonen, A., Viitanen, M. & Isoaho,
H. (2012). Positive life orientation in old age: A 15-year follow-up. Archives of
Gerontology and Geriatrics. Vol. 55 (3) s. 586–591. Doi: 10.1016/j.archger.2012.04.010
Eloranta, S., Arve, S., Isoaho, H., Lehtonen, A. & Viitanen, M. (2015). Factors connected
with positive life orientation at age 70, 80, 85 and 90 – The Turku Elderly Study.
Scandinavian

Journal of Caring

Sciences.

Vol. 29 (3),

s. 537–547. Doi:

10.1111/scs.12188
Ennart, H. (2013). Åldrandets gåta. Metoderna som förlänger ditt liv. Ordfront.
Eriksson, K. (2018). Vårdvetenskap. Vetenskapen om vårdandet. Om det tidlösa i tiden.
Liber.
Fagerström, L. (2010). Positive life orientation-an inner health resource among older
people. Scandinavian Journal of Caring Sciences 24, 349–356. Doi:10.1111/j.14716712.2009. 00728.x
Fagerström, L. (2019). Livskraft och livshållning. I Wiklund Gustin, L. & Bergbom, I.
(Red.), Vårdvetenskapliga begrepp i teori och praktik (2 uppl., s. 189–200).
Studentlitteratur.
Finlands officiella statistik (FOS): Befolkning/Befolkningsstruktur [e-publikation].
Helsingfors: Statistikcentralen [hämtat:20.10.2012].

Finlands officiella statistik (FOS): Befolkningen 31.12.2016 efter Område, Kön, Ålder,
År,

Språk

och

Civilstånd

[e-publikation].

Helsingfors:

Statistikcentralen

[hämtat:3.4.2017].
Frankl, V. E. (2006). Man´s search for meaning. Boston. Beacon Press.
Freeman, S., Garcia, J. & Marston, H., R. (2013). Centenarian Self-Perceptions of Factors
Responsible for Attainment of Extended Health and Longevity. Educational
Gerontology. Vol. 39 (10), s. 717–728. Doi: 10.1080/03601277.2012.750981
Frostegård, J. (2019). Lev livet längre. Om evolution, hälsa och hur man förlänger livet.
Lava förlag.
Gjærum, B., Grøholt, B. & Sommerschild, H. (Red.) (1999). Att bemästra.
Motståndskraft, skyddsfaktorer och kreativitet bland utsatta barn, ungdomar och deras
föräldrar (s. 135–149). WSOY.
Graneheim, U.H., Lundman, B. (2004). Qualitative content analysis in nursing research:
concepts, procedures and measures to achieve trustworthiness. Nurse Education Today.
24, 105–112. Doi: 10.1016/j.nedt.2003.10.001
Graneheim, U. H., Lindgren, B-M. & Lundman, B. (2017). Methodological challenges in
qualitative content analysis: A discussion paper. Nurse Education Today. 56, 29–34. Doi:
10.1016/j.nedt.2017.06.002
Hagberg, B. (2008 a). Minnet av ett levt liv. I Andersson, L. (Red.) Socialgerontologi (s.
64–82). Studentlitteratur.
Hagberg, B. (2008 b). Det goda åldrandet. I Dehlin, O., Hagberg, B., Rundgren, Å.,
Samuelsson, G. & Sjöbeck, B. Gerontologi. Åldrandet i ett biologiskt, psykiskt och socialt
perspektiv (s. 226–246). Natur och Kultur.
Hagberg, B. (2010). Personlighet och åldrande. I Hagberg, B. & Rennemark, M. Den
åldrande människans psykologi. Ett livsloppsperspektiv (s. 81–98). Studentlitteratur.
Hedburg, p., Brulin, C. & Alex, L. (2009). Experiences of Purpose in Life When
Becoming and Being a Very Old Woman. Journal of Women and Ageing. Vol. 21 (2) s.
125–137. Doi: 10.1080/08952840902837145
Helgesson, G. (2006). Forskningsetik för medicinare och naturvetare. Studentlitteratur.

Hemberg, J., Eriksson, K. & Nyström, L. (2017). Love as the Original Source of Strength
for Life and Health. International Journal of Caring Sciences. Vol. 10, Issue 2, 629–636.
Henricson, M. (2017). Vetenskaplig teori och metod. Från idé till examination inom
omvårdnad (2 uppl.). Studentlitteratur.
Henricson, M. & Billhult, A. (2017). Kvalitativ metod. I Henricson, M. (Red.).
Vetenskaplig teori och metod. Från idé till examination inom omvårdnad (2 uppl., s. 111–
119). Studentlitteratur.
Hitchcott, P. K., Fastame, M. C. & Penna, M. P. (2018). More to Blue Zones than long
life: positive psychological characteristics. Health, Risk & Society. Vol. 20, Nos. 3–4,
163–181. Doi: 10.1080/13698575.2018.1496233
Hutnik, N., Smith, P. & Koch, T. (2012). What does it feel like to be 100? Socioemotional aspects of well-being in the stories of 16 Centenarians living in the United
Kingdom.

Aging

&

Mental

Health.

Vol.

16

No.7,

811–818.

Doi:

10.1080/13607863.2012.684663
Hutnik, N., Smith, P. & Koch, T. (2016). Using cognitive behaviour therapy to explore
resilience in the life-stories of 16 UK centenarians. Nursing Open. 110–118. Doi:
10.1002/nop2.44
Hyyppä, M. T. & Mäki, J. (2001). Why do Swedish-speaking Finns have longer active
life? An area for social capital research. Health Promotion International. Vol. 16, Issue
1, s. 55–64. Doi: 10.1093/heapro/16.1.55
Hyyppä, M., T. (2007). Livskraft ur gemenskap – om socialt kapital och folkhälsa.
Studentlitteratur.
Hyyppä, T. (2012). Kustfolksfenomenet. Påverkas finlandssvenskarnas hälsa av det
sociala kapitalet? I Surakka, J. & Hyyppä, M. Social delaktighet (s. 15–21). Arcada
publikation 1.
Jopp, D. & Rott, C. (2006). Adaption in Very Old Age: Exploring the Role of Resources,
Beliefs and Attitudes for Centenarians’ Happiness. Psychology and Aging. Vol. 21 No. 2,
266-280. Doi: 10.1037/0882-7974.21.2.266
Kato, K., Zweig, R., Barzilai, N. & Atzmon, G. (2012). Positive attitude towards life and
emotional expression as personality phenotypes for centenarians. Aging. Vol.4 No5. Doi:
10.18632/aging.100456

Kato, K., Zweig, R., Schechter, C. B., Barzilai, N. & Atzmon, G. (2016) Positive Attitude
Towards Life, Emotional Expression, self-rated health, and depressive symptoms among
centenarians and near centenarians. Aging & mental health. Sep:20 (9): 930-939. Doi:
10.1080/13607863.2015.1056770
Karppinen, H., Laakkonen, M.-L., Strandberg, T. E., Huohvanainen, E. A. & Pitkälä, K.
H. (2016). Do you want to live to be 100? Answers from older people. Age and Ageing
45: 543–549. Doi: 10.1093/ageing/afw059
Koch, T., Power, C. & Kralik, D. (2007). Researching with centenarians. International
Journal of Older People Nursing. 2, 52-61. Doi: 10.1111/j.1748-3743.2007. 00037.x
Koch, T., Turner, R., Smith, P. & Hutnik, N. (2010). Storytelling reveals the active,
positive lives of centenarians. Nursing Older People. Vol. 22 (8), 31–36. Doi.
10.7748/nop2010.10.22.8.31.c7995
Kvale, S. & Brinkmann, S. (2010). Den kvalitativa forskningsintervjun (2 uppl.).
Studentlitteratur.
Lee, L. O., James, P., Zevon, E., S., Kim, E. S., Trudel-Fitzgerald, C., Spiro III, A.,
Grodstein, F. & Kubzansky, L. D. (2019). Optimism is associated with exceptional
longevity in 2 epidemiologic cohorts of men and women. PNAS, Vol 116 (37), s. 18357–
18362. Doi: 10.1073/pnas.1900712116
Lundman, B. & Hällgren Graneheim, U. (2008) Kvalitativ innehållsanalys. I Granskär,
M. & Höglund Nielsen, B. (Red.) Tillämpad kvalitativ forskning inom hälso- och sjukvård
(s. 159–172). Studentlitteratur.
Mackowicz, J. & Wnek-Gozdek, J. (2018). Centenarians` experience of (non)-lonelinesslife lessons. Educational Gerontology. Vol.44 (5-6), s. 308-315.
Manning, L. K., Leek, J. A. & Radina, M. E. (2012). Making Sense of Extreme
Longevity: Explorations Into the Spiritual Lives of Centenarians. Journal of religion,
spirituality & aging. Jan 1:24(4): 1–17. Doi: 10.1080/15528030.2012.706737
Marander-Eklund, L. (2014). Att vara hemma och fru. En studie av kvinnligt liv i 1950talets Finland. Svenska litteratursällskapet i Finland.
Martin, M. (2002). Individual and social resources predicting well-being and functioning
in the later years: conceptual models, research and practice. Ageing International. Vol. 27
(2), 3-29. Doi: 10.1007/s12126-002-1000-6

Martin, P., da Rosa, G., Siegler, I. C., Davey, A., MacDonald, M. & Poon, L. W. (2006).
Personality and longevity: findings from the Georgia Centenarian Study. Age. 28, 343–
352. Doi: 10.1007/s11357-006-9022-8
Moore, S. L., Metcalf, B. & Schow, E. (2006). The quest for meaning in aging. Geriatric
Nursing. 27 (5) 293–299. Doi: 10.1016/j.gerinurse.2006.08.012
Norberg, C., Santamäki-Fischer, R., Isaksson, U. & Lämås, K. (2019). Something
wonderful and incomprehensible: Expressions and experiences of spirituality among very
old people. Journal for the Study of Spirituality. Vol. 9, No. 2, 125–137. Doi:
10.1080/20440243.2019.1658265
Nygren, B., Norberg, A. & Lundman, B. (2007). Inner Strength as Disclosed in Narratives
of the Oldest Old. Qualitative Health Research. Vol.17 (8) s. 1060–1073. Doi:
10.1177/1049732307306922
Nyström, A. (1999). Forskningsetik inom vård/omsorg – till skydd för vem och vad?
Läkartidningen. Vol. 96 Nr. 16.
Perls, T., T. & Silver, M. H. (1999). Living to 100. New York. Basic Books.
Pitkälä, K.H., Laakkonen, M. L., Strandberg, T.E. & Tilvis, R. S. (2004). Positive life
orientation as a predictor of 10-year outcome in an aged population. Journal of Clinical
Epidemiology 57 409–414. Doi: 10.1016/j.jclinepi.2003.07.013
Priebe, G. & Landström, C. (2017). Den vetenskapliga kunskapens möjligheter och
begränsningar-grundläggande vetenskapsteori. I Henricson, M. (Red.). Vetenskaplig teori
och metod. Från idé till examination inom omvårdnad (2 uppl., s. 25–42).
Studentlitteratur.
Rapp, B. & Rapp, B. (2007). Den blomstertid nu kommer. Om vägen till det gyllene
åldrandet. AB Danagårds Grafiska.
Rennemark, M. (2010). I Hagberg, B. & Rennemark, M. Den åldrande människans
psykologi. Ett livsloppsperspektiv. Studentlitteratur.
Rotter, J. B. (1975). Some Problems and Misconceptions Related to the Construct of
Internal Versus External Control of Reinforcement. Journal of Consulting and Clinical
Psychology. 43 (1), 56-67. Doi: 10.1037/h0076301

Santamäki-Fischer, R., Norberg, A. & Lundman, B. (2007). I’m on My Way: The
Meaning of Being Oldest Old, as Narrated by People Aged 95 and Over. Journal of
Religion, Spirituality & Aging. Vol. 19 (2). Doi: 10.1300/J496v19n02_02
Santamäki-Fischer, R., Lundman, B. & Norberg, A. (2010). Feeling whole: The meaning
of being consoled narrated by very old people. The journal of pastoral care & counseling.
3 Vol. 64 (1) s. 1-12. Doi: 10.1177/154230501006400103
Scelzo, A., Di Somma, S., Antonini, P., Montross, L. P., Schork, N., Brenner, D. & Jeste,
D. V. (2018). Mixed-methods quantitative–qualitative study of 29 nonagenarians and
centenarians in rural Southern Italy: focus on positive psychological traits. International
Psychogeriatrics, Volume 30, (1), s. 31-38. Doi: 10.1017/S1041610217002721
Skytthe, A., Hervonen, A., Ruisdael, C. & Jeune, B. (2010). Supercentenarians in the
Nordic Countries, s. 203–216. I Maier, H., Gampe, J., Jeune, B., Robine, J.-M., Vaupel,
J. W. (Red.) Supercentenarians. Demographic Research Monographs 07. Berlin
Heidelberg. Springer.
Stathakos, D., Pratsinis, H., Zachos, I., Vlahaki, I., Gianakopoulou, A., Zianni, D. et al.
(2005). Greek centenarians: Assessment of functional health status and life-style
characteristics.

Experimental

Gerontology.

40,

512–518.

Doi:

10.1016/j.exger.2005.03.008
Stenqvist, C. (2008). Människan i sin tillvaro. Livets bräcklighet. Ett resonemang om
livshållningar.

I Lindstedt Cronberg, M. & Stenqvist, C. (Red.) Förmoderna

livshållningar. Dygder, värden och kunskapsvägar från antiken till upplysningen (s. 25–
49). Nordic Academic Press.
Trost, J. (2010). Kvalitativa intervjuer (4 uppl.). Studentlitteratur.
Ventegodt, S. (1997). Livskvalitet. Att erövra livets mening. Forum.
Wilken, C. S., Walker, K., Sandberg, J. G. & Holcomb, C. A. (2002). A qualitative
analysis of factors related to late life independence as related by the old -old and viewed
through the concept of locus of control. Journal of Aging Studies. 16, 73–86. Doi:
10.1016/S0890-4065(01)00035-4
Yasumoto, S., Gondo, Y., Nakagawa, T. & Masui, Y. (2017). Components of well-being
in centenarians. Japanese Journal of Gerontology. Vol. 39 (3), s. 365–373. Doi:
10.34393/rousha.39.3_365

Ågren, M. (1999) ... en dag i taget En rapport om livet vid 92 års ålder. Rapport nr 75.
Institutet för gerontologi i Jönköping.
Ågren, M. (2013). Bättre kan man inte ha det ... - en studie av de allra äldstas
bemästringsförmåga. Äldre i centrum. Nr. 3, 10–12.
Öberg, P. (1997). Livet som berättelse. Om biografi och åldrande. Uppsala dissertations
from the faculty of social sciences. Acta Universitatis Upsaliensis. Uppsala.

Bilaga 1 Intervjufrågor
Teman ur livet
1. Barndomshem och familj
Berätta om din barndom
-när och var är du född
-hur skulle du beskriva dina föräldrar, syskon
2. Skoltiden
Berätta om skoltiden
- hur påverkade skolan dig
- hade du vänner, vilka var dina intressen
3. Utbildning och arbete
Berätta om din utbildning och ditt arbete
- hade du speciella drömmar i livet
- vad betydde ditt arbete för dig
4. Egen familj
Hur skulle du beskriva din egen familj
- har du varit gift/ berätta om den tid du var gift
- har du barn
5. Pensionering
Hur skulle du beskriva pensioneringen
- hur kändes det att bli pensionerad
-fick du tid för vänner och intressen
6. Kroppen och hälsan
Hur skulle du beskriva din hälsa
- hur har du anpassat dig till åldrandet med tanke på hur kroppen har förändrats
7. Livet idag
Hur skulle du beskriva livet idag
- hur ser vardagen ut i ditt liv nu (hanterbarhet), vad gör du efter att du vaknat etc.
- berätta om din släkt och dina vänner i ditt liv idag
- behöver du hjälp av utomstående idag, vilken är betydelsen av att få klara sig själv
- vilka är dina sysslor, intressen idag
8. Hur ser du på din framtid
- vad har religionen betytt för dig i livet
- hur länge skulle du vilja leva
- vad är din åsikt om döden, livet efter döden
9. Bemästringsstrategier
- hur har du i allmänhet hanterat svårigheter eller sorger i livet
10. Meningsfullhet i livet
- vad har varit meningsfullt /betydelsefullt i livet, vad är meningsfullt nu
-vilka är dina största glädjeämnen i livet
-vad gläder dig nu
11. Finns det något du själv skulle vilja tillägga till intervjun
12. Vad tror du själv är hemligheten bakom ditt långa liv?

