Att vara rektor
De kommunala styrdokumentens innehåll formar
uppdraget

Ida Sydholm
Avhandling pro gradu i pedagogik
Fakulteten för pedagogik och välfärdsstudier
Pedagogiskt ledarskap och utvecklingsarbete
Åbo Akademi
Vasa 2021
Handledare: Siv Saarukka

Abstrakt
Författare

Årtal

Sydholm Ida

2021

Arbetets titel

Att vara rektor – De kommunala styrdokumentens innehåll formar uppdraget
Opublicerad avhandling i pedagogik för pedagogie magisterexamen.

Vasa: Åbo Akademi. Fakulteten för pedagogik och välfärdsstudier

Sidantal (tot.)

83 (95)

Referat

Syftet med denna kvalitativa studie är att undersöka hur rektorsuppdraget gestaltas i
kommunala styrdokument. Undersökningen utgår därmed från aktuella kommunala
styrdokument och fokuserar på grundskolans rektorer i Svenskfinland. För att tjäna syftet har
följande forskningsfråga formulerats:
1) Hur framställs rektors uppdrag i kommunala styrdokument?
Genom den kvalitativa innehållsanalysen och dokumentanalys söker jag svar på den ovan
presenterade forskningsfrågan. Det empiriska materialet består av styrdokument från fem
kommuner i Svenskfinland. De kommunala styrdokumentens innehåll gällande rektors
uppgifter och befogenheter analyseras och kategoriseras systematiskt. Utgående från
kategorierna sker resultatredovisningen och resultatdiskussionen.
Forskningsresultatet visar att det finns en tydlig variation i framställningen av rektors
uppdrag. Kategorierna som utformades under dokumentanalysens process är: administration,
elevvård, personalledning, nätverk och samarbete samt strategiskt arbete. I
resultatredovisningen har kategorierna ytterligare underkategorier. Studiens resultat visar att
arbetsbilden är bred och mångfacetterad. I kommunernas framställning av rektors uppdrag
framkommer inte en stark betoning på det pedagogiska ledarskapet utan främst på de
administrativa uppgifterna.
Vidare visar framställningen att rektors uppdrag omfattar många beslut som kan tas på
skolnivå. Utgående från dokumentanalysen konstateras även att rektors uppdrag formas
utgående från de lokala styrdokumentens innehåll.
Denna studies resultat bidrar till en övergripande bild av hur rektors uppdrag framställs i
kommunala styrdokument. Utgående från resultatet i denna studie kan slutsatsen dras att den
kommunala framställningen av rektors uppgifter och befogenheter är omfattande. En översyn
av uppgifterna kunde ge utrymme för att delegera i större utsträckning och för att stärka
utvecklingsperspektivet och det pedagogiska ledarskapet i uppdraget.

Sökord/indexord
Rektor, skolledarskap, utbildningsledarskap, pedagogiskt ledarskap, Svenskfinland, dokumentanalys

Innehåll
Abstrakt
1

2

3

Inledning ....................................................................................................................... 1
1.1

Bakgrund och tidigare forskning .......................................................................................3

1.2

Syfte, forskningsfråga och avgränsningar..........................................................................6

1.3

Disposition .........................................................................................................................7

Rektorskapet i Finland................................................................................................ 9
2.1

Det praktiska rektorskapet .................................................................................................9

2.2

Underlag för rektors ansvar och befogenheter enligt lagstiftning....................................11

2.3

Rektorsutbildningarna ......................................................................................................15

2.4

Utbildningsledarskap .......................................................................................................16

2.5

Sammanfattning ...............................................................................................................21

Att leda utbildning ..................................................................................................... 23
3.1

4

5

6

3.1.1

Direkt pedagogiskt ledarskap ................................................................................................... 25

3.1.2

Indirekt pedagogiskt ledarskap ................................................................................................. 25

3.2

Personen, professionen och positionen ............................................................................26

3.3

Den lärande organisationen .............................................................................................28

3.4

Sammanfattning ...............................................................................................................31

Metod .......................................................................................................................... 33
4.1

Forskningens syfte och forskningsfråga ..........................................................................33

4.2

Val av metod ....................................................................................................................33

4.3

Kvalitativ innehållsanalys ................................................................................................34

4.4

Dokumentanalys ..............................................................................................................37

4.5

Datainsamlingsmetod.......................................................................................................39

4.6

Urval ................................................................................................................................40

4.7

Analys av material ...........................................................................................................42

4.8

Tillförlitlighet, trovärdighet och etik ...............................................................................44

Resultatredovisning ................................................................................................... 47
5.1

Hur framställs rektors uppdrag i kommunala styrdokument? ..........................................47

5.2

Sammandrag ....................................................................................................................65

Diskussion ................................................................................................................... 70
6.1

7

Pedagogiskt ledarskap......................................................................................................23

Resultatdiskussion ...........................................................................................................70

Sammanfattning ........................................................................................................ 79
7.1

Avslutande diskussion .....................................................................................................79

7.2

Metoddiskussion ..............................................................................................................81

7.3

Förslag till fortsatt forskning ...........................................................................................82

Litteraturförteckning ........................................................................................................ 84

Bilagor
Bilaga 1: Opublicerad tabell över forskning om finländska rektorer
Bilaga 2: Mejl till bildningsdirektörerna

Figur- och tabellförteckning

Figurer
Figur 1. Uljens (2015, s. 290) modell för det pedagogiska handlandets olika nivåer ......... 18
Figur 2. Nivåer i finländskt utbildningsledarskap (Elo, 2021, s. 128) ................................ 20
Figur 3. Saarukkas (2017, s. 36) kategorier i rektorskapet .................................................. 28
Figur 4. Innehållsanalysprocessen (Elo & Kyngäs, 2008, s. 110) ....................................... 36
Figur 5. Framställningen av rektorsuppdraget med utgångspunkt i kommunala
styrdokument (Skribentens egen figur) ............................................................................... 75

Tabeller
Tabell 1. Lagstiftning som betonar rektorsarbete ................................................................ 11
Tabell 2. Rektor i grunderna för läroplanen för den grundläggande utbildningen .............. 13
Tabell 3. Studiens urval ....................................................................................................... 41
Tabell 4. Analysens kategorier och underkategorier ........................................................... 47

1

1

Inledning

Resultaten från rektorsbarometern 2021 visar att rektorer i Finland upplever hög
arbetsbelastning. Vidare menar Finlands svenska lärarförbund (FSL) att rektorsuppgifterna
behöver definieras tydligare på grund av den splittrade arbetsbilden de har i dag. (Yle, 2021.)
Således finns det tydliga utmaningar i rektorernas arbete. Arbetsuppgifterna har dessutom
blivit mer mångfacetterade och de har även ökat i antal (Kommuntorget, 2020). Därmed
krävs en bred kunskap inom många olika områden. Vad som förutsätts av en rektor är inget
som är väl definierat och avgränsat. Detta innebär att arbetet är väldigt mångfacetterat och
att det är en stor utmaning för rektor att kombinera alla aspekter av uppdraget (Sahlberg,
2012, s. 170). Sandén (2007, s. 45) tar dessutom upp att Finlands lagstiftning tiger både om
rektors tjänstebenämning och om rektors arbetsuppgifter. Detta eftersom det är
utbildningsanordnaren som ansvarar för dessa frågor.
Skolan är något som vi alla har en uppfattning om. I sammanhanget är den som leder skolan
väldigt synlig och således har vi alla även en uppfattning om rektor. Rektorn representerar
skolan och är ofta ansiktet utåt för skolan hen leder. Generellt finns det ingen enhetlig
uppgiftsbeskrivning för rektor eftersom varje kommun har sina egna lokala styrdokument
som beskriver rektors ledarskap. Målet med denna studie är således att undersöka hur
rektorsarbetet gestaltas och vilka arbetsuppgifter som tillhör uppdraget. Detta utgående från
kommuners lokala styrdokument i Svenskfinland. I nationella styrdokument (lag om
grundläggande utbildning 628/1998, § 37) finns inga specificeringar gällande
arbetsuppgifter för rektor, utan uppgifterna beskrivs i ett övergripande direktiv: ”Rektor
svarar för skolans verksamhet”. I de lokala styrdokumenten framkommer däremot riktlinjer
och strukturer för bland annat beslutsfattande och arbetsrutiner för rektor.
Uljens (2015, s. 7) påpekar att rektors ledarskap inte endast innebär att arbeta med sin egen
eller en enskild lärares professionalitet, kunnande eller identitet utan även med skolans inre
liv. Det i sin tur ger en bild av uppdragets omfattning. Rektor har en avgörande roll både vad
gäller politik som berör utbildning och utvecklandet av skolan baserat på behov i samhället
samt hos elever och lärare (Sahlberg, 2012, s. 138). Detta med utgångspunkt i det som Uljens
(2021, s. 20) nämner ”Eftersom skolan inte bara styrs pedagogiskt, utan också juridiskt och

2
politiskt, diskuteras skolan flitigt i offentligheten”. I uppdraget kan dessutom situationer
uppstå där olika värderingar kan stå i konflikt med varandra. Dylika konflikter kan även ske
på grund av rektors dubbla positioner som chef och pedagogisk ledare (Saarukka, 2017, s.
49).
Arbetsbilden för rektor är bred samtidigt som den är under ständig förändring.
Arbetsuppgifter tillkommer frekvent och dygnets timmar upplevs inte alltid räcka till. Det
centrala för rektor är att avgöra vilka uppgifter som kan delegeras, att lita på andra och
samtidigt fokusera på det egna kärnuppdraget. (Fagerholm, 2020.) Följaktligen kan
konstateras att rektor behöver en bred grund att stå på med tanke på uppdragets form och
betydelse. Ledarskapet och den pedagogiska bakgrunden samspelar med varandra genom
rektors uppdrag. Vidare behöver rektor vara öppen för förändring och vara kapabel att styra
den lärande organisationen mot de mål som definierats nationellt och lokalt. Rektor bör
främja samarbete och förtroende i skolan samtidigt som de egna arbetsuppgifterna ska
prioriteras.
Vad det innebär att vara rektor är relevant och intressant att undersöka eftersom det inte finns
en enhetlig uppgiftsbeskrivning för rektor. Uppgiftsbeskrivningen kan skilja sig markant
beroende på skolans huvudman, enhet och utbildningsstadium (Utbildningsstyrelsen, u.å).
Enligt Sandén (2007) möter oerfarna rektorer annorlunda utmaningar än erfarna rektorer,
beroende på deras färdigheter i sin roll. Exempelvis upplever ofta rektorer i små skolor att
ledarskapet måste skötas med vänsterhanden eftersom de i första hand känner sig vara lärare
med tanke på att merparten av arbetet är undervisning (Sandén, 2007, s. 30).
Uljens (2015, s. 3) lyfter fram att vi har begränsade insikter i rektorernas och skolledarnas
handlingsprinciper i Svenskfinland. Vidare belyser Sandén (2007, s. 17, 130) även att många
rektorer uttrycker sin arbetsbild som diffus och oklar. En individ i arbetslivet kan påverkas
av brist på kontroll på arbetsplatsen på många olika sätt. Sålunda finns det relevans och det
är vetenskapligt intressant att undersöka vad det innebär att vara rektor. Denna avhandling
fokuserar på grundskolerektorers uppdrag i Svenskfinland.
Mitt intresse för rektors uppdrag hänförs till min egen skolgång och mina arbetserfarenheter.
Under mina år som elev i grundskolan tyckte jag alltid att det som rektor gjorde verkade
intressant, även om jag inte helt visste vad det var. Jag funderade ofta på vad rektorn arbetade

3
med inne på sitt kontor och tänkte även att jag själv skulle ha velat bli en rektor när jag blev
stor. I mina kandidatstudier vid Åbo Akademi ingick en praktikperiod där jag valde att
praktisera på en bildningsavdelning i en kommun, som även senare blev min arbetsplats en
tid. Tiden på avdelningen förstärkte ytterligare intresset för rektors uppdrag. Jag fick en
tydligare bild av rektors breda arbetsområde samtidigt som jag fick en förståelse för
kontakten mellan bildningsavdelningen och skolorna i kommunen. Därmed finns det ett eget
intresse för att, genom denna studie, analysera vad rektorer gör för att öppna upp en
förståelse för skolledarskap.

1.1 Bakgrund och tidigare forskning
En vanlig arbetsdag för en rektor kan vara fylld av många olika uppgifter. Dessutom har
arbetsmängden ökat de senaste åren och arbetsuppgifterna innebär allt mer administrativt
arbete (SPT, 2020). I det dagliga arbetet framträder även uppgifter som förutsätter beslut och
lösningar omgående (Saarukka, 2016, s. 36). Utöver det ska rektorn vara synlig och
tillgänglig för både kollegor och elever samt undervisa enligt den undervisningsskyldighet
rektor har. Undervisningsskyldigheten per vecka varierar från 2 till 13 timmar för
grundskolerektorer (FSL, u.å). Bestämmelserna i 2 kap. 2 § 1 mom. i UKTA anger även att
en arbetstidsplan ska fastställas för rektorn innan arbetsåret börjar där undervisningsmängd,
handledning och rektorns övriga uppgifter bör framkomma (KT Kommunarbetsgivarna,
2020). Rollen som rektor kan således konstateras vara intensiv. I synnerhet med tanke på
alla krav som ställs på rektor från olika håll.
Salo och Sandén (2015, s. 188) konstaterar att rektorns roll och arbete är avgörande i det
avseendet att rektorn påverkar arbetsmiljön och lärarnas arbetsinsatser och motivation.
Sahlberg (2012, s. 137) nämner därtill att lärarna litar på rektors visioner och rektor har även
förståelse för lärarnas arbete. Detta indikerar att styrningen och ledarskapet i finländska
skolor är centralt och effektivt samtidigt som det innebär ett omfattande ansvar. Rektor har
ett avgörande uppdrag där elevernas, lärarnas och samhällets behov är en grundläggande
aspekt (Sahlberg, 2012, s. 138). Det är därför av relevans att undersöka vad det innebär att
vara rektor. Genom undersökningen kartläggs ytterligare information om framställningen av
rektors uppdrag.

4
Forskning om finländska rektorer, främst i grundskolan, har bedrivits sedan mitten av 1970talet med en tydlig topp under 2000-talets första år. För närvarande (2021) finns ett 40-tal
avhandlingar (se t.ex. Sandén, 2007; Raasumaa, 2010; Paukkuri, 2015; Kovalainen, 2020)
om rektorer och olika perspektiv på arbetet som ledare i grundskolan. Avhandlingarnas språk
är finska, engelska och i ett fall (Sandén, 2007) svenska. Tidigare forskning kring rektorers
arbete indikerar att rollen som rektor har förändrats och innebär en fullständig förändring i
ansvar och uppdrag. Rektorer förväntas bland annat, att med allt större ansvar, leda sin skola
mot framgång för både skolan och eleverna (Schaffar, 2015, s. 41). Mäkelä (2007) har i sin
etnografiska undersökning fastställt vad rektorer gör i sitt vardagliga arbete.
Undersökningen har omfattat datadokumentation om rektors egen roll och skola under 19
månader. Syftet var att ta reda på skillnader i rektorsarbetet på hösten och på våren. Mäkelä
konstaterar i sitt arbete att procentuellt arbetar rektorer 33 procent med lednings- och
ekonomiska uppgifter, 22 procent med personalledning, 31 procent med nätverksledarskap
(externt och internt) och 14 procent med pedagogisk ledning (Mäkelä, 2007, s. 185).
I flera finländska studier kan ett mönster ses som synliggör att rektorer ofta blir avbrutna i
sitt vardagliga arbete. Scherp och Scherp (2007, s. 45) hänvisar till en studie gjord av Martin
och Willower som visade att högstadierektorer arbetade med 149 uppgifter per dag varav 60
procent av uppgifterna avbröts av andra aktiviteter. Därtill nämner Stålhammar (1991, s.
125) att den tid rektor kunde ha använt till långsiktiga och viktiga uppgifter ofta avbryts av
hastigt uppkomna problem som kräver en omedelbar lösning.
I Pulkkinens (2011) studie behandlades två olika världars ledarskap, skolvärldens och
sportvärldens. Ledarskapet i de olika världarna studerades genom erfarenheter från rektorer
med en bakgrund som toppcoacher. Syftet med studien var att undersöka och tolka ledarskap
och dess element ur synpunkter från rektorer som har arbetat både som coach och rektor.
Resultatet visar att idrotts- och skolvärlden har upplevts lika ur en ledarskapssynpunkt.
Således har det, på grund av likheterna i uppgifterna, varit enkelt att gå vidare från coach till
rektor. Slutligen visade studien även att de administrativa uppgifterna inte ansågs vara
tilltalande, men att utmaningarna i rektors arbete var de främsta motiven för att gå vidare
från coach till en karriär som rektor. (Pulkkinen, 2011, s. 4, 186.)
I en annan forskning från början av 2000-talet ville Mustonen (2003) klargöra betydelsen
och insikten av rektors arbetsuppgifter. Detta gjordes genom att sträva efter en internationell

5
synvinkel för förvaltningen av finska skolor genom att studera vilken typ av skolledning som
finns i Holland och Tyskland. Studien genomfördes således i Finland, Holland och Tyskland.
Resultatet visade att den största skillnaden mellan länderna och rektorernas åsikter gällde de
traditionella administrativa funktionerna. Detta tillsammans med övriga resultat visar att det
finns en stor variation i rektors arbetsuppgifter samtidigt som det finns en motsättning mellan
arbetsdagens reella uppgifter och förväntningar. (Mustonen, 2003, s. 3.) Under samma år
publicerade Kirveskari (2003) en studie om visioner. Studien söker svar på och undersöker
förvaltningen av utbildningsinstitutioner utifrån att definiera visioner. Resultatet tyder på att
ledare inte bara uttrycker framtida strategiska avsikter vid definition av visioner, utan de har
också åsikter om hur målen kan uppnås och förverkligas. Framtiden ligger i fokus och i
studien framkommer även att förändringar kräver strategiskt tänkande och förmåga att
definiera framtida strategier bland pedagogiska ledare. (Kirveskari, 2003.)
Tidigare studier har visat att det finns brister i det pedagogiska ledarskapet. Exempelvis har
Kovalainen (2020) i sin studie 1) utforskat och definierat vad pedagogiskt ledarskap är i den
allmänbildande skolan i Finland och 2) undersökt brister i pedagogiskt ledarskap. I
forskningens resultat framkommer att på grund av det stora och den ständigt ökande
mängden administrativt ansvar för rektorerna saknas det tid för pedagogiskt ledarskap.
(Kovalainen, 2020, s. 3, 196.) Även Pennanen (2006) har studerat ledarskap inom
grundutbildningen i sitt sammanhang. I studien konstateras att beslut som fattas på lokal nivå
påverkar ledarskapet mest. Det framkom att rektorerna tyckte att deras arbete är omfattande
och att arbetet är krävande och framtidsorienterat. Ytterligare påpekas att rektorernas arbete
inom grundutbildningen emellertid har motsägelsefulla inslag på grund av de
utvecklingskrav som ställs av arbetsorganisationen och på lokal nivå. (Pennanen, 2006, s.
3.) Således finns det utrymme för och behov av forskning kring att öppna upp förståelsen för
vad rektor gör.
De uppgifter som rektor behöver lösa omgående är svåra att förutsäga och påverkar rektors
arbete. Utgående från denna aspekt finns det relevant finländsk forskning som undersöker
den mentala hälsan och hur rektor ska överleva (Liusvaara, 2014). Även Lehkonen (2009)
undersöker hur rektorer inom grundutbildningen subjektivt upplever sin överlevnad i sitt
arbete. Det finns ett aktuellt dilemma där rektor kastas mellan administrativa uppgifter och
det direkta pedagogiska ledarskapet. Vidare känner sig många rektorer överbelastade och
enligt Sandén (2007) leder detta till rektorer som funderar på att frivilligt avgå.

6
Internationellt har det också gjorts en del forskning om uppdraget som rektor. Däremot är
det svårt att jämföra rektorsarbetet i Finland med andra länder eftersom uppdraget är
landspecifikt. Redan att jämföra Finland och t.ex. Sverige är svårt med tanke på att vi i
Finland har läroplikt och att Sverige har skolplikt (628/1998, 25 §; 800/2010, 7 kap, 2 §.)
Av den anledningen har jag valt att endast fokusera på bakgrund och tidigare forskning i
Finland.
I min avhandling tas fasta på rektorsarbetet inom den grundläggande utbildningen i
Svenskfinland. På nationell nivå finns en relativt öppen uppgiftsbeskrivning för rektor. Det
som nämns är att rektor svarar för skolans verksamhet. Däremot kan den nationellt öppna
definitionen av rektors uppdrag orsaka både inkongruens och problem. Rektor har trots allt
en tjänstemans ansvar för sina handlingar. Dock kan de lokala skolmyndigheterna ge ett mer
detaljerat innehåll anpassat till den egna kommunen. Samhällets förändringar och
lagändringar har utökat rektors ansvar, vilket i sin tur ökar kraven i yrket. Rektorn är både
en central person för människorna i skolan och arbetsgivarens representant. (Risku &
Kanervio, 2011, s. 171–172; Uljens & Nyman, 2015, s. 30.)
Målsättningen med min avhandling är att öppna upp en förståelse för skolledarskap genom
att analysera hur rektorskapet gestaltas i kommunala styrdokument. Den tidigare
forskningen om rektorer lyfter fram viktiga aspekter och aktuella teman som belyser
forskning som gjorts kring uppdraget. Exempelvis har man i Finland forskat i rektorskap
som helhet, coaching, kvinnligt-manligt ledarskap och mångkulturalitet i skolan. En
opublicerad sammanfattning av finländska avhandlingar kring rektor kan ses i bilaga 1
(Saarukka & Salo, 2021).

1.2 Syfte, forskningsfråga och avgränsningar
Syftet med denna avhandling är att undersöka hur rektors uppdrag gestaltas i kommunala
styrdokument. Avhandlingen omfattar rektors ledarskap och vilka arbetsuppgifter som
tillhör uppdraget. Undersökningen utgår från aktuella kommunala styrdokument och
fokuserar på grundskolans rektorer i Svenskfinland. För att uppfylla syftet har följande
forskningsfråga formulerats:
1) Hur framställs rektors uppdrag i kommunala styrdokument?

7
För att besvara forskningsfrågan används kvalitativ innehållsanalys. Forskningens empiriska
material är kommunernas styrdokument. Vidare görs en dokumentanalys för att systematisk
analysera de utvalda kommunernas styrdokument. Med forskningsfrågan ämnar jag söka
svar på genom vilka beskrivningar och detaljer som rektors uppdrag framställs i de lokala
styrdokumenten. I detta arbete kan benämningen kommunala styrdokument användas i
forskningsfrågan. Detta eftersom studiens målgrupp har kommunen som arbetsgivare. Det
finns även rektorer som inte har det men dessa inkluderas inte i denna studie. I en annan
skolform kunde arbetsgivarbenämningen i forskningsfrågan vara med ändamålsenlig.
Jag har valt fem kommuner i Svenskfinland för att avgränsa urvalet. Kommunerna
representerar hela Svenskfinland men jag har i denna studie uteslutit Åland. De valda
kommunerna är alla tvåspråkiga med svenskspråkig majoritet eller med stor andel
svenskspråkiga i kommunen.

1.3 Disposition
Denna avhandling är indelad i sju kapitel. Varje kapitel, förutom det första, börjar med en
metatext, vars syfte är att hjälpa läsaren att förstå vad som presenteras i kapitlet. Efter
metatexten följer underkapitel för att systematiskt dela upp varje huvudkapitel. Nedan
beskrivs dispositionen av kapitel 1–7.
Kapitel 1 introducerar avhandlingens inledning, bakgrund och tidigare forskning för att
konkretisera områdets relevans och aktualitet. Dessutom framkommer avhandlingens syfte,
forskningsfråga och avgränsningar. Slutligen beskrivs även avhandlingens disposition.
Den teoretiska referensramen för avhandlingen är indelad i två kapitel, vilka är kapitel 2 och
3. Kapitel 2 fokuserar på rektorskapet i Finland. Denna del är indelad i fem underkapitel för
att tydliggöra rektorskapet i sig och lagstiftning följt av rektorsutbildning i Finland och
utbildningsledning. Slutligen sammanfattas det första teorikapitlet kort. I kapitel 3
presenteras fenomenet att leda utbildning i fyra underkapitel, varav ett kapitel är indelat i
ytterligare två underkapitel. Först går kapitlet igenom det pedagogiska ledarskapet. Det
pedagogiska ledarskapet redogörs i två underkapitel där direkt och indirekt pedagogiskt
ledarskap diskuteras. Därefter framträder ett kapitel om de tre dimensionerna av rektor som

8
person, rektors profession och rektors position. Sedan följer ett underkapitel med
information om att leda en lärande organisation. Kapitel 3 avslutas med en sammanfattning
för att knyta ihop innehållet i den andra delen av den teoretiska referensramen.
I kapitel 4 presenteras forskningsmetoderna och genomförandet för avhandlingen.
Inledningsvis lyfts forskningens syfte och forskningsfråga fram. Därefter behandlar kapitlet
kvalitativ forskning, innehållsanalys, dokumentanalys och datainsamlingsmetod. I kapitlet
presenteras även urval och analys av material och en avslutande del om kvalitetskriterier i
form av tillförlitlighet, trovärdighet och etik.
Kapitel 5 innehåller avhandlingens resultatredovisning som presenteras i två underkapitel
strukturerade enligt studiens forskningsfråga och sammandrag av resultatredovisningen. I
det följande kapitlet, kapitel 6, diskuteras det föregående kapitlets resultat. Avhandlingens
sista huvudkapitel är kapitel 7, vilket innehåller tre underkapitel. Dessa tre underkapitel är
avslutande diskussion, metoddiskussion och förslag till fortsatt forskning. Avhandlingen
avslutas med litteraturförteckning och bilagor.

9

2

Rektorskapet i Finland

I detta teorikapitel beskrivs inledningsvis det praktiska rektorskapet. Därefter följer
underlag för rektors ansvar och befogenheter enligt lagstiftning. Därtill framställs
rektorsutbildning i Finland. Beskrivningen utgår från aktuella lagar och studieprogram följt
av ett kapitel om utbildningsledarskap i Finland.

2.1 Det praktiska rektorskapet
Varje skola som ordnar utbildning ska, enligt lagen om grundläggande utbildning, ha en
rektor som svarar för verksamheten (Lag 628/1998, 37§). Detta kan vara i form av en
rektorstjänst eller vid behov en lärartjänsteinnehavare som har förordnats rektorsuppgifter.
Enligt 8§ i UKTA kan orsaker till att en lärare förordnas till rektor vara lokala
särförhållanden, t.ex. skärgårdsförhållanden eller långa avstånd (KT Kommunarbetsgivarna,
2020). Skolstrukturen kan även påverkas av ekonomiska, regionala och demografiska
skillnader, vilket tillika försvårar möjligheterna att uppnå rättvisa rektorer emellan (Sandén,
2007, s. 65). Följaktligen har alla rektorer i Finland samma utgångspunkt, dvs. att svara för
verksamheten. Dock påverkar såväl interna som externa faktorer hur det praktiska
rektorskapet utformas och ser ut i olika kommuner och skolor.
Arbetet som rektor i Finland innebär att ansvara för skolans verksamhet, en befattning som
enligt finländsk lagstiftning krävs i varje skola. Enskilda uppgifter för rektor kan, vid behov,
delegeras till en lärare, och en rektor kan även leda flera skolor på en och samma gång.
Arbetsbeskrivningen har ett mer detaljerat innehåll på lokal nivå. Denna öppenhet skapar
utrymme för kooperativa, utvecklingsinriktade och distribuerade former av ledarskap. Att
delegera enskilda uppgifter skapar utrymme för andra delar av rektorns uppdrag. Sandén
lyfter exempelvis fram att resultat från hans undersökning visar att en arbetsfördelning
mellan rektor och vicerektor ger mera tid för rektorns ledarskap och motivation till att utöva
det. Däremot kan delegering av uppgifter ävenså vara utmanande och eftersom rektor svarar
för skolans verksamhet finns det uppgifter som rektor inte kan delegera. Genom samhällets
ständiga ström av förändring och reformer har dessutom rektorns administrativa uppgifter
ökat. Detta leder till att rektorer upplever sitt uppdrag, i spänningsfältet, som både krävande

10
och problematiskt. (Risku & Kanervio, 2011, s. 171; Sandén, 2007, s. 5, 54–55, 127; Uljens
& Nyman, 2015, s. 30.)
Även om skolans storlek, skolformen eller stadium varierar kan man konstatera likheter i
förväntningarna på rektor (Sandén, 2007, s. 46). Detta påvisar samhällets syn på uppdraget
som rektor oberoende hur många undervisningstimmar rektorn har eller hur stor eller liten
skolan är. Förväntningarna på rektor kommer inte endast från föräldrar med elever i skolan,
utan även från arbetsgivare gällande elevers inlärningsresultat, från administrationen
gällande resursanvändningen och även från eleverna (Uljens, 2015, s. 298). Kornhall (2017,
s. 15) tar även upp att det praktiska rektorskapet innebär att man ska vara utvecklingsledare,
ekonom, chef, marknadsförare, jurist, expert på föräldra-relationer, statlig byråkrat,
socionom, och administratör. Trots att Kornhall hänvisar till rektorskapet i Sverige kan en
likhet ses i det som Sandén (2007, s. 189) nämner om att rektorer har krävande ärenden som
präglas av utveckling av läroplan, envisa föräldrar, skolmobbning och dessutom söndriga
glödlampor, borttappade elevtillhörigheter och klotter. Det praktiska rektorskapet är på det
sättet väldigt varierande och omfattar olika arbetsområden där rektor behöver vara kapabel
att agera situationsanpassat. Rektorskapet påverkas även av det som sker omkring det
omfattande uppdraget. Detta kan vara exempelvis samhällets förväntningar på rektorskapet.
Rektorns arbete påverkas av många olika omständigheter. Den position skolan har i
samhället innebär att rektorer förväntas agera som skolans företrädare och i närvaro av
politiker och försörjare (Saarukka, 2017, s. 80). Rektor ska därutom ansvara för att skolan
har en säkerhetsplan, att det finns fungerande brandskydd och även att utveckling och
uppföljning av läroplanen sker kontinuerligt (Sandén, 2007, s. 56). För att förstå rektors
ledarskap i praktik och teori behöver utgångspunkten för förståelsen vara att både acceptera
och inse mångdimensionaliteten av ledarskapet (Saarukka, 2017, s. 92).
Rektorskapet i praktiken beskrivs på olika sätt, sammantaget varierar arbetsuppgifterna och
innefattar många olika områden där rektors ansvar, beslut och kunskap sammansluts. Därtill
påpekar Uljens (2015, s. 7) att skolans pedagogiska ledarskap utspelas som en balans mellan
elevernas, lärarnas och samhällets intressen och behov:
Även skolan som institution och organisation upprätthåller och utvecklar en verksamhetskultur eller
praxis på kollektiv nivå. Fenomenet har getts många namn, men poängen i detta sammanhang är att
rektor i sitt ledarskap inte enbart arbetar med sin egen eller den enskilda lärarens kunnande, identitet

11
eller professionalitet utan även med skolans inre liv. Det arbetet balanserar också mellan formella,
mera beständiga villkor för verksamheten och de vardagliga sociala, och i princip öppna
intersubjektiva, relationerna. Samtidigt är varje utbildningsinstitution en organisk del av den
omgivande lokalkulturen. Det kommunala skolpedagogiska ledarskapet bär således ett eget ansvar i
att upprätthålla en pedagogisk verksamhets- och bildningskultur. (Uljens, 2015, s. 7.)

Följaktligen innebär det praktiska rektorskapet delar där det pedagogiska ledarskapet är en
betydande del för kunskap och bildning. Skolmiljöerna påverkas av hur rektor agerar i det
praktiska rektorskapet och hur balansen i kulturen förekommer och kvarstår. Vidare påpekar
Sandén (2007, s. 54) att ”skolan som organisation är förenad med både ett samhälleligt
uppdrag, en kulturell mötesplats och en förvaltare av traditioner.” Rektorskapet i praktiken
innebär således olika roller och målsättningar i ett och samma uppdrag för rektorn.

2.2 Underlag för rektors ansvar och befogenheter enligt

lagstiftning
Utöver kommunernas styrdokument är det även lagar och förordningar som styr rektorns
arbete. I tabell 1 framförs paragrafer rakt riktade till rektor eller paragrafer som berör rektor
som tjänsteman. Tabellen visar exempel på att rektors ansvar och befogenheter framkommer
i olika nationella styrdokument.
Tabell 1. Lagstiftning som betonar rektorsarbete
”Skolans lärare och rektor ska meddela om trakasserier, mobbning eller våld som skett i
Lagen om

skolan eller under skolvägen och som kommit till hans eller hennes kännedom till

grundläggande

vårdnadshavaren eller någon annan laglig företrädare för den elev som gjort sig skyldig

utbildning
628/1998

till detta och för den elev som utsatts för detta” (628/1998, 29§)
”Rektor för skolan kan av pedagogiska skäl bestämma att en elev ska rengöra eller ordna
upp skolans egendom eller utrymmen som eleven avsiktligt eller av oaktsamhet smutsat
ned eller skapat oreda i” (628/1998, 35§)
”Beslut om fostrande samtal fattas av en lärare vid eller rektor för skolan” (628/1998,
35a§)
”Närmare bestämmelser om rektorns och lärarnas befogenheter att ge kvarsittning och
om frågor som avses i 36 § 2-4 mom. utfärdas genom förordning av statsrådet. I enlighet

12
med ett beslut av utbildningsanordnaren får även skolans rektor bestämma att en skriftlig
varning ska ges” (628/1998, 36a§)
”Rektor har rätt att avlägsna eleven från klassrum, annat utrymme där det ges
undervisning, eller från en skoltillställning. Rektorn har också rätt att avlägsna en elev
från skolans område. Rektorn har rätt att använda sådana maktmedel som är nödvändiga
för att få eleven avlägsnad. Om rektorn använt sig av maktmedel ska han eller hon lämna
en skriftlig redogörelse för händelsen till utbildningsanordnaren” (628/1998, 36b§)
”Rektor har rätt att frånta en elev ett förbjudet föremål eller ämne som stör
undervisningen eller inlärningen. Rektorn har rätt att använda sådana maktmedel som är
nödvändiga för att frånta eleven föremålet eller ämnet” (628/1998, 36d§)
”Rektorn har rätt att under arbetsdagen granska de saker som en elev har med sig och att
omhänderta ett förbjudet föremål eller ämne och med vilken den egna säkerheten eller
någon annans säkerhet kan äventyras” (628/1998, 36e§)
”En rektor som använt sig av maktmedel enligt 36d§ ska lämna en skriftlig redogörelse
för händelsen till utbildningsanordnaren” (628/1998, 36f§)
”Föremål eller ämnen som omhändertagits av en rektor med stöd av 36d§ ska överlämnas
till eleven efter lektionen eller skoltillställningen” (628/1998, 36g§)
”Varje skola där det ordnas utbildning enligt denna lag skall ha en rektor som svarar för
verksamheten” (628/1998, 37§)
”Oberoende av 1 mom. eller vad som särskilt bestäms om sekretess har de som deltar i
elevvårdsarbetet för en elev rätt att av varandra få och att till varandra och elevens lärare,
rektorn och den myndighet som ansvarar för undervisningen och verksamheten enligt
denna lag ge ut information som är nödvändig för att ändamålsenligt ordna
undervisningen för eleven” (628/1998, 40§)
”Beslut enligt 22§ som gäller bedömningen av en elev får inte överklagas genom besvär.
Elevens vårdnadshavare eller annan laglig företrädare, eller eleven själv om han eller
hon har fyllt 15 år, kan hos rektor begära ny bedömning av studieframstegen eller
kvarstannande i årskurs eller ny slutbedömning inom två månader från delfåendet. I fråga
om den nya bedömningen beslutar skolans rektor och elevens lärare gemensamt”
(628/1998, 42c§)
”En tjänsteman svarar för att hans eller hennes ämbetsåtgärder är lagliga. Tjänstemannen
Finlands grundlag

svarar också för sådana beslut i ett kollegialt organ som tjänstemannen i egenskap av

731/1999

medlem av organet har biträtt” (731/1999, 188§)

13
”Tjänsteinnehavaren skall sköta de uppgifter som hör till tjänsteförhållandet på behörigt
Lag om

sätt, utan dröjsmål och med iakttagande av behöriga bestämmelser och föreskrifter samt

tjänsteinnehavare i

arbetsgivarens arbetslednings- och övervakningsföreskrifter. Tjänsteinnehavaren skall i

kommuner och
välfärdsområden
304/2003

sin uppgift handla opartiskt och uppträda så som hans eller hennes ställning och uppgift
förutsätter. Tjänsteinnehavaren får inte kräva, ta emot eller acceptera en ekonomisk eller
någon annan förmån om vilken bestäms i 40 kap. strafflagen (39/1889)” (304/2003, 17§)

I lagen om grundläggande utbildning (628/1998) framkommer beskrivningar gällande
rektors ansvar. De flesta beskrivningar gäller det pedagogiska ledarskapet i relation till
skolans elever. I Finlands grundlag (731/1999) och i lagen om tjänsteinnehavare i kommuner
och välfärdsområden (304/2003) beskrivs ansvar och skyldigheter en rektor har som
tjänsteman. Utgående från detta är det tydligt att det i dessa nationella styrdokument inte
framkommer specificerade och detaljerade beskrivningar angående rektors praktiska
arbetsuppgifter. Vidare kan även konstateras att rektor alltid svarar för hela verksamheten.
Även om uppgifter t.ex. delegeras vidare är det alltid rektor som i sista hand är ansvarig.
I grunderna för läroplanen från 2014 (hädanefter Glgu 2014) framkommer några punkter om
rektors arbete, men det som nämns är i ringa mängd (Utbildningsstyrelsen, 2014). I tabell 2
sammanfattas det som påpekas om rektor.
Tabell 2. Rektor i grunderna för läroplanen för den grundläggande utbildningen
Glgu 2014

”I läsårsbetyget antecknas . . . underskrift av läraren som ansvarar för undervisnings-

(Utbildnings-

gruppen eller av rektor” (Utbildningsstyrelsen, 2014, s. 57)

styrelsen, 2014)

”I mellanbetyget antecknas . . . underskrift av läraren som ansvarar för undervisningsgruppen eller av rektor” (Utbildningsstyrelsen, 2014, s. 58)
”I skiljebetyget antecknas . . . underskrift av läraren som ansvarar för undervisningsgruppen eller av rektor” (Utbildningsstyrelsen, 2014, s. 58-59)
”I avgångsbetyget antecknas samma uppgifter som i övriga betyg under den
grundläggande utbildningen med följande preciseringar . . . rektors underskrift”
(Utbildningsstyrelsen, 2014, s. 59)

14
”Om det förekommit trakasserier, mobbning, eller våld i skolan eller på skolvägen, ska
läraren eller rektorn informera vårdnadshavarna till de inblandade eleverna”
(Utbildningsstyrelsen, 2014, s. 80)

Rektor nämns i Glgu 2014 fyra gånger gällande betygsunderskrifter och en gång gällande
trakasserier, mobbning eller våld i skolan (Utbildningsstyrelsen, 2014). Utöver det styrs
rektors arbete utgående från de lokala bestämmelserna och uppgiftsbeskrivningarna.
Saarukka (2017, s. 24) nämner även att rektors pedagogiska ledarskap måste kommunicera
med läroplanens innehåll. Innehållet i de lokala läroplanerna, som utarbetas baserat på den
nationella läroplanen, kan därmed anknytas till rektorerna i de olika kommunerna i Finland.
Härmed kan påstås att eleven är central i lagstiftning som betonar rektorsarbete. Innehållet i
lagstiftningen lägger inte tonvikt på rektors administrativa uppdrag eller på rektor som
personalledare. Huvudfokus är tydligt rektor som styrande över skolan och eleverna.
Utgående från paragrafernas innehåll kan konstateras att det är viktigt att rektor, i sitt
uppdrag, är förtrogen med de lagar som gäller utbildning. Detta eftersom innehållet styr och
påverkar rektors agerande i den lärande organisationen. Lagar och direktiv är centrala i
rektorsarbetet. Uljens (2015, s. 294) lyfter därtill fram att ekonomiska, politiska och
laglighetsperspektiv utövar ett starkt inflytande hos rektor.
Lagstiftning som betonar rektorsarbete tydliggör delar av vad uppdraget innebär. SmedsNylund (2019, s. 211) skriver tillika att lagar, förordningar och kommunala styrdokument
begränsar möjligheterna för tolkning för hur offentligt ledarskap kan utövas. Vidare påpekar
även Sandén (2007, s. 22) att den innehållsliga strukturen i rektors arbete bestäms långt av
såväl den juridiska som den formella styrningen av skolan i form av förordningar, lagar och
läroplaner. Utgående från tabell 1 och tabell 2 kan därmed indikeras att största delen av
strukturen för innehållet i rektorsarbetet framhävs på kommunal nivå. I tabellerna betonas,
som tidigare nämnts, främst rektors arbete och befogenheter i relation till skolans elever.
Därtill poängteras att rektor svarar för skolans verksamhet där hen är verksam (Lag
628/1998, 37§). De kommunala styrdokumenten kan följaktligen omfatta ytterligare direktiv
för rektors uppdrag i grundskolan.

15

2.3 Rektorsutbildningarna
I Finland finns det i nuläget olika tillvägagångssätt för att nå behörighet som rektor.
Lagstiftningen och situationen i samhället har under den senaste tiden förändrats vilket har
ökat på rektors krav och ansvar. Vidare har även rektorsutbildningarna ändrat fokus från
administrativt ledarskap till pedagogiskt skolutvecklande ledarskap. (Risku & Kanervio,
2011, s. 172, 179, 181; Uljens & Nyman, 2015, s. 29.) I det följande diskuteras vad som
krävs för att vara behörig rektor och hur kraven kan uppfyllas.
Enligt 2 § i förordningen om behörighetsvillkoren för personal inom undervisningsväsendet
(986/1998; 865/2005) är man behörig rektor om man:
1) har högre högskoleexamen,
2) har behörighet som lärare för utbildningsformen i fråga,
3) har tillräcklig arbetserfarenhet av läraruppgifter och
4) uppfyller något av följande tre alternativ:
a) genomgått universitetsutbildning i undervisningsförvaltning omfattande
minst 25 studiepoäng eller 15 studieveckor
b) avlagt examen i undervisningsförvaltning vid Utbildningsstyrelsen
(tillräcklig kännedom om utbildningen)
c) har på annat sätt inhämtat tillräcklig kännedom om utbildningsförvaltning
Examen för behörighet som rektor kan t.ex. avläggas genom ett studieprogram som erbjuds
via Åbo Akademis Center för livslångt lärande (CLL). Programmets syfte är att förse
deltagarna med både färdigheter och kunskap som krävs för ledningen av läroanstaltens
verksamhet mot angivna mål. Dessa mål kan identifieras i nationella lagar och styrdokument.
Programmet riktar sig till personer som uppfyller kraven 1-3 (ovan) och de som önskar få
behörighet som rektor. Motsvarande utbildningsprogram på svenska erbjuds även via Hangö
sommaruni. (Åbo Akademi/CLL, 2021a.) Beskrivningen av utbildningens utgångspunkter
inleds med ”ett hållbart ledarskap som bär över tid skall grundas i kunskap” (Åbo
Akademi/CLL, 2021a). Vidare är utbildningens målsättning att efter avklarad modul
inklusive portfolio-prestationer skall studerande:
-

visa förmåga att formulera en pedagogisk grundsyn

-

visa förmåga att formulera en egen ledningsfilosofi

16
-

visa god kunskap om grundläggande ledarskapsteorier och olika ledarstrategier

-

visa förmåga att föra professionella samtal, hantera och lösa konflikter

-

visa förmåga att formulera visioner inför framtiden

-

visa kunskap om verksamhetskulturens betydelse

Ytterligare påpekas att studierna har som mål att studerande skall utveckla en god förmåga:
-

att reflektera kring frågor som rör lärande och ledande

-

att tolka vetenskaplig litteratur och forskning om pedagogisk ledning och
utveckling

-

att formulera sig i frågor som gäller pedagogiska, samhälleliga, elevsociala och
andra till läroplaner hörande verksamhetsområden

-

att argumentera, utvärdera och analysera verksamhetskultur inom utbildningen
(Åbo Akademi/CLL, 2021a.)

Vid Åbo Akademi erbjuds även utbildningsledarskap som biämne för studerande som ämnar
avlägga en pedagogie magister med klasslärarinriktning. I magisterprogrammet i
pedagogiskt ledarskap och utvecklingsarbete ingår även 4 av de 5 kurser som studierna
består av. Möjligheten att avlägga studiehelheten utbildningsledarskap (25 sp) tillkom i
universitetets studieprogram år 2018. (Åbo Akademi, 2021b.)
Kraven på behörighet för rektor är viktiga för förbättringen av kommunikation och
förtroende mellan skolförvaltningen och skolorna. Att rektor har en bred grund att stå på i
sitt rektorsuppdrag i Finland påvisas genom kvalifikationskraven och den finländska
utbildningssektorns autonomi. De nuvarande kraven, som varit i kraft sedan 1999, har även
gjort att rektorsarbetet har professionaliserats. (Sahlberg, 2012, s. 137; Uljens, 2015, s. 294;
Uljens & Nyman, 2015, s. 17, 29.)

2.4 Utbildningsledarskap
Utbildningsledarskap utövas inom olika områden i Finland. De olika områdena, eller
nivåerna, presenteras och beskrivs i detta kapitel. Inledningsvis förmedlas förklaringar av
finländskt utbildningsledarskap som ett flernivåfenomen.

17
Risku (2019) beskriver fenomenet enligt följande ”utbildningsledarskap är helt enkelt
ledarskap inom näringsgrenen bildning”. Inom ramen för Riskus uttalande återfinns ett
flertal aktörer. Det som leds består därtill av många fenomen inom utbildning. Elo (2021, s.
121) påpekar att det kommunala utbildningsledarskapets objekt består av t.ex.
skoltransporter,

ekonomi,

läroplaner,

personalledarskap,

juridik,

skolutveckling,

elevhälsovård och hem och skola-samarbete. Utbildningsledarskapet innefattar således
många områden för ledning. Smeds-Nylund (2019) lyfter även fram att:
”Det offentliga utbildningsledarskapet utövas inte endast av kommunala tjänsteinnehavare utan även
av politiskt förtroendevalda. Medborgare, organisationer och olika samhällsaktörer bidrar till den
offentliga debatten och skapar gemensamt i diskurs den utbildning som erbjuds i ett samhälle. Detta
arbete berör dessutom en minoritetsbefolkning vilket medför ytterligare aspekter att ta i beaktande.”
(Smeds-Nylund, 2019, s. 27.)

Utbildningsledning som ett fenomen i den offentliga sektorn påverkas av principer på grund
av dess karaktär. Smeds-Nylund (2019, s. 25) nämner att verksamhetsgrunden inom offentlig
sektor är formad av demokratiskt fattade beslut innehållande mångdimensionella och tydligt
fastställda mål. Enligt Gunter och Ribbins (refererade i Smeds-Nylund, 2019, s. 9) är
konceptet offentligt utbildningsledarskap omfattande och innehåller både möten mellan barn
och vuxna och utbildningsverksamhetens styrning utövat av huvudmännen.
I diskussioner kring utbildningsledarskap i Finland hänvisas ofta till olika styrande nivåer.
Uljens (2015) modell är förklarande och tydlig vilket underlättar förståelsen för hur
utbildning styrs i Finland. Genom figur 1 åskådliggörs modellen och dess nivåer.

18

Figur 1. Uljens (2015, s. 290) modell för det pedagogiska handlandets olika nivåer
De olika nivåerna presenteras i figur 1. Första ordningens pedagogiska ledarskap består av
läraren som leder elevernas lärande. På denna nivå förverkligar lärare i sina uppdrag
Finlands utbildningspolitik. Andra ordningens pedagogiska ledarskap omfattar ledningen av
lärarna och arbetet i skolan. Ledningen består av rektor, vicerektor och eventuella
arbetsgrupper eller ledningsgrupper. Därefter följer det kommunala ledarskapet vilket i
modellen är tredje ordningens pedagogiska ledarskap. Kommunen och bildningsdirektören
leder ledarskapet på den andra nivån. Inom kommunen utövas utbildningsledarskap av
bildningsnämnden

i

enlighet

med

definitionen

av

uppdraget

i

kommunens

förvaltningsstadga. Den nationella nivån, eller fjärde ordningens pedagogiska ledarskap, har
som uppdrag att leda ett lands nationella institutioner. Utbildningsinstitutionernas
verksamhet tilldelas ramar av regeringen och dess politiska program. Ramarna påverkar
ekonomiska, juridiska och läroplansmässiga frågor. Femte ordningens pedagogiska
ledarskap innefattar exempelvis internationella frågor och bestämmelser som påverkar
utbildningssystemen i olika länder. Ett exempel på en aktör inom denna nivå är OECD som

19
utför PISA-undersökningarna. (Elo, 2021, s. 129–131, 129–130; Smeds-Nylund & Autio,
2021, s. 37–38, 40–41.)
Utgående från figur 1 kan rektorsuppdraget ses i relation till de olika nivåerna av
utbildningsledarskap. Rektor, som en av aktörerna i styrkedjan, finns på nivå två. Vidare
positioneras rektors ledarskap mellan kommunen på nivå tre och skolan, lärarna och eleverna
på nivå ett. Kommunala riktlinjer och målsättningar gällande bildningen i kommunen gör
således rektorn till en mellanhand där det finns förväntningar från både nivå ett och tre.
Smeds-Nylund och Autio (2021, s. 40) lyfter fram att ”rektor som skolledare behöver därmed
ha kännedom om och i vid bemärkelse samverka med skolans kontext samt mediera mellan
politik och pedagogik i det lokala sammanhanget”.
Utbildningsledarskap i Finland är ett distribuerat flernivåfenomen. Ledning och styrning
utövas på olika sätt inom styrkedjans nivåer. Elo (2021, s. 121, 127) poängterar därtill att
fenomenet utbildningsledarskap består av samverkan mellan många olika aktörer som tillika
bildar dynamiska nätverk sig emellan. Sålunda finns det ett handlingsrum inom och mellan
ledarskapsnivåerna. Utbildningsledning på den kommunala nivån kräver exempelvis
samverkan mellan de enskilda läroanstalternas rektorer, kommunens skolnämnd och
bildningsdirektör (Uljens & Nyman, 2015, s. 17). Vidare sker växelverkan även med
samhället omkring i form av t.ex. intresseorganisationer, tredje sektorn, närsamhället,
föräldrar, föräldraorganisationer och arbets- och näringslivet (Elo, 2021, s. 128). I Finland
är utbildningsledning centralt och de olika nivåerna påvisar hur utbildning styrs och hur
växelverkan sker mellan de många olika aktörerna.
Att diskutera och redogöra för utbildningsledning som en styrkedja med flera nivåer visar
var centrala aktörer inom utbildning agerar. Elo (2021) betonar dock att fenomenet, med
denna typ av genomgång, kan framstå som mera hierarkiskt än vad det är. Nivåerna bildar
tillsammans ett nätverk snarare än hierarkier. Ytterligare är påverkan mellan nivåerna
beroende av aktörernas tolkningar av villkor och intentioner. (Elo, 2021, s. 138–139; Uljens,
2015, s. 289–291.) Flernivåfenomenet som helhet skapar ett pedagogiskt handlingsrum där
aktörerna utövar ledarskap på olika nivåer. Vidare kan i figur 2 ses att de olika nivåerna i
finländskt utbildningsledarskap omsluter elevens studieaktivitet.

20

Figur 2. Nivåer i finländskt utbildningsledarskap (Elo, 2021, s. 128)
I sammanhanget varierar utbildningsledarskapet på det sättet att det är skillnad på vem som
leder och vem som leds. Detta eftersom nivåerna av ledning på olika sätt bidrar till hur
utbildning leds. Däremot finns det en pedagogisk dimension på alla nivåer, som omfattar att
leda människors lärande. Inom ramen för alla nivåer kan man både öka såväl som minska på
handlingsutrymmet för de nivåer som är lägre än den aktuella nivån. Detta däremot med

21
begränsningar som baserar sig på lag. Utöver det kan beslut formuleras utgående från hur
enskilda ledare fördelar arbetet. (Uljens, 2021, s. 20, 24, 45.)
Sammantaget handlar utbildningsledarskap om att leda processer, att leda människor och
utveckling av verksamheter. De tre olika indelningarna är på engelska management,
leadership och development, vilket förklarar deras innebörd tydligare. Inom ramen för den
andra ordningens ledarskap, där rektor återfinns handlar det därmed om att administrera
skolan som verksamhet. De två sistnämnda indelningarna inkluderar lärandemoment och
omfattar således rektors ledarskap i den betydelsen att rektor leder människor, i detta fall
skolans personal och elever, och utvecklar skolans verksamhet i form av exempelvis
förändringsarbete. (Uljens, 2021, s. 28, 45.)
I min studie har jag valt att använda mig av styrkedjans modell för det pedagogiska
ledarskapets fem nivåer eftersom jag tydligt kan placera in avhandlingens centrala
komponenter i modellen. De aktuella nivåerna i studien är främst andra, tredje och fjärde
ordningens pedagogiska ledarskap. Utgående från indelningen positioneras rektor i den
andra ordningens pedagogiska ledarskap. Det jag undersöker i min forskning, de kommunala
styrdokumenten, finns på nivå tre. I kapitel 2.2 hänvisar jag till lagtexter och läroplanen för
att diskutera underlag för rektors ansvar och befogenheter. Dessa lag- och läroplanstexter
finns på nivå fyra, den nationella nivån. Vidare kan elementen uppfattas i förhållande till
varandra där jag i min studie rör mig mellan ledarskapet i andra, tredje och fjärde ordningen.

2.5 Sammanfattning
I detta kapitel har jag beskrivit rektorskapet i Finland. Rektorer inom den grundläggande
utbildningen i Finland svarar för skolans verksamhet. Genom det praktiska rektorskapet kan
konstateras att verksamheten är omfattande, vilket kräver en balans mellan olika krävande
roller som rektor förväntas ha. Med tanke på de varierande arbetsuppgifterna, den dubbla
rollen som både rektor och lärare, variationer i skolans storlek och form är varje rektorskap
unikt.
I kapitel 2.2 framkommer underlag för rektors ansvar och befogenheter enligt lagstiftning.
Lagen om grundläggande utbildning (628/1998) tar fasta på praktiska företeelser där det

22
framkommer rektors skyldigheter och rättigheter. I Finlands grundlag (731/1999) och i lagen
om tjänsteinnehavare i kommuner och välfärdsområden (304/2003) finner vi beskrivningar
om rektor som tjänsteman. De olika paragraferna i tabell 1 påvisar att rektor svarar för
skolans fastighet och säkerhet och som tjänsteman inom den offentliga sektorn. Syftet med
redovisningen av tabell 1 och 2 är att framlägga vad som sägs om rektor i nationella
styrdokument. Detta är viktigt för att förstå att en stor del av gestaltningen av rektorsarbetet
sker på den kommunala nivån.
Rektorsutbildning diskuteras för att ge läsaren en förståelse om de olika tillvägagångssätten
för att nå behörighet som rektor. I sammanhanget redovisas för behörighetsvillkoren för
rektor. Detta ramar in rektorsarbetet tydligt och förklarande. För att ytterligare beskriva
rektorskapet

betonas

målsättningarna

för

det

kompetensgivande

programmet.

Målsättningarna framlägger bevis för den breda grund som de blivande rektorerna får genom
fördjupning i olika pedagogiska områden och synvinklar.
Utgående från Uljens (2015) modell, figur 1, och Elos (2021) återgivning, figur 2, om det
pedagogiska ledarskapets fem nivåer diskuteras utbildningsledarskap. Inom ramen för
utbildningsledarskap finns en samverkan aktörer emellan. Utgående från modellen ges en
förståelse av fenomenet som helhet. Styrkedjans olika nivåer presenteras för att framhäva att
ledning och styrning utövas på olika sätt beroende på nivå. Styrkedjan visar även var centrala
aktörer agerar inom utbildning i Finland. Centralt i sammanhanget är därmed
utbildningsledning som en del av rektors uppdrag eftersom det är det jag undersöker i min
studie. I kapitlet om utbildningsledarskap diskuteras avslutningsvis även tre indelningar av
fenomenet (management, leadership och development). Indelningarna ger ett tydligt
perspektiv för att förstå utbildningsledarskap och dess innebörd. Diskussionen och
framställningen av utbildningsledning ger mig även underlag för att placera in avhandlingens
komponenter på nivå två, tre och fyra i styrkedjan.

23

3

Att leda utbildning

Detta kapitel inleds med en diskussion kring pedagogiskt ledarskap. Därefter följer två
underkapitel om indelningarna direkt och indirekt pedagogiskt ledarskap. Dessutom görs en
redogörelse av rektorskapets dimensioner: profession, person och position. Slutligen
framställs även fenomenet att leda en lärande organisation.

3.1 Pedagogiskt ledarskap
För att förstå rektorsuppdraget i sin helhet är dimensionen pedagogiskt ledarskap centralt.
Detta eftersom en del av utbildningsledarskapet har ett pedagogiskt element eftersom dess
målsättning är att bidra till en lärprocess. Trots att endast en del av utbildningsledarskapets
uppgifter anses tillhöra pedagogiskt ledarskap styrs det mesta av arbetet av en pedagogisk
inramning. I sammanhanget är det vidare viktigt att uppfatta hur utbildningsledarskap och
pedagogiskt ledarskap hänger ihop och vad som är skillnaden mellan dem.
Utbildningsledarskapet i Finland kan delas in i olika nivåer. På varje nivå är det centrala att
leda människors lärande. Utbildningsledarskapets kunskapsfält omfattar olika element, där
pedagogiskt ledarskap utgör ett av elementen. Således består exempelvis rektors uppdrag av
utbildningsledarskap och endast en del av det utgör det pedagogiska ledarskapet. (Elo, 2021,
s. 121–122; Uljens 2021, s. 17, 24.)
Det finns många uppfattningar om vad pedagogiskt ledarskap är. Inom olika områden
definieras ledarskapet på olika sätt och det finns även många pedagogiska dimensioner i
dagens samhällsliv. Detta leder till att det finns många varierande aspekter på pedagogiskt
ledarskap. De olika aspekterna kan förändras i takt med samhället i form av bland annat
utveckling och reform. Uljens (2015, s. 1) nämner därtill att ledarskap inom utbildningsinstitutioner har genomgått stora förändringar, särskilt under de senaste åren. Vidare
diskuterar Uljens (2015) pedagogiskt ledarskap enligt följande:
”Pedagogiskt ledarskap inom den offentliga skolan är en praxis som utspelar sig som en balans mellan
å ena sidan elevens och lärarens behov och å andra sidan, samhällsintressen formulerade på olika sätt.
Därför är vare sig lärarens eller rektors uppdrag renodlat klient- eller uppdragsgivarcentrerat. Bägge
har i stället att kontinuerligt positionera sig.” (Uljens, 2015, s. 7.)

24
De olika teoretiska perspektiven på pedagogiskt ledarskap innebär därutöver att det finns
frågetecken som har förblivit obesvarade (Uljens, 2015, s. 9). Även Sandén (2007, s. 210)
konstaterar att ”tankefiguren om ett pedagogiskt ledarskap framstår därför som otillräcklig
och diffus för att ge nödvändig vägledning för rektorn i hans eller hennes arbete”. Med
utgångspunkt i detta finns det ett behov av att tydliggöra rektors uppdrag (Sandén, 2007).
Mäkelä (2007) kom fram till att han i sitt uppdrag som rektor endast ägnar 14 procent åt
pedagogiskt ledarskap. Detta tillsammans med övriga arbetsuppgifter i form av det direkta
pedagogiska ledarskapet skapar en rektors hela uppdrag. Därtill nämner Uljens (2015, s. 9)
att vi kan identifiera olika former och nivåer av pedagogiskt ledarskap. Det finns därmed en
etablerad gestaltning om vad pedagogiskt ledarskap är och innebär. Sandén (2007) lyfter
dock fram att denna tankefigur inte har lyckats motverka vilsenheten om användningen av
begreppet.
Det pedagogiska ledarskapet behöver observeras i sitt sammanhang med tanke på att det
existerar i olika organisationer och uppdrag i samhället (Uljens, 2015). Karaktären av rektor
som pedagogisk ledare innebär ett uppdrag och arbetsuppgifter som rektor inte kan
framskjuta. Stora delar av ledarskapet händer i nuet med perspektivet att rektor ska uppfylla
de nationella målen som finns för undervisningens förutsättningar (Saarukka, 2016). De
olika perspektiven indikerar att innebörden i pedagogiskt ledarskap har olika definitioner
och perspektiv inom samhällets olika arenor. Rektors pedagogiska ledarskap innebär
sammantaget att leda och svara för skolans verksamhet (Saarukka, 2016). Uppdraget
kompletteras med de uppgifter som rektor ägnar sig åt utanför det pedagogiska perspektivet.
Pedagogiken i framställningen om rektor är stark och rektorskapet som ledning har under
tiden formats till pedagogiskt ledarskap.
Definitionen av pedagogiskt ledarskap är ett svårfångat begrepp (Sandén, 2007). Begreppet
både består och förändras. I aktuell forskning kan man tillika identifiera två olika
uppdelningar. Man kan tolka det pedagogiska ledarskapet som att det är dels indirekt, dels
direkt. Detta gäller på alla nivåer i styrkedjan som jag diskuterat i kapitel 2.4. Utgående från
dessa två uppdelningar beskrivs rektors pedagogiska ledarskap som direkt och indirekt i
kapitel 3.1.1 och 3.1.2.

25
3.1.1 Direkt pedagogiskt ledarskap

Direkt pedagogiskt ledarskap definieras som den omedelbara interaktionen lärare, rektor och
andra emellan. Detta med avseende på studerandes prestanda, läroplaner, klassrum och
undervisning. Det direkta pedagogiska ledarskapet innebär således ett ledarskap inom själva
verksamheten. Detta kräver att rektor har goda insikter i läroplanen. Vidare beskrivs det även
som ett ledarskap som formar elevernas lärande. Således är ansvar för utveckling och
utvärdering grundläggande. Direkt ledarskap har en kvalitet som associeras med direkta
aktiviteter. Ytterligare är det direkta pedagogiska ledarskapet inriktat på kvaliteten av
utövningen. (Bendikson, Robinson & Hattie, 2012; Kleine-Kracht, 1993.)
Murphy, Murphy och Hallinger (refererade i Kleine-Kracht, 1993, s. 211) påpekar att
forskare fortsätter föreslå att pedagogiska ledare behöver mer utbildning i att genomföra det
direkta pedagogiska ledarskapet. Rektors direkta pedagogiska ledarskap ger vägledning för
såväl lärare som andra skolledare i att förbättra verksamhetens kvalitet. Rektorer behöver ta
en mer direkt pedagogisk ledarskapsroll i vissa situationer. Detta krävs t.ex. när elevernas
resultat behöver förbättras. I sådana situationer behöver rektorns ledarskap finnas nära till
hands inom verksamheten. (Bendikson, Robinson, & Hattie, 2012.)

3.1.2 Indirekt pedagogiskt ledarskap

Indirekt pedagogiskt ledarskap innebär, till skillnad från det direkta pedagogiska
ledarskapet, att rektorn bör skapa förutsättningar för den pedagogiska verksamhet rektorn
svarar för. Det som förknippas med denna form av pedagogiskt ledarskap är hanteringen av
skolans interna och externa miljö och även ledarskapet som hanterar det fysiska och
kulturella sammanhanget kring läroplaner, undervisning och klassrum. Rektorns ledarskap
som indirekt handlar därtill om den betydelse rektorns handlingar och åtgärder har för lärare
i verksamheten. Därtill fokuserar indirekt pedagogiskt ledarskap på att säkerställa en ordnad
miljö där rektorn löser både komplexa problem och resurser på ett strategiskt
tillvägagångssätt. (Bendikson, Robinson & Hattie, 2012; Kleine-Kracht, 1993.)
Tidigare forskning kring indirekt pedagogiskt ledarskap lyfter fram hur viktigt det är att
värdera det indirekta ledarskapet som lika viktigt som det direkta pedagogiska ledarskapet.

26
Ledarskapsaktiviteter som indirekt kan skapa både möjligheter och begränsningar för
lärarnas agerande i hur de utnyttjar dessa aktiviteter. Sammanfattningsvis skapar indirekt
pedagogiskt ledarskap förutsättningar för bra undervisning eftersom en effektiv rektor
hanterar miljön med syfte att optimera lärandet. (Bendikson, Robinson & Hattie, 2012;
Kleine-Kracht, 1993.)

3.2 Personen, professionen och positionen
Rektors breda och mångfacetterade uppdrag innebär att rektorskapet kan analyseras utifrån
olika dimensioner. De tre olika dimensionerna och perspektiven man kan se
rektorsfunktionen ur är: det personrelaterade, det professionsrelaterade och det
positionsrelaterade ledarskapet (Saarukka, 2017). Nedan diskuteras de tre olika perspektiven
med syftet att förstå rektorskapet ur olika perspektiv.
Person
Saarukka (2017) identifierar identitet som ett element av vad rektorskap egentligen är.
Rektorn som ledare i samverkan med personliga förmågor och personlighetsdrag skapar en
rektors identitet. Uppdraget som rektor innebär att en person behöver utöva ett visst
ledarskap i olika situationer, vilket påverkas av rektorns personlighetsrelaterade uttryck.
Vidare handlar identiteten som ledare om att förstå ledarskapets omfattning och funktion.
Likt situationen i andra organisationer finns det faktorer som påverkar ledarens identitet.
Bland annat grupprocesser och strukturer i arbetsrutiner påverkar utvecklingen och
självförverkligandet hos rektorn som person, alltså dennes identitet. I kollegiet har rektor i
princip två roller, ledare och medlem. I dessa två roller kan utvecklingen av den sociala
identiteten hos rektor ske genom situationer där ledarskapet bekräftas eller i motstridiga
situationer. Rektors självkännedom och medvetenhet som ledare påvisar att identiteten
spelar en roll i dimensionen rektor som person. (Saarukka, 2017.)
Profession
Saarukka (2017) lyfter fram att inneha en profession betyder att inneha ett yrke.
Rektorskapet som profession omfattar viktiga element som t.ex. att det inom yrket är
avgörande att kunna använda kommunikationen som verktyg i ledarskapsrollen på rätt sätt.
Ett annat viktigt element i en profession är förmågan att kunna hantera relationer. Detta är

27
väsentligt i rektorskapet som profession med tanke på den centrala rollen rektorn har som
ledare i kollegiet. Externa relationer och samarbete är även centralt och viktigt. Saarukka
(2017) refererar till Parsons som definierar profession som formell utbildning,
demonstrerbar skicklighet i att tillämpa utbildning samt institutionella mekanismer som
garanterar att kompetensen används på ett socialt ansvarsfullt sätt. Vidare innebär
rektorskapet som profession att rektorn är en tjänsteperson som utövar offentlig makt, där
makten är baserad på lag. Därtill består rektorskap som profession av rektorsbehörigheten,
normer, värderingar och praktiska principer. Detta för skolans goda förvaltning och
disciplinära

frågor.

Slutligen

anknyter

rektors

professionella

och

individuella

förhållningssätt i skolmiljön till rektors identitet. (Saarukka, 2017.)
Position
Att inne ha en rektorstjänst innebär en särskild position i skolan som den lärande
organisationen. Saarukka (2017) påpekar att ”Rektor är ledare och förman, ansvarig för
pedagogiska, ekonomiska, sociala och administrativa beslut. Rektorn har den makt som
positionen

tillåter”.

Rektorskapet

som

position

innebär

fastställda

mål

för

verksamhetskulturen som behöver uppnås. I positionen är kommunikation ett centralt
verktyg. Således spelar även språket en central roll. Genom kommunikation och språk agerar
rektor i sin position genom beslut, dialoger och diskussioner. Rektorns dubbla positioner
som ledare och lärare påverkar identiteten vilket därtill påverkar rektorskapet som position.
Detta kan skapa konflikter där rektor i positionen som chef måste agera på ett sätt, men i
positionen som pedagogisk ledare har ambitioner att göra motsatsen. (Saarukka, 2017.)

28

Figur 3. Saarukkas (2017, s. 36) kategorier i rektorskapet

I figur 3 framhäver Saarukka rektors ledarskap ur tre olika perspektiv. De tre olika
perspektiven, eller kategorierna, förenas med rektor som person i centrum. Detta påvisar att
mitten av cirkeln är en betydande faktor i skolledarskapet men att alla kategorier bör
inkluderas för förståelsen av rektorskapet som helhet (Saarukka, 2017, s. 36). I detta
underkapitel har jag sammanfattningsvis lyft fram gestaltningen av rektor som person och
rektorskap som position och profession. I min studie är däremot cirkelns yttre del det som
jag lägger fokus på. Således är rektor som person och rektorskapet som profession inget jag
beskriver ytterligare eller inriktar mig på. Det jag uppmärksammar i min avhandling är hur
rektorskapet som position definieras i de kommunala styrdokumenten.

3.3 Den lärande organisationen
Det finns en mängd teorier som beskriver en lärande organisation. I sammanhanget är bland
andra Scherp (2013) välkänd. I Glgu 2014 beskrivs även skolan som en lärande organisation.
Själva tanken om en lärande organisation har funnits länge. Trots det är begreppet varierande
och inte helt tydligt definierat. Scherp (2013) synliggör en indelning i organisationen som
en arbetsorganisation och en utvecklingsorganisation. Helhetsidén sammanför de två olika
indelningarna och skapar tillsammans den lärande organisationen. Nedan diskuteras
indelningen följt av hur den lärande organisationen framhävs i Glgu 2014.

29
Det är av stor betydelse hur en lärande organisation utformas. För dess utveckling är det
centralt att organisera verksamheten i en arbetsorganisation och en utvecklingsorganisation.
I sammanhanget är Scherps (2013) indelning i att leda de två olika dimensionerna väsentlig.
I en lärande organisation är det viktigt att hitta balans mellan organisationsformerna för att
få en hög kvalitet i den pedagogiska verksamheten. Detta eftersom rutiner och åtgärder i
arbetsorganisationen syftar till att fortgå utan störningar, genom att omvärlden anpassar sig
till den egna verksamheten. I utvecklingsorganisationen är fallet däremot så att den
pedagogiska verksamheten anpassas till omvärlden. De två olika perspektiven kompletterar
och är förutsättningar för varandra. De nya lärdomarna som skapas inom ramen för
utvecklingsorganisationen kan tas tillvara på i arbetsorganisationen. I den pedagogiska
verksamheten kan inte urskiljas en balans mellan de två organisationsformerna utan detta är
beroende på var skolans process i utveckling befinner sig och även på omvärldskravens
omfattning. (Scherp, 2013, s. 45, 130, 153, 260.) I det följande beskrivs de två olika
perspektiven på en organisation mera detaljerat för att öppna upp förståelsen för hur en
lärande organisation kan ledas.
Arbetsorganisationen handlar om skolans grundläggande strukturer och förutsättningar för
såväl planering som genomförande av pedagogiskt arbete. Den centrala funktionen är
därmed att skydda den pedagogiska verksamheten från störningar. Om störningar uppstår,
är grundidén att kunna återgå till den struktur och de arbetssätt som fanns innan störningarna
uppstod. Störningarna omfattar exempelvis barn som skolkar, barn som stör den rådande
ordningen eller barn som inte utvecklas i tillräcklig omfattning. Således anses kvalitet i
arbetsorganisationen vara goda strukturer, rutiner och inre kongruens. Det som
organisationen inbegriper är t.ex. schema, fysisk miljö, arbetsplaner, arbetslag,
resultatuppföljning, kvalitetssäkring och hur åtgärdsplaner och utvecklingssamtal ska vara
utformade. Arbetsorganisationen ses som en arena för beslutsfattande. I detta sammanhang
vill jag lyfta fram det indirekta pedagogiska ledarskapet eftersom det kan praktiseras i
arbetsorganisationen.

Denna dimension av

det

pedagogiska ledarskapet

skapar

förutsättningar precis som ledarskapet i arbetsorganisationen. Beslutsrätten och makten över
frågor i organisationen är reglerad utgående från position i hierarkin. Vidare innebär detta
att hur en person uppfattar något är beroende på vilken position hen har i organisationen. För
det pedagogiska arbetet kan önskvärda förändringar avvisas inom arbetsorganisationen.
Detta eftersom förändring i rutiner och strukturer inte är överensstämmande med
skolorganisationen. Om arbetsorganisationen är väl fungerande skapar detta goda

30
förutsättningar för utvecklingsorganisationen och dess kvalitet. (Scherp, 2013, s. 45, 49–51,
55, 59–60.)
Till skillnad från organisationsformen som arbetsorganisation uppfattas störningar och
problem som centrala utgångspunkter i utvecklingsorganisationen. Fokus ligger på att skapa
goda lärmiljöer för lärare med fokus i att fördjupa deras kunskaper vilka sedan kan tillämpas
i den pedagogiska verksamheten. Brister eller svagheter hos pedagoger eller elever behöver
inte vara orsaker till dåliga resultat i skolan. Ur utvecklingsorganisationens perspektiv
betyder detta däremot att det finns lärprocesser eller arbetssätt som har brister eller
svagheter. Målet blir då att pedagoger ska få hjälp med pedagogiska dilemman som har
identifierats. Detta sker ofta genom lärande samtal i gemenskap med kollegor där
pedagogerna tillsammans kan hantera vardagsproblem i den pedagogiska verksamheten. I
sammanhanget kring utvecklingsorganisationen kan man också lyfta fram det pedagogiska
ledarskapet och dess verktyg. Det direkta pedagogiska ledarskapet behöver processer. Likaså
behöver utvecklingsorganisationen rektors handledning och stödjande ledarskap genom
direkta aktiviteter. Fokus för pedagogerna blir således att förändra den pedagogiska
praktiken utgående från utvecklingsorganisationslogik. I sammanhanget är det sammantaget
viktigt att förstå hur problem och störningar uppstår så att man kan förändra det som behövs
och hindra dem att uppstå igen. Beslut i utvecklingsorganisationen behöver tas på
ledningsnivå eftersom det bör finnas en delad syn på vad som krävs i den specifika
organisationen. (Scherp, 2013, s. 45–46, 63, 117, 130.)
Skillnaderna mellan centrala utgångspunkter och syfte i de två olika perspektiven på en
lärande organisation är tydliga. Vidare finns det påtagliga olikheter i fenomenet att leda en
utvecklingsorganisation kontra att leda en arbetsorganisation. Eftersom det i den
pedagogiska verksamheten krävs ett samspel av båda dimensionerna påverkar detta rektors
uppdrag i stor omfattning. Samspelet mellan dimensionerna är viktigt för bland annat
inkludering i skolan. Detta eftersom skolan domineras av logiken utgående från
arbetsorganisationen där inkludering motverkas, och därmed är det centralt att det också
finns en väl fungerande utvecklingsorganisation i skolan (Scherp, 2013, s. 63). Den lärande
organisationens helhetsidé formas av arbetsorganisationen och utvecklingsorganisationen.
Vidare består uppdraget som rektor av olika dimensioner utgående från de två indelningarna
enligt Scherps (2013) modell.

31
I Glgu 2014 tydliggörs att skolan ska fungera som en lärande organisation. En lärande
organisation är hela kärnan i verksamhetskulturen där målet är att främja lärande,
delaktighet, välbefinnande och en hållbar livsstil. Den lärande organisationen uppmuntrar
att man ska försöka och att man även lär sig av misstag. Vidare ska även organisationen
främja välbefinnande och trygghet samt stärka kommunikations- och samarbetsförmåga hos
eleverna. En lärande organisation utvecklar respekt och förståelse mellan både individer och
grupper. Enligt Glgu 2014 ska eleverna få vara delaktiga i verksamheten genom planering,
utveckling och utvärdering. Den lärande organisationen främjar därutöver jämställdhet
mellan könen och ska framkalla hopp om en bra framtid för eleverna. (Utbildningsstyrelsen,
2014, s. 26–29.)
Skolan som lärande organisation formar rektors uppdrag. Den ovan nämnda kärnan för den
lärande organisationen formar målen med verksamheten och påverkar således det
pedagogiska ledarskapet. I Glgu 2014 lyfter man fram att en lärande organisation ska skapa
förutsättningar för att lära av varandra och tillsammans (Utbildningsstyrelsen, 2014, s. 27).
Rektors uppdrag spelar således en stor roll i att leda i verksamhetskulturen. Slutligen påpekar
Sahlberg (2012) att Finlands utbildning fokuserar på vikten av professionalismen bland
lärare och rektor och på utvecklingen av det pedagogiska ledarskapet i skolorna. Att
identifiera skolan som en lärande organisation är centralt för ledningen av verksamheten.

3.4 Sammanfattning
Rektors ledarskap är omfattande och utmanande. Det pedagogiska ledarskapet har
genomgått stora förändringar men kräver ännu tydliggörande för att förstå rektors uppdrag.
Därtill finns det olika perspektiv på rektors pedagogiska ledarskap. För att ytterligare förstå
rektorskapet som pedagogiskt är tolkningen av ledarskapet som indirekt och direkt väsentligt
för sammanhanget. Genom förståelsen av de två uppdelningarna ges en tydligare bild av
rektorskapets olika dimensioner. Följaktligen består även rektors ledarskap av de tre olika
dimensionerna person, profession och position. Dimensionerna tar fasta på rektorns identitet
som person, ledarskapet som profession och rektorskapet som position (Saarukka, 2017). I
min studie är rektorskapet som position det jag fokuserar på utav de tre olika perspektiven.

32
Som tidigare nämnts fungerar skolan som en lärande organisation. Rektors ledarskap
påverkas och formas av detta på grund av målen för verksamheten. Enligt Scherps (2013)
indelning framhävs den lärande organisationen som en helhet utgående från indelningen som
arbetsorganisation och utvecklingsorganisation. Utgående från detta kan olika dimensioner
av ledaruppdraget identifieras.

33

4

Metod

I detta kapitel kommer jag inledande att presentera och argumentera för val av metod och
forskningsansats följt av beskrivningar av kvalitativ innehållsanalys och dokumentanalys.
Därefter berättas om datainsamlingsmetod, selektion och urval, plan för analys av insamlat
material, material och anonymitet följt av undersökningens tillförlitlighet, trovärdighet och
etik.

4.1 Forskningens syfte och forskningsfråga
Syftet med denna undersökning är att undersöka hur rektorsuppdraget gestaltas i kommunala
styrdokument. Avhandlingen omfattar rektors ledarskap och vilka arbetsuppgifter som
tillhör uppdraget. Undersökningens empiriska material består av aktuella kommunala
styrdokument. Grundskolans rektorer i Svenskfinland är undersökningens målgrupp.
Avhandlingens forskningsfråga är:
1) Hur framställs rektors uppdrag i kommunala styrdokument?

4.2 Val av metod
Enligt Olsson och Sörensen (2007, s. 37) styrs valet mellan kvantitativ och kvalitativ metod
av syftet med undersökningen. Den kvalitativa metoden strävar efter generalisering av
uppfattningar och att uttyda människors individuella upplevelser om världen runtomkring
(Eriksson Barajas, Forsberg, & Wengström, 2013). Den kvantitativa metoden beskriver
snarare kvantiteten uttryckt i siffror (Olsson & Sörensen, 2007, s. 37), vilket inte är det
relevanta för denna avhandling. Således anser jag att min avhandling uppfyller sitt syfte på
bästa möjliga sätt med kvalitativ metod. I somliga studier kan man även använda sig av en
kombination av kvantitativ och kvalitativa data (Justesen & Mik-Meyer, 2011, s. 12). En
sådan kombination kallas för mixed-methods.

34
Valet av metod innebär att välja vad man vill se på och hur man vill se på det. Valet görs
därmed utgående från hur man vill att fenomenet ska förstås, hur datainsamling och analys
ska gå till samt utgående från vilka frågor som ställs. Som metodansats kan forskaren välja
bl.a. hermeneutik, diskursanalys, fenomenologi, textanalys och fältforskning. (Fejes &
Thornberg, 2015, s. 17, 30; Olsson & Sörensen, 2007, s. 64.) För denna avhandling är
kvalitativ innehållsanalys som ansats mest ändamålsenlig. Detta eftersom syftet är att
undersöka rektorsarbetet utgående från aktuella kommunala styrdokument för att utreda och
upptäcka mening och upplevelser genom språket och tolkningen av texter.
Inom den kvalitativa forskningen beaktar forskaren en empiri som kan tolkas på många olika
sätt. Kodifiering och kategoriseringar kan även vara centrala inom kvalitativ forskning. Det
finns mer än en väg till en forskningsdestination i kvalitativa studier, men det finns ävenså
principer som begränsar forskaren. Detta om forskaren vill att läsaren ska sätta värde på
forskningsarbetet. Forskaren bör därtill vara medveten om sitt förhållningssätt till tidigare
forskningsresultat och teori vid analys av arbetets material. (Fejes & Thornberg, 2015, s. 29;
Newby, 2010, s. 5; Stukát, 2011, s. 17.)
Syftet med en kvalitativ analys är att förstå avsikter, upplevelser och uppfattningar.
Forskningens resultat gäller specifika kontexter och behandlar resultaten på djupet.
Forskningsprocessen präglas av kontinuerlig växelverkan mellan studiens teori och empiri,
samt mellan själva forskaren och det undersökta. Helhetsbilden som växer fram möjliggör
ökad kunskap för sociala sammanhang och processer. Sammanfattningsvis är varje kvalitativ
studie och dess analytiska arbetssätt unikt, där forskaren är ett centralt redskap. Ytterligare
kan kvalitativa undersökningar vara en remarkabel förberedelse till kvantitativa
undersökningar. (Fejes & Thornberg, 2015, s. 36–37; Holme & Solvang, 1997, s. 79, 86, 98;
Nyberg & Tidström, 2012, s. 125; Olsson & Sörensen, 2007, s. 13.)

4.3 Kvalitativ innehållsanalys
Den kvalitativa innehållsanalysen används för att vetenskapligt analysera en text.
Analysmetoden kan användas på vilken text som helst, både t.ex. skrift och bilder. Metoden
används dock speciellt när studiens syfte är analys av dokument och texter.
Innehållsanalysen är lämplig och passar bra för att på ett systematiskt sätt kategorisera

35
innehållet i texter. Tillvägagångssättet gör det möjligt att finna mönster i materialet och
forskaren kan få en bred förståelse av textinnehållet. Vidare kan forskaren genom en
kvalitativ innehållsanalys finna ”dolda” sidor av det som man kommunicerar genom en text.
(Boréus & Bergström, 2018, s. 49, 51; Denscombe, 2018, s. 402–403; Olsson & Sörensen,
2007, s. 129; Watt Boolsen & Kärnekull, 2007, s. 93.)
Kärnan i kvalitativ innehållsanalys är att systematiskt bryta ner delar av textinnehåll och
utgående från det kategorisera delarna. I ett tidigt skede i forskningen behöver forskaren
välja ut och kunna förhålla sig till olika texter för att förstå innebörden i texten. Därtill
behövs ett väl avgränsat undersökningsproblem. På detta sätt ger metoden det material som
behövs för att svara på den bestämda forskningsfrågan. Att analysera texter, dokument och
tryckta källor handlar inte bara om analys utan även att faktiskt läsa texterna. Genom att
kombinera läsandet och ett analytiskt tillvägagångssätt kan materialet ge forskaren kunskap
om hur något ter sig eller hur situationer är styrda av styrdokument. (Boréus & Bergström,
2018, Fejes & Thornberg, 2015, s. 177, 181; Fejes & Thornberg, 2019, s. 195.)
Enligt Bell, Waters och Nilsson (2016, s. 150) är det centralt att ifrågasätta allt i en kvalitativ
innehållsanalys för att utveckla såväl kritisk som empatisk förmåga. Således tar jag som
forskare ställning till materialets innehåll med ett sådant tillvägagångssätt. Vidare påpekar
även Fejes och Thornberg (2015, s. 176) att ”texter utgör . . . en betydande del av vår tillvaro
och präglar vårt sätt att tänka och handla”. I dagens samhälle har texter en central påverkan
och de förekommer i många sammanhang. Således studeras viktiga samhälleliga aspekter
genom att analysera texter. (Ahrne & Svensson, 2015, s. 157–158.)
Innehållsanalys är en metod som kan användas på ett induktivt eller deduktivt sätt. Det
induktiva tillvägagångssättet används när man behandlar ett fragmenterat fenomen. Den
deduktiva metoden är däremot lämpad för användning när syftet är att testa en tidigare teori
i en annorlunda situation alternativt att vid olika tidpunkter jämföra kategorier. (Elo &
Kyngäs, 2008, s. 107.) Den induktiva innehållsanalysen anser jag vara mest lämplig för min
studie.

Vidare

beskriver

jag

innehållsanalysprocessen i figur 4.

det

induktiva

tillvägagångssättet

utgående

från

36

Figur 4. Innehållsanalysprocessen (Elo & Kyngäs, 2008, s. 110)

I figur 4 visualiseras innehållsanalysens process. Processen utgör tre huvudfaser:
förberedelse, organisering och rapportering. Den första fasen innebär att välja analysenhet.
Här är urvalsövervägande en viktig faktor innan forskaren väljer det som ska analyseras.

37
Därefter följer nästa fas som är att organisera den kvalitativa datan. Detta steg i processen
inkluderar bland annat öppen kodning, skapande av kategorier och abstraktion. Att läsa det
skrivna materialet om och om igen och ge rubriker för att fånga alla aspekter av innehållet
är steget öppen kodning. Följande steg består av gruppering av kategorierna. I detta skede
kan antalet kategorier minskas på grund av t.ex. likheter som gör att de kan sammanföras.
Syftet med detta steg är att forskaren ges ett sätt att beskriva det undersökta fenomenet, att
öka förståelsen samt att generera kunskap. Abstraktionsprocessen handlar om att formulera
beskrivning av det ämne som forskas genom generering av kategorier. Här kan även
underkategorier formuleras och inkluderas. Den tredje, och sista, huvudfasen är
rapportering. Här beskrivs resultatet utgående från kategoriernas och underkategoriernas
innehåll. (Elo & Kyngäs, 2008, s. 109–112.)
Kvalitativ innehållsanalys passar min studie bra eftersom man inom metoden är intresserad
av hur något värderas eller framställs (Boréus & Bergström, 2018, s. 53). Därtill passar
metodansatsen bra när skriftliga dokument ska undersökas (Fejes & Thornberg, 2015, s.
176). I min studie är jag intresserad av hur rektors uppdrag framställs och jag undersöker
skriftliga dokument i form av kommunala styrdokument.
En variant av kvalitativ innehållsanalys är dokumentanalys och därmed redogör jag i
följande kapitel för dokumentanalysen.

4.4 Dokumentanalys
Ett dokument förmedlar något som är användbart och viktigt. Dokument är oftast en skriftlig
handling som kan användas som en källa till kunskap (Svenska Akademien, 2021). Således
har både officiell statistik och statliga publikationer kommit att bli en nyckelkälla till
dokumentär information. Vid användning av dokument finns det ett flertal aspekter att ta i
beaktande. Det är som regel omöjligt för forskaren att kunna analysera allt material som
finns tillgängligt och således är urvalet centralt. När det sker är målet att få ett balanserat
urval utan att använda för många avsiktliga källor. Det är även viktigt att inte enbart välja
källor som stödjer forskarens hypoteser eller egna åsikter. (Bell, Waters, & Nilsson, 2016, s.
144; Denscombe, 2018, s. 321–322.)

38
Dokumentanalysens syfte är att systematiskt granska och utvärdera data. Detta för att
utveckla och producera empirisk kunskap, få förståelse och framkalla mening. Den
analytiska proceduren ger avsnitt, delar eller utdrag som ordnas i kategorier och
huvudteman. Informationen som dokumentet ger är både varaktig och långvarig eftersom
den har fångats in och sparats i något format. Likväl är det viktigt att fastställa dokumentära
källors trovärdighet för att garantera att informationen är äkta, tydlig och att innehållet är
riktigt. Genom att använda sig av dokumentanalys kan forskaren verifiera resultat eller
bekräfta evidens från andra källor. (Bowen, 2009, s. 27–28, 30, 33; Denscombe, 2018, s.
322, 328.)
Bowen (2009, s. 32) lyfter fram att sammandraget av dokumentanalys innefattar skumning
(ytlig undersökning), läsning (grundlig undersökning) och tolkning. Tillvägagångssättet är
tydligt och det är enkelt att använda sig av dokumentära källor med tanke på deras
tillgänglighet. Denscombe (2018, s. 328) hävdar även att ”officiella” dokument kan betraktas
som trovärdiga informationskällor eftersom de är uppdaterade, fullständiga och objektiva.
Justesen och Mik-Meyer (2011, s. 103) menar även att det kan vara relevant att låta
dokument ingå i analyser när det gäller både organisations- och ledarskapsstudier av den
orsaken att dokument spelar en avgörande roll för beslut och handlingar inom dagens
organisationer.
Dokumentanalys som forskningsmetod innebär fördelar såväl som begränsningar. I det
följande sammanfattas fördelarna och därefter lyfter jag fram några begränsningar och
nackdelar. Framför allt är dokumentanalysens process diskret och icke-reaktiv samtidigt som
införskaffandet av empirisk data inte medför stora kostnader eller kräver stor tidsåtgång för
andra än forskaren. Analysen är särskilt uppskattad bland forskare på grund av de
dokumentära källornas tillgänglighet – utan större kostnader, tillstånd, fördröjningar eller
sannolikhet för etiska problem. Vidare är fördelarna:
1) effektiv metod, tillträde till data (antalet offentliga dokument är stort) och
kostnadseffektivt
2) brist på efterhängsenhet och reaktivitet (dokumenten påverkas inte av
forskningsprocessen)
3) beständigheten i data – forskarens närvaro förändrar inte dokumentet
4) exakthet (Bowen, 2009, s. 31, 38; Denscombe, 2018, s. 325–326, 338.)

39
De identifierbara nackdelarna med dokumentanalys handlar mera om potentiella brister än
stora nackdelar. Nackdelar och begränsningar kan vara följande:
1) bristfälliga detaljer i dokumenten
2) låg tillgänglighet/åtkomst (dokumenten kan ibland inte hämtas, eller
tillgängligheten är svår)
3) partisk selektivitet
Vid användningen av dokumentära källor är det dessutom av yttersta vikt att vi inte bara
väljer ut sådant material som stöder våra egna idéer som forskare. Därtill bör forskaren ha i
åtanke hur länge ett visst dokument i en organisation sparas. I somliga fall kan dokument tas
bort eller bli föråldrade under arbetets gång. (Bell, Waters & Nilsson, 2016, s. 141; Bowen,
2009, s. 31–32; Denscombe, 2018, s. 339; Patel & Davidson, 2011, s. 69.)
Sammanfattningsvis är dokumentanalysen särskilt lämplig för kvalitativa studier (Bowen,
2009, s. 29). Dokument ger en bakgrund och ett sammanhang som forskaren kan använda
sig av för att producera, utveckla och förstå den empiriska kunskapen. Stukát (2011, s. 60)
tar upp dokumentanalysens frågeställningar som kan vara: hur mycket tar man upp, på vilket
sätt beskrivs det och vad tar man inte upp? I mitt arbete har jag som forskare som avsikt att
använda mig av officiella styrdokument och följaktligen är dokumentanalysen ett naturligt
och välgrundat val. Bowen (2009, s. 32) påpekar även att dokumentanalysen erbjuder
fördelar som klart överväger de ovan nämnda begräsningarna.

4.5 Datainsamlingsmetod
Enligt Fejes och Thornberg (2015, s. 31) är det metodansatsen som styr vilken slags
datainsamlingsmetod som är mest lämplig för användning. Varje del i systemet påverkar den
andra. Newby (2010, s. 383) påpekar därtill att insamlingen av data är en del av det hela
forskningssystemet och således kan beslut om datainsamlingsmetod inte fattas isolerat, utan
kräver ett samband mellan forskningens mål, dataanalys och urval av källor. Skribenten bör
försöka säkerställa en överblickbarhet redan under materialinsamlingsprocessen, för att
undvika otaliga mängder av material (Ahrne & Svensson, 2015, s. 222).

40
I detta fall används kommunala styrdokument för analys. Enligt Justesen och Mik-Meyer
(2011, s. 103) spelar de dokument som finns i samhället idag en avgörande roll för beslut
och handlingar inom organisationer. Således finns det goda skäl till att använda sig av
dokument som en form av empiriskt material i denna studie.
För att på bästa möjliga sätt kunna besvara min forskningsfråga finns det en del datamaterial
som är nödvändigt att samla in. Mängden av material som kan samlas in beror på
avhandlingens problemställning samt hur mycket tid skribenten har för analys och insamling
av material (Patel & Davidson, 2011, s. 69). Insamlingsprocessen består av fyra följande
steg: 1) överblick över kommunernas offentliga styrdokument för att skapa en helhetsbild
av vad som finns tillgängligt 2) systematiskt välja ut vilka kommuner som används som
fallkommuner i forskningen 3) strukturera insamlat material 4) analys av material.

4.6 Urval
För att avgränsa forskning är urvalet en central del. Urval innebär att forskaren, genom ett
strategiskt beslut, väljer att endast fokusera på en del av hela undersökningspopulationen
(Denscombe, 2018, s. 57).
För ett lyckat forskningsprojekt krävs det att urvalet har gjorts genom en vetenskaplig
procedur (Olsson & Sörensen, 2007, s. 55). Urvalet är även avgörande för vilken slags
datainsamlingsmetod som fungerar för avhandlingen, och vice versa. För användning av
dokument krävs det ytterligare att forskaren analyserar hur mycket av materialet som ska
vara med. Samtidigt bör man veta hur man konkret får tag på de relevanta dokument som
behövs. (Justesen & Mik-Meyer, 2011, s. 108.)
Urvalet i denna avhandling består av 5 kommuner. Kommunernas styrdokument för
förvaltning och administration kommer att undersökas. Undersökningen sker på basen av
offentliga dokument som är tillgängliga för alla. Justesen och Mik-Meyer (2011, s. 108)
påpekar att det rent praktiskt är viktigt för forskaren att veta hur man får tillgång till de
behövliga dokumenten. I detta fall är tillgängligheten inte ett problem eftersom det handlar
om offentliga kommunala styrdokument.

41
Enligt Justesen och Mik-Meyer (2011, s. 108) är urvalsfrågan mycket väsentligt när det
gäller dokument. Detta eftersom man inte kan hävda att man läst och tagit hänsyn till alla
tillgängliga dokument. Följaktligen ger jag en överblick över en relevant mängd av
kommunala styrdokument för att vetenskapligt kunna utskilja vilka kommuner som används
i min studie. Eftersom jag har avgränsat min studie till Svenskfinland kunde jag enkelt
minska på den mängd dokument som jag ville undersöka i jämförelse med om studien hade
gällt hela Finland. De dokument jag sökt fram är även sådana dokument som i dagens digitala
värld är väldigt lättillgängliga. Detta främst eftersom dokumenten består av kommunernas
förvaltningsstadgor (Lag om offentlighet i myndigheternas verksamhet 621/1999), vilka i de
flesta fall hittas på kommunernas egna hemsidor. Jag har även kontinuerligt följt med i den
kommunala politiken för att kunna identifiera om någon kommuns dokument varit under
uppdatering. För att säkerställa att de dokument jag använder mig av fanns kvar och var
tillgängliga för mig så sparar jag ner dokumenten på min egen dator.
Avhandlingens

undersökningsmaterial

består

av

offentliga

handlingar,

t.ex.

förvaltningsstadgor och protokoll. Kommunernas kommunala styrdokument ska, som
forskningsmaterial, uppfylla avhandlingens syfte och svara på forskningsfrågan. Utgående
från dokumenten analyseras hur rektors uppdrag gestaltas. I många fall är det, utöver
offentligt material, väsentligt att även använda sig av texter som används internt i företag
och organisationer. När det gäller den offentliga sektorn kan det finnas en möjlighet att söka
fram hur man har behandlat ett ärende och den vägen få en inblick i relevant information.
(Justesen & Mik-Meyer, 2011, s. 108–109.)
I resultatredovisningen kommer kommunerna att bokstaveras. I tabellen nedan lyfter jag
fram kommunerna och dess bokstav samt information om antal grundskolor i de aktuella
kommunerna. Framställningen visar även en variation i kommunstorleken vilket är viktigt
för att få fram relevanta delar i gestaltningen av rektorsuppdraget.

Tabell 3. Studiens urval

Kommun

Antal grundskolor i
kommunen

Kommun A

13

42
Kommun B

6

Kommun C

15

Kommun D

6

Kommun E

21

Enligt 1 § i lagen om offentlighet i myndigheternas verksamhet (621/1999) är
myndighetshandlingar offentliga, om inte något annat föreskrivs särskilt. Således kräver min
avhandling inga specifika avtal för skriftligt samtycke eller tystnadsplikt, som t.ex. övriga
metoder med enskilda individer gör. Trots det ska man se till att man inte skadar någon på
grund av den forskning som görs.
Även om inga specifika avtal för skriftligt samtycke eller tystnadsplikt behövs har jag valt
att själv kontakta de berörda kommunerna. För kännedom får bildningsdirektörerna i
kommunerna vars dokument jag använder mig av ett mejl med information om syftet med
min studie och tillvägagångssätt. Detta för att informera om användningen av de kommunala
styrdokumenten. Det skriftliga mejlet finns i bilaga 2. Jag nämner även att min färdiga
avhandling kommer att finnas tillgänglig för alla på doria.fi.

4.7 Analys av material
Efter att det strategiska urvalet har gjorts och materialet har samlats in följer analys av
material. Processen att analysera data innehåller olika steg. De olika stegen kräver olika
bearbetning av forskaren. I materialanalysen är det också viktigt att forskaren gör
fortlöpande analyser. (Denscombe, 2018, s. 57; Patel & Davidson, 2011, s. 121.)
Efter datainsamlingen behöver vi komprimera, systematisera och bearbeta materialet för att
kunna formulera svar på de frågor vi har ställt (Patel & Davidson, 2011, s. 111). Dessutom
är det viktigt att materialet och informationen som samlats in av skribenten ska vara
generaliserbart, reliabelt och valitt (Olsson & Sörensen, 2007, s. 36). Om det inte är möjligt

43
att på förhand skapa sig en överblick över det insamlade materialet, så bör det göras i
efterhand (Ahrne & Svensson, 2015, s. 222). Detta för att få en känsla av kontroll över det
material man har till förfogande. I min studie fanns det utrymme och möjlighet att i ett tidigt
skede skapa mig en överblick över det material jag samlade in i min studie. Jag kunde
bekanta mig med dokumenten och deras innehåll redan under forskningsprocessens första
skede eftersom de fanns tillgängliga på internet. Detta gav mig en grundläggande uppfattning
om arbetets empiriska material.
Eftersom jag i min avhandling använder mig av kvalitativ innehållsanalys i form av
dokumentanalytisk metod använder jag mig av den tidigare presenterade innehållsanalysens
process (se kapitel 4.3). Analysen av materialet består av de tre huvuddelarna förberedelse,
organisering och rapportering (Elo & Kyngäs, 2008). Inom ramen för den förberedande
delen undersökte jag som forskare tidigare forskning och centrala aktörer inom det aktuella
temat. Därefter formulerades forskningsfrågan och studiens syfte. Det andra steget,
organisering, omfattar flera olika steg. Här går jag igenom materialet upprepade gånger. Vid
varje steg tolkar jag dokumentens texter och identifierar meningsbärande enheter. Därefter
grupperas enheterna i kategorier som är relevanta utgående från studiens forskningsfråga. I
organiseringsskedet formuleras och inkluderas även resultatets underkategorier. Det sista
steget, rapportering, innebär att jag redovisar forskningens resultat. Detta sker utgående från
de huvudkategorier och underkategorier som har formulerats under processen.
De kommunala styrdokumenten kan tänkas innehålla olika kategoriseringar som tangerar
områden som elevvård, administration, ekonomi, fastighet och personalfrågor. Utgående
från kategorierna analyseras innehållet. I detta skede tolkas innebörden av dokumenten. Det
som är centralt är hur innehållet är formulerat och vad det innebär. Vidare kan även en
koppling göras i analysen om vad i rektors ledarskap som kommer fram som direkt eller
indirekt pedagogiskt ledarskap. Redan vid den inledande utforskningen av data kan en första
uppfattning om rektors uppgifter noteras. Det förefaller vara mycket i rektors ledarskap som
gäller det indirekta pedagogiska ledarskapet, vilket grundar sig i en stor del administrativa
angivelser i de kommunala styrdokumenten.
När kategoriseringen är klar och innebörden av dokumenten tolkats presenteras studiens
resultat. De sammanställda resultaten finns i kapitel 5, strukturerat enligt ett underkapitel

44
med hela resultatredovisningen och ett andra underkapitel med ett kortare sammandrag.
Därefter följer kapitel 6 där resultaten diskuteras.

4.8 Tillförlitlighet, trovärdighet och etik
I all forskning som görs är det viktigt och centralt att diskutera forskningens kvalitet. För att
forskaren således ska kunna diskutera och analysera hur sanna och pålitliga studiens resultat
är, behöver forskaren förklara tillförlitlighet, trovärdighet och etik i relation till den egna
forskningen. Detta påvisar och tydliggör att forskaren själv är medveten om studiens
begränsningar. (Stukát, 2011, s. 132–133, 138.)
Tillförlitlighet, även kallat reliabilitet, handlar om att undersökningens metoder ska vara så
tydliga och välbeskrivna att om man upprepar undersökningen med samma metod och
process skulle man komma fram till samma resultat. Inom forskning där man inte kan erhålla
mått på tillförlitligheten, behöver man försäkra sig om den på andra sätt. Tillförlitlighet
minskar på forskningens felvärde, vilket leder till att forskningen närmar sig det sanna
värdet. (Justesen & Mik-Meyer, 2011, s. 33; Patel & Davidson, 2011, s. 104.)
Utgående från tillförlitligheten kan konstateras att det är viktigt att forskaren verkligen ska
kunna tjäna studiens syfte genom att besvara studiens forskningsfråga. Jag har således varit
oerhört grundlig i mina beskrivningar gällande studiens metodologiska grund. Tjora (2012)
lyfter därtill fram, inom ramen för tillförlitlighet, att det är viktigt som forskare att redogöra
för sin egen position i forskningen. Detta är viktigt för att diskutera vilket slags engagemang
forskaren har i temat. För att öka tillförlitligheten behöver studiens forskare dessutom,
genom reflektion, fundera över om det finns faktorer som kan påverka forskningen på olika
sätt. Detta kan vara t.ex. särskild eller stor kunskap om det aktuella ämnet och särskilt
engagemang. Att som forskare ta sig an ett tema eller ämne man har ett stort intresse i kan
vara en fördel i och med att frågeformulering och problematisering kan vara lättare. Däremot
kan projektets tillförlitlighet påverkas negativt om forskaren genom processen bär med sig
en viss förhandsinställning. (Tjora, 2012, s. 159–160.) Jag har därmed, i början av
avhandlingsprocessen, resonerat kring egna erfarenheter och den kunskap som kunde ha
påverkat studiens tillförlitlighet.

45
Trovärdigheten tenderar vara ett problem med kvalitativa studier. Målet för allt
forskningsarbete är dock att alltid ta fram kunskap så trovärdig som möjligt. Således är det
viktigt att forskaren kan bevisa trovärdigheten för sina data och analyser. I kvantitativ
forskning brukar man i detta syfte använda sig av begreppet validitet. Validitet innebär att
forskaren mäter det som faktiskt ska mätas. Trovärdigheten, eller validiteten, gäller således
att undersökningens resultat klargör forskningsfrågan. (Fejes & Thornberg, 2015, s. 258;
Justesen & Mik-Meyer, 2011, s. 33; Patel & Davidson, 2011, s. 62; Trost, 2010, s. 133.)
Patel och Davidson (2019, s. 133–134) lyfter fram att begreppet trovärdighet inte enbart
gäller

delar

av

forskningen

utan

forskaren

bör

eftersträva

god

validitet

i

forskningsprocessens samtliga delar. Detta har jag som forskare beaktat från avhandlingens
inledningsprocess tills att forskningen är slutförd. Detta är viktigt med tanke på flera
aspekter. Exempelvis påpekar Denscombe (2018, s. 385) i sammanhanget att ”om det råder
tvivel om kvaliteten i de data som forskningen genererar, finns det uppenbart anledning att
ifrågasätta resultatens trovärdighet”. För att påvisa kvalitet och trovärdighet i min studie har
jag använt mig av data som har direkt relevans för studiens forskningsfråga (Denscombe,
2018, s. 386). Vidare påpekar även Patel och Davidson (2019, s. 134) att trovärdigheten
påverkas av hur forskaren, inom ramen för hela forskningsprocessen, förmår använda och
tillämpa den förförståelse hen har.
Forskaren bör noga överväga etiska aspekter inom varje enskild forskningsprocess (Trost,
2010). Forskningen ska vara pålitlig och av hög standard. Halavais (refererad i Nyberg &
Tidström, 2012, s. 50) påpekar också att forskaren, under hela avhandlingsprocessen, bör
komma ihåg att det etiska tänkandet ska fortskrida. Jag har därmed i ett tidigt skede bekantat
mig med forskningsprocessens centrala etiska aspekter och tagit dessa i beaktande under
forskningens gång.
När det gäller de forskningsetiska aspekterna är det ingen skillnad mellan kvalitativ och
kvantitativ forskning. Detta eftersom etiken gäller alla vetenskapliga arbeten. Forskaren ska,
enligt etiska regler, inte ljuga ihop och förvränga data. Det är även väsentligt att se till att
inga människor utsätts för skada eller obehag på grund av forskningen. Varje människa har
rätt till integritet och obehöriga ska inte kunna klura ut vilka personer som ingår i
undersökningen. (Fejes & Thornberg, 2015, s. 268; Olsson & Sörensen, 2007, s. 53.) I min
studie har jag inte inkluderat enskilda människor eller använt mig av intervjuer. Således kan

46
jag garantera att ingen kan utsättas för skada eller obehag på grund av denna forskning.
Informerat samtycke och konfidentialitet är i denna studie inte relevant. Forskarens roll är
däremot fortfarande relevant och således är etiska aspekter så som att inte ljuga ihop eller
förvränga data betydande.
I metoddiskussionen (kapitel 7.2) diskuterar jag vidare kring min forsknings tillförlitlighet,
trovärdighet och etiska aspekter.

47

5

Resultatredovisning

I detta kapitel redogörs för dokumentanalysens resultat. Resultaten redovisas utifrån
studiens forskningsfråga. För presentationen av studiens resultat har kommunerna fått en
egen bokstav (A-E), vilket även presenterades i tabell 3. Alla kommuner i studien finns i
Svenskfinland. Analysen resulterade i 5 kategorier som i resultatredovisningen markeras
med fetstil för att underlätta läsningen. Kategorierna finns inte i innehållsförteckningen och
är inte numrerade. I de kategorier där det finns indelningar markeras detta med kursiv stil
för att tydligt framföra detta.

5.1 Hur framställs rektors uppdrag i kommunala

styrdokument?
Under processen med dokumentanalys har jag reflekterat över hur rektors uppdrag gestaltas.
Detta utgående från forskningsfrågan hur rektors uppdrag framställs i kommunala
styrdokument. Utgående från resultatet i studien har följande kategorier utformats:
Administration, Elevvård, Personalledning, Nätverk och samarbete och Strategiskt arbete.
Vid utformningen av kategorierna följde några utmaningar. Somliga uppgifter och
befogenheter är formulerade i styrdokumenten så att de kunde tillfalla olika kategorier.
Därmed har jag genomgående i processen reflekterat över innehållet och betydelsen av de
olika utsagorna. För att möta utmaningarna har underkategorierna också utformats för att
tydligare kunna placera de olika utsagorna i en kategori som omfattar uppgiftens eller
befogenhetens betydelse.
I tabell 4 sammanställs en översikt över huvudkategorierna samt deras underkategorier.

Tabell 4. Analysens kategorier och underkategorier

Huvudkategori

Underkategorier

Administration

Elevadministration
Ekonomi

48
Fastighet och säkerhet
Personaladministration
Elevvård

Individuell elevvård
Studiemiljö och ordning

Personalledning

Anställning och uppsägning
Personalutveckling och introduktion

Nätverk & samarbete

Samarbete med lärarutbildning
Information och kommunikation

Strategiskt arbete

Fostrings-, undervisnings- och utvecklingsarbete

Rektors uppdrag framställs i kommunala styrdokument genom flera olika aspekter. Dessa
aspekter presenteras nedan för att beskriva hur rektors uppdrag gestaltas i dokumenten.
I resultatredovisningen presenteras kommunernas formuleringar och framställning av
rektors uppgifter och befogenheter. I sammanhanget är det även viktigt att poängtera att
huvudsyftet inte är att jämföra kommunernas innehåll även om framställningen sker som
nedan. I kommun C finns det, till skillnad från de andra fyra kommunerna, även en mer
detaljerad del kring rektorsuppdraget i styrdokumentet. I denna redovisning tas dock med
den sammanfattande delen som visar innehållet på ett övergripande sätt. Den detaljerade
delen är mycket informationsrik, men i min studie är det relevanta att granska den
övergripande framställningen för att skapa en gemensam bild utgående från de fem
kommunerna. De detaljer som finns i dokumentet kan alla hänföras till den övergripande
framställningen. Nedan presenteras de olika kategorierna för att redovisa den
sammanfattande framställningen av rektorsuppdraget utgående från dokumentanalysen.

49

Administration
En stor kategori som kunde utformas i den kvalitativt innehållsliga dokumentanalysen är
administration. Administration handlar om att handha skötseln av en löpande verksamhet. I
alla analyserade kommunala dokument finns det administrativa uppgifter och befogenheter
för rektor. Området är brett och genomsyrar olika dimensioner för rektorsuppdraget. För att
uppmärksamgöra det administrativa områdets omfång har jag delat in rektors uppgifter och
befogenheter i fyra underkategorier.
Elevadministration
Till rektors uppdrag hör administrativa uppgifter som direkt rör skolans elever. Uppgifterna
består mestadels av beslut om antagning, om frånvaro från skolan och även om att godkänna
kurser samt utfärda betyg.
Kommun A: Rektor inom den grundläggande utbildningen:
- beslutar om antagning av en elev till förskola och grundläggande utbildning under en
annan tid än i samband med den årliga anmälan till skolan
- beslutar om antagning av andrahandssökanden
- beslutar om att ge en elev mer än tre dagar lång befrielse från skolgången
Kommun B: Rektorernas uppgifter och befogenheter:
- bevilja elev lov från skolgång för 8-30 dagar
- godkänna kurser som eleverna avlagt på andra ställen
Kommun D: Rektor beslutar om:
- att bevilja elev rätt till frånvaro från skolan för tid som underskrider två veckor
Kommun E: Rektor inom grundläggande utbildning har rätt att:
- bevilja tillfällig frånvaro som är längre än tre dagar
- besluta om och utfärda betyg över särskild examen

- besluta om antagning av andra än läropliktiga till utbildning
- utfärda avgångsbetyg, skiljebetyg och betyg över slutförd lärokurs, betyg över särskild
examen samt besluta om ny bedömning av en elev

I samtliga analyserade kommuner har rektor som uppgift att, i olika omfång, bevilja en elev
rätt till lov från skolgång. Enligt min tolkning består detta av en administrativ uppgift för
rektor där hen är en avgörande part i ärendet. Själva beslutet påverkar däremot mest elev och
lärare. Detta eftersom det innebär att elevens lärare bör sammanställa uppgifter utgående

50
från den undervisning som eleven missar. Beslutet påverkar en lärare i den mån att det ger
mera arbete för hen. Att rektor har ansvaret i detta sammanhang kan därmed betyda att det
är rektors ansvar, i samråd med läraren, att kunna organisera det som påverkar elevens
frånvaro.
Rektor ska enligt de kommunala styrdokumenten även besluta om antagning av elev enligt
varierande, definierade orsaker. I kommun A beslutar rektor t.ex. om antagning under annan
tid än den årliga anmälan och om antagning av andrahandssökanden. Här har rektor en viktig
uppgift där det är viktigt att kontrollera principerna gällande ärendet. Min tolkning är att
rektor bör kunna konstatera och avgöra utgående från definierade kriterier angående t.ex. en
elev som önskar gå i annan skola än sin närskola eller i annat område än sitt
elevupptagningsområde.
Utgående från dokumenten kan även konstateras att rektors uppdrag innefattar
elevadministrativa uppgifter som att godkänna kurser och utfärda betyg. Uppgifterna i sig är
tydliga och lättolkade. Det är definierat vilka slags betyg utfärdandet gäller vilket gör att det
enligt min tolkning är en administrativ uppgift som utförs periodiskt. Att godkänna kurser
avlagda på andra ställen är en uppgift som definieras i det kommunala styrdokumentet för
kommun B. Detta är ävenså en av de övriga administrativa uppgifterna som sker periodvis
och troligen inte är omfattande när det gäller den grundläggande utbildningen.
Ekonomi
I två av de analyserade kommunala styrdokumenten framställs en del av rektors uppgifter
med utgångspunkt i skolans ekonomi och förvaltning. Utgående från min analys av
dokumenten är uppgifterna administrativa i sin helhet.
Kommun B: Rektorernas uppgifter och befogenheter:
- svara för skolans ekonomi
- för nämnden bereda skolans förslag till verksamhetsplan och budget för skolorna,
följa upp förverkligandet av budgeten för den egna skolans del samt fullgöra andra
uppgifter i anslutning till skolans ekonomi
Kommun C: ...ankommer på rektor följande uppgifter:
- leda, utveckla, planera och övervaka förvaltning och ekonomi
- handha ekonomi-, resultat- och kvalitetsuppföljning

51
I kommun B ska rektor svara för skolans ekonomi. I kommun C har uppgiften däremot
definierats som att rektor ska leda, utveckla och planera. Den ekonomiska biten inom det
kommunala är något som är centralt och betydande. Därmed är framställningen av
uppgifterna kring detta betydelsefull. Att svara för något är betydelsefullt och avgörande på
samma sätt som att leda, utveckla och planera. Enligt min tolkning är däremot denna del av
uppdraget något som är aningen svårt att helt begripa som utomstående. Visserligen är
ansvaret betydande men utan detaljbeskrivning är tolkningsområdet stort. Hur uppgifterna
framställs tyder trots det på att ekonomi och förvaltning är något som rektor ägnar mycket
av sin arbetstid åt. Att svara för och leda, utveckla och planera en hel skolas ekonomi betyder
följaktligen ett ekonomiskt ansvar för en hel verksamhet. Verksamhetens alla delar och
områden är många vilket vidare hjälper att visualisera omfattningen av rektors uppdrag.
I kommun B nämns ävenså att rektor ska bereda skolans förslag för nämnden. Denna del av
uppdraget betonar och poängterar återigen att rektor svarar för skolans verksamhet. Att detta
ansvarsområde tillhör uppgifter och befogenheter för rektor är viktigt för att på bästa möjliga
sätt kunna framföra sin professionella insikt som ledare för en skola. Att rektor får framföra
förslag till nämnden gör att exempelvis budgetbeslut kan iaktta och baseras på varje skolas
behov och begäran. I kommun C betonas därtill att rektor ska handha uppföljningen av
ekonomi, resultat och kvalitet. Det sätter, enligt min tolkning, uppdraget i en position där det
är viktigt att följa med verksamheten utgående från olika perspektiv. Rektorn har därmed ett
stort ansvar och i sammanhanget krävs även vissa ekonomiska kunskaper som rektor bör
besitta för att kunna fullgöra de uppgifter och befogenheter hen har inom området.
Fastighet och säkerhet
I de kommunala styrdokumenten kan vi i tre kommuner se uppgifter som berör området
fastighet och säkerhet. Rektors administrativa uppgifter och befogenheter gäller inte endast
ekonomi, förvaltning och elevadministration utan även t.ex. skolan som en fastighet.
Kommun A: Rektor inom den grundläggande utbildningen:
- besluta om begränsning av undervisningens offentlighet
Kommun B: Rektorernas uppgifter och befogenheter:
- bevilja tillfälligt tillstånd för användning av skolfastighet till annat än skolbruk
- svara för att skolans räddningsplan och andra planer är aktuella

52
Kommun E: Rektor inom grundläggande utbildning har rätt att:
- besluta om begränsning av undervisningens offentlighet
- besluta om uthyrning av skolans lokaler i enlighet med stadens riktlinjer

I kommun B och E framgår det att rektor kan besluta om och bevilja annan verksamhet i
skolans lokaler och fastigheter. Dessa utsagor innebär att externa aktörer kan få tillgång till
utrymmen där elever, lärare och övrig personal rör sig under skoldagen. Att rektor kan
besluta om detta innebär därmed att annan verksamhet kan ordnas nära skolans och elevernas
redskap och verktyg. Enligt min egen analys har uppgiften den betydelsen att rektor som
beslutsfattare i sammanhanget även ansvarar för eventuella konsekvenser som detta kan ha.
Visserligen kan det vara enligt stadens riktlinjer, som i kommun E, och därmed ha att göra
med exempelvis ekonomiska frågor. Skolans utrymmen är ofta ändamålsenliga för annan
verksamhet och i samhället är det följaktligen viktigt att samarbeta med andra aktörer.
Gällande verksamhetens säkerhet har rektor en nyckelroll. I kommun A och E kan rektor
besluta om begränsning av undervisningens offentlighet. Denna utsaga har hänförts till
skolans säkerhet. Detta eftersom sådana beslut kan ha utgångspunkt i åtgärder gällande
säkerheten i skolan. I kommun B presenteras en utsaga som påpekar rektors uppgift att svara
för att skolans planer är aktuella, exempelvis räddningsplanen. Genom uppgiften ges rektor
ett stort ansvar med tanke på de funktioner aktuella planer har. Att rektor har ålagts denna
uppgift innebär, enligt min tolkning, även att kännedomen i planerna kan vara fördelaktigare
än om planerna utformats av någon annan. Eftersom rektor svarar för skolans verksamhet är
det av stor vikt att kunna utveckla och vidarebefordra planernas innehåll, mål och betydelse.
Personaladministration
Följande utsagor är aningen varierande men tillfaller enligt min analys det administrativa
ansvarsområdet. I kommun D och E framkom inga uppgifter i likhet med det som nedan
framkommer i kommun A, B och C.
Kommun A: Rektor inom den grundläggande utbildningen:
- beslutar efter att ha hört lärarkåren om utdelning av stipendier och övriga understöd
Kommun B: Rektorernas uppgifter och befogenheter:
- vid behov ansvara för förberedelse och verkställighet av kommunstyrelsens,
bildningsnämndens beslut som gäller skolan, såvida uppgiften inte ankommer på annan
tjänsteinnehavare

53
- till bildningsavdelningen meddela om timmar och övriga prestationer, som utgör
grund för avlöning
- meddela förändringar i lärarnas arbetsordning till bildningsavdelningen
Kommun C: ...ankommer på rektor följande uppgifter:
- att besluta om reseförordnande för tjänste- och befattningsinnehavare inom
utbildningen för utbildning och småbarnspedagogik, så vida inte annorlunda har
stadgats eller bestämts

Den första utsagan, i kommun A, kunde delvis hänföras till andra underkategorier. Dessvärre
framkommer inte vem stipendierna och understöden gäller. Är det endast elever som erhåller
dem kunde uppgiften passa bra under elevadministration. Det står att rektor har
beslutanderätt i ärendet, men behöver därtill höra lärarkåren. Vidare innebär det att
lärarkåren har möjlighet att framföra avgörande eller påverkande åsikter. Om ett stipendium
exempelvis gäller en elev är det till fördel att lärare kan höras eftersom de i somliga fall kan
ha tydligare insikter om elevens prestationer eller exempelvis motivation. För rektor innebär
beslutstagande att svara för beslutet men i detta fall och i denna uppgift kan det vara många
parter engagerade.
I kommun B understryks det i styrdokumentet att rektorerna i kommunen ska vid behov
ansvara för både förberedelse såväl som verkställighet av beslut som gäller skolan. I utsagans
sista del betonas att detta gäller ”såvida uppgiften inte ankommer på annan
tjänsteinnehavare”. Ansvaret tilldelas därmed rektor om så behövs. Formuleringen vid behov
tyder på att detta inte är något som rektor ansvarar för regelbundet. Uppgiften tillfaller det
administrativa området på grund av ärendehanteringen och de beslutsfattande organen.
Att vara i kontakt med bildningsavdelningen är också något som betonas i kommun B.
Genom de två utsagorna kan konstateras att det i uppgifter och befogenheter för rektor
framgår att det ska finnas kommunikation skolan och avdelningen emellan. Rektor framställs
här som en nyckelperson och en mellanhand i sammanhanget. Från rektor ska förändringar
gällande lärare såväl som exempelvis timlistor meddelas. Timlistor kan användas av
exempelvis skolans övriga personal, beroende på arbetsavtal. Utsagorna kan även tolkas som
personalledning men tillhör enligt min tolkning mera administrativa uppgifter. Utgående
från lärarnas synpunkt är detta kännetecknande uppgifter för rektor som lärarnas chef. När
rektor däremot vidarebefordrar informationen är det mera utav ett administrativt ärende.

54
Att rektor framställs som beslutsfattare i administrativa ärenden har tydliggjorts i de ovan
diskuterade utsagorna. I kommun C kommer det därtill fram att rektor kan komma att besluta
om reseförordnande för hens personal. Beskrivningen är tydlig och för fram uppgiftens syfte
väl. Detta innebär en uppgift bland andra i det administrativa arbetet för rektor. I utsagan
noteras även slutligen att rektor beslutar om ärendet ”så vida inte annorlunda har stadgats
eller bestämts”. Om det är rektor eller annan som tar beslutet kan således inte konstateras
utgående från utsagan i det kommunala styrdokumentet utan det finns troligen olika
tillvägagångssätt beroende på ärendets art.

Elevvård
En annan stor kategori som konstaterades i dokumentanalysen är elevvård. Alla fem
kommuner har i sina styrdokument uppgifter och befogenheter för rektor inom elevvården.
Kategorins innehåll är beskrivande och framställer rektors uppdrag i relation till skolans
elever. För att tydliggöra rektors uppgifter och befogenheter i kategorin har två
underkategorier utarbetats.
Begreppet elevvård har flera betydelser. Det kan syfta på bland annat insatser av
skolhälsovårdare, skolläkare och skolpsykologer. I min studie har jag valt att utgå från hur
man i Glgu 2014 definierar begreppet. ”Elevvård hänger samman med skolans fostrings- och
undervisningsuppdrag. [...] Elevvård innebär att främja och upprätthålla elevens
studieframgång, goda psykiska och fysiska hälsa, sociala välbefinnande och verksamhet som
ökar förutsättningarna för dessa i skolan” (Utbildningsstyrelsen, 2014, s. 78). Inom ramen
för den gemensamma elevvården betonas i Glgu 2014 även att ”Eleven har rätt till en trygg
studiemiljö. [...] Ordningsregler ökar säkerheten, trivseln och den interna ordningen i
skolan” (Utbildningsstyrelsen, 2014, s. 80).
Individuell elevvård
Den individuella elevvården innebär att rektor har uppgifter och befogenheter som direkt rör
den enskilda eleven. De utsagor som presenteras nedan visar att rektor i sitt uppdrag kan ta
beslut med syftet att främja och upprätthålla elevens välbefinnande, studieframgång och
hälsa. Rektorsuppdraget framställs här genom beslut som fattas på elevnivå.

55
Kommun A: Rektor inom den grundläggande utbildningen:
- beslutar om antagning av en elev till förberedande undervisning inför den
grundläggande utbildningen
- beslutar om att bevilja skolskjutsförmåner utifrån längden av skolvägen och farliga
vägar
- beslutar om tillvalsämnen ifall den undervisning eleven valt inte kan ordnas eller
eleven inte utför valet inom angiven tid
- beslutar om särskilda undervisningsarrangemang
Kommun B: Rektorernas uppgifter och befogenheter:
- besluta om att elev befrias från i olika läroämnen
- besluta om byte av alternativa ämnen för elev
- godkänna elevs individuella studieplan
Kommun C: ...ankommer på rektor följande uppgifter:
- leda, utveckla, planera och övervaka elevvården
Kommun D: Rektor beslutar om:
- tillstånd att inleda skolgången ett år tidigare eller ett år senare
- särskilda undervisningsarrangemang
- byte av tillvalsämne
- stödundervisning och specialundervisning på deltid
Kommun E: Rektor inom grundläggande utbildning har rätt att:
- besluta om att kvarstanna i årskursen
- besluta om byte av läroämne eller lärokurs

Utsagorna ovan hänförs alla till elevvård och närmare bestämt den individuella eleven i
skolan. Det finns i uppdraget tydliga bestämmelser om vilka slags beslut rektor svarar för. I
kommun A, B, D och E förekommer frekvent begreppet ”besluta om”. I sammanhanget är
begreppets betydelse viktig eftersom det är rektor som tar ett beslut som är väldigt avgörande
för en elev. I utsagorna finns beslut som t.ex. beträffar elevens studieframgång i den mån att
rektor kan besluta om förberedande undervisning, inledande av skolgång tidigare eller senare
och att elev kan kvarstanna i årskursen. Besluten är stora och påverkar elevens hela skolgång.
Även om det i utsagorna står att det är rektor som tar beslut är det många övriga inblandade
aktörer i processerna. Utgående från min tolkning i analysen tar rektor ett beslut som troligen
baserar sig på ett förslag från en annan nyckelperson i processen. Vidare har rektor ett ansvar
för beslutets påföljder.

56
I styrdokumentens utsagor gällande ämnen i skolan kan rektor också ta olika beslut som
tillfaller den individuella elevvården. I kommun A kan rektor ta beslut om tillvalsämne för
en elev, i kommun B kan rektor besluta om alternativa ämnen för eleven samt befria eleven
från i olika läroämnen, i kommun D besluta om byte av tillvalsämne och i kommun E kan
rektor besluta om byte av läroämne eller lärokurs. Utsagorna visar att rektors uppdrag i
styrdokumenten framställs som ett betydelsefullt uppdrag med tanke på elevernas
studieframgång och välmående.
I kommun A och D uttrycks även ansvar för beslut om särskilda undervisningsarrangemang.
I likhet med konstaterandet ovan har rektor en central roll i den individuella elevvården.
Vidare kan rektor även besluta om ärenden som för eleven främjar lärandet genom t.ex. en
individuell studieplan och stöd- och specialundervisning. Detta innebär därtill att när rektor
svarar för skolans verksamhet inkluderar det även många beslut gällande den enskilda eleven
i skolan. I styrdokumentet för kommun A betonas därtill rektors roll i beslutsfattandet kring
skolskjuts för eleverna. Utsagan kan delvis tänkas tillhöra det administrativa uppdraget men
är även en viktig aspekt i elevvården med tanke på skolskjutsens roll för en trygg verksamhet
både i skolan och på vägen dit för eleven. I kommun C har rektorsuppdraget kring elevvården
sammanfogats med begreppen att leda, utveckla, planera och övervaka området.
Omfattningen är bred och tolkningsutrymmet stort för vad uppdraget egentligen innebär.
Detta är dock en fördelaktig framställning eftersom många mindre uppgifter kan hänföras
till den övergripande framställningen.
Enligt definitionen i Glgu 2014 sammanhänger elevvården med skolans undervisnings- och
fostringsuppdrag (Utbildningsstyrelsen, 2014, s. 78). Utsagorna nedan framställer rektors
roll och ansvar i uppdraget i en fostrande verksamhet.
Kommun A: Rektor inom den grundläggande utbildningen:
- beslutar om att ge en skriftlig varning till en elev
Kommun B: Rektorernas uppgifter och befogenheter:
- besluta i disciplinära ärenden, som berör elev, i enlighet med lag och förordning
Kommun D: Rektor beslutar om:
- skriftlig varning till elev/studerande

57
Kommun E: Rektor inom grundläggande utbildning har rätt att:
- besluta om att tilldela en elev skriftlig varning
- besluta om att förvägra en elev rätt till undervisning för återstoden av dagen

Denna del i framställningen av rektorsuppdraget påvisar vilken roll och makt uppdraget
innebär. I styrdokumenten betonas att rektor kan ge en skriftlig varning till en elev. Vilken
slags varning eller baserat på vilka händelser eller situationer varningen kan ges
framkommer inte men kan tänkas grunda sig på t.ex. skolans ordningsregler. För att
säkerställa verksamhetens trygghet och jämlikhet är det väsentligt med varningar i den mån
de behövs. I kommun B understryker man i styrdokumentet att rektor ska besluta i
disciplinära ärenden i överensstämmelse med förordning och lag. Detta i ärenden som berör
elev. Här framställs uppdraget baserat på att rektor bör vara påläst och medveten om lagar
och förordningar som kan påverka beslut angående disciplinära åtgärder. I dokumentet för
kommun E beskrivs en uppgift där rektor har rätt att neka en elev ”rätt till undervisning för
återstoden av dagen”. Utsagan påvisar åter rektors makt gällande skolans verksamhet.
Inom ramen för den individuella elevvården ska elevens studieframgång främjas och
upprätthållas. I 26 § i lagen om grundläggande utbildning (628/1998) poängteras att ”Om en
läropliktig inte deltar i utbildning som ordnas med stöd av denna lag, skall den kommun där
hen är bosatt övervaka hans framsteg”. Följande utsagor tar sig uttryck i lag och har i
kommun A, B och D framlagts enligt följande:
Kommun A: Rektor inom den grundläggande utbildningen:
- förordnar en lärare att övervaka de framsteg en läropliktig elev i hemundervisning gör
i studierna
Kommun B: Rektorernas uppgifter och befogenheter:
- utse examinator för elev som bedrivit studier utanför skolan
Kommun D: Rektor beslutar om:
- att utse bedömande lärare för elev i undervisning utanför skolan

I dessa tre kommuner landar uppgiften kring bedömning av elev utanför skolan på rektorerna
i kommunen. Enligt lag tillhör uppgiften kommunen där eleven bor. Att därtill delegera
uppgiften till rektorerna är av betydelse med tanke på att uppgiften troligtvis då även landar
på den skola som är elevens närskola. I samtliga kommuner delegerar rektor vidare uppgiften
till en lärare som agerar examinator i ärendet. I styrdokumenten betonas rektors befogenhet

58
att ansvara för att utse en ansvarig lärare för bedömning. Detta påvisar att rektor kan ta ett
beslut som i princip helt delegerar vidare uppgiftens syfte och mål.
Studiemiljö och ordning
Eftersom en del av elevvården omfattar en trygg studiemiljö, ordning, trivsel och säkerhet
(Utbildningsstyrelsen, 2014, s. 80) har denna underkategori tagits fram. I denna kategori
fokuserar rektors uppgifter och befogenheter mera på den gemensamma elevvården till
skillnad från den föregående kategorin, individuell elevvård. Gällande studiemiljö och
ordning har rektor följande ansvar:
Kommun A: Rektor inom den grundläggande utbildningen:
- godkänner skolans ordningsregler
Kommun B: Rektorernas uppgifter och befogenheter:
- ansvara för arbetsron i skolan
- besluta om skolans ordningsregler
Kommun C: ...ankommer på rektor följande uppgifter:
- ansvara för ordnings- och säkerhetsfrågor
Kommun D: Rektor beslutar om:
- att godkänna ordningsregler i samråd med eleverna och personal

Rektorsuppdraget gestaltas i de kommunala styrdokumenten genom bland annat skolans
ordningsregler. Enligt styrdokumenten hör till rektors uppgifter och befogenheter att främja
en god miljö. Detta uttrycks med verbaliseringar som godkänna, ansvara för och besluta om.
Vidare betyder det, enligt min tolkning, att exempelvis ordningsreglerna är något som rektor
ansvarar för men det betyder inte i alla fall att de tas fram av rektor. I kommun D tydliggörs
i styrdokumentet för vad rektor beslutar om att ordningsreglerna ska godkännas ”i samråd
med eleverna och personal”. Här framställs uppdraget som en roll där rektor genom
växelverkan med skolans personal och elever svarar för skolans verksamhet. Hur man har
verbaliserat denna uppgift fastställer rektors ansvar men visar även på att andra i skolans
verksamhet kan delta i och påverka beslut gällande skolans studiemiljö och ordning.

59

Personalledning
Att vara rektor innebär enligt kommunernas styrdokument också att leda skolans personal. I
kommun, A, B, C och D förekommer det i rektors uppgifter och befogenheter personalfrågor
som berör rekrytering, utveckling och ledighet. I kommun E finns det ingen tydlig punkt
eller uppgiftsbeskrivning som gäller rektors roll kring skolornas personal.
Anställning och uppsägning
Det som främst betonas i styrdokumenten kring personalledning är rektors uppgift att
anställa lärare och annan personal till skolan. Detta beroende på anställningens art eller
längd. I vilken mån rektor kan anställa är därmed begränsad utgående från uppgift, resurser
och omfattningen av arbetsavtalet.
Kommun A: Rektor inom den grundläggande utbildningen:
- utser timlärare i bisyssla inom ramen för timresursen
Kommun B: Rektorernas uppgifter och befogenheter:
- anta timlärare i bisyssla och besluta om uppsägning av timlärare i bisyssla
Kommun C: ...ankommer på rektor följande uppgifter:
- bevilja underlydande tjänsteinnehavare, timlärare och i arbetsavtalsförhållande
stående personer tjänsteledighet eller befrielse från arbetsuppgifter och anställa vikarie i
enlighet med av sektionen angivna befogenheter för högst 6 månader
Kommun D: Rektor beslutar om:
- timlärare i bisyssla
- anställa i arbetsavtal eller förordna personal till skolan för viss tids anställning under
två veckor

I dokumenten betonas att rektor ska anställa viss personal till skolan. Ansvarsområdet
omfattar urval, anställningsintervjuer och i vissa fall utannonsering av arbetet. Således hör
det till rektorns uppgift att vara kunnig inom kommunala tjänste- och arbetskollektivavtal
som UKTA och AKTA. Med tanke på personalens betydelse för verksamheten i skolan är
personalledningen omfattande för rektorer. Om t.ex. en lärare är frånvarande kan det
innebära att rektor behöver anställa viss tids personal och det leder ävenså till ytterligare
administrativa uppgifter för rektor. Personalledningen är central på många olika plan.

60
Dessutom kan rektor vara ansvarig över uppsägning av timlärare. Här är det viktigt att rektor
i sitt uppdrag känner till sina skyldigheter och rättigheter.
Att rektor framställs som en nyckelperson kring de ovan framförda utsagorna tydliggör att
uppdraget kan hänföras till personalledning. I de kommunala styrdokumenten används i
sammanhanget begrepp som besluta om, bevilja, anta och utse. Framställningen av rektors
uppdrag visar därmed att verbaliseringen av en uppgift med likadan innebörd kan skilja sig
åt i olika styrdokument.
Personalutveckling och introduktion
I kommun A betonas rektors roll i relation till fortbildningar för personalen och förordnandet
av klassföreståndare. Att rektor har en roll gällande fortbildning påvisar att det är betydande
med upprätthållande av kunnandet i personalen. I kommun C värderar man därtill
introduktion i arbetet högt såväl som personalens utveckling och motivation. I de följande
utsagorna kan detta ses i sin helhet:
Kommun A: Rektor inom den grundläggande utbildningen:
- godkänner fortbildning för undervisningspersonal och skolgångshandledare inom den
grundläggande utbildningen enligt enhetens utbildningsplan
- förordnar klassföreståndarna
Kommun C: ...ankommer på rektor följande uppgifter:
- leda tjänste-/befattningsinnehavaren samt sörja för deras upprätthållande av
yrkesskicklighet och motivation
- genomföra kontinuerliga utvecklingssamtal med tjänste-/befattningsinnehavaren
- ansvara för att ny personal/lärare erhåller introduktion till arbete (hänvisning till
blankett ”introduktion till arbete” samt personalguide)
- svara för ny (undervisnings)tjänste-/befattningsinnehavares introduktion i arbetet

I tre av de analyserade styrdokumenten framkommer rektors ansvar över personalens
personliga utveckling. Vikten av upprätthållande av yrkesskicklighet och fortbildningar är
avgörande för skolans verksamhet. Rektorns roll är central gällande personalutveckling och
introduktion på flera olika sätt. Att rektor har befogenhet att godkänna, ansvara och leda
personalens kunnande betyder att hen bör ha kunskap om utvecklingsbehov som finns i
skolan. Därmed kan rektor påverka den egna personalens utveckling i verksamheten som
rektor svarar för.

61
I en av kommunerna finns ett betydande fokus på rektors ansvar för nyanställdas
introduktion i arbetet. Detta sätter rektor som ledare i en nyckelposition där hen ansvarar för
att ny personal får den information som krävs i den specifika skolan. Eftersom rektor svarar
för skolans verksamhet är det av stor betydelse att rektor ser till att hela personalen har den
information som behövs för t.ex. krishantering och elevvård. Om väsentlig information
utelämnas är det rektor som ansvarar för följderna. Rektor har en betydande roll här och
beroende på skolans storlek varierar antalet i personalen och således varierar även ansvarets
omfattning.
Framställningen ovan visar att rektorerna inom kommunerna har ett ansvar för personalen
på olika sätt. Utsagorna kring anställning, personalutveckling och introduktion påvisar de
ansvarsområden rektor har i sitt uppdrag när hen svarar för skolans verksamhet och dess
personal. Uppgifterna och befogenheterna i sig omfattar rektor som chef och ledare, vilket i
sin tur påverkar eleverna såväl som lärarna i skolan.

Nätverk och samarbete
Rektors ansvar över nätverkande och samarbete är en av de kategorier som framhävs i de
kommunala styrdokumenten. I alla fem kommuner som analysen genomfördes i har rektor
uppgifter och befogenheter inom ramen för nätverk och samarbete i form av samarbete med
lärarutbildning och information och kommunikation.
Samarbete med lärarutbildning
I fyra av fem kommuner tas lärarpraktiker upp som ett av de områden rektor beslutar om.
Med tanke på lärarutbildningens omfattning kan praktikanter i skolan vara något som ofta
förekommer.
Kommun A: Rektor inom den grundläggande utbildningen:
- beslutar om antagning av undervisningspraktikant och förordnar en lärare att övervaka
praktiken efter att ha hört ifrågavarande lärare
Kommun B: Rektorernas uppgifter och befogenheter:
- fatta beslut om antagande av lärarpraktikant vid skolan efter att ha hört vederbörande
lärare

62
Kommun D: Rektor beslutar om:
- praktikanter till skolan i samråd med den lärare som ska verka som handledare
- att bevilja forskningslov
Kommun E: Rektor inom grundläggande utbildning har rätt att:
- besluta om beviljandet av praktikplats åt lärarstuderanden

I dokumenten betonas rektors roll gällande beslutsfattandet av beviljandet av
lärarpraktikanter. Att rektor har rätt att anta en lärarstuderande till en praktikplats i skolan
öppnar upp för många möjligheter. Nätverkande och samarbete med framtida potentiella
lärare ger skolan viktiga kontakter. Detta kan även öppna upp för ett starkt nätverk där rektor
lätt kan komma i kontakt med vikarier. När rektor samarbetar med lärarutbildning ges även
lärarstuderande en möjlighet att lära känna skolan och dess verksamhet. I detta sammanhang
betyder ordet besluta att rektor har beslutanderätt. Vidare betyder det att rektor har rätt att ta
ett beslut om praktikplats men det är sedan en eller flera lärare som agerar handledare åt den
studerande. I kommun D kan rektor också bevilja forskningslov. Detta är inte vidare
preciserat men kan handla om t.ex. extern forskning som utförs av studerande. Dock svarar
rektor fortfarande för skolans verksamhet och har därmed ett betydelsefullt ansvar i
sammanhanget.
Det beslut som rektor tar i detta sammanhang är avgörande för hela skolans verksamhet. Att
bevilja en praktikplats påverkar inte enbart den eller de som ska agera handledare utan även
resterande av skolans personal. I princip innebär det att kollegiet utökas och det påverkar
även eleverna i skolan när externa aktörer deltar i verksamheten. Gällande forskning är det
viktigt att rektor reflekterar över om och hur forskningen kan påverka skolans elever och
lärare. Därmed har rektors beslut en central roll.
Information och kommunikation
I kommun B och C har man i de kommunala styrdokumenten uttryckt att rektor svarar för
information om skolans verksamhet. Det formuleras även att rektor ska delta i möten där
kommunikationen mellan kommunens rektorer, bildningsdirektör och bildning är väsentlig.
Kommun B: Rektorernas uppgifter och befogenheter:
- svara för att tillräcklig information ges både inom skolan och utåt, särskilt till elevernas
vårdnadshavare
- på bildningsnämndens kallelse delta i rektorers gemensamma sammanträden

63
Kommun C: ...ankommer på rektor följande uppgifter:
- delta i behov i bildningens ledningsgruppsmöten
- ansvara för skolans interna och externa information

Att rektor ofta är ansiktet utåt för skolan hen leder är tydligt utgående från hur uppdraget
gestaltas i kommunernas styrdokument. Detta eftersom det finns definierat att det i rektors
uppgifter ingår att sköta både intern och extern information och kommunikation. Enligt min
tolkning består denna uppgift av att garantera en process för informationsdelning gällande
skolans verksamhet. Att vårdnadshavare är medvetna om och uppdaterade kring händelser,
evenemang och dylikt är viktigt för förtroendet och en känsla av trygghet. Likaså är det
centralt att rektor ser till att intern information sprids i den mån det behövs. Vidare är det
betydande att den externa informationen som ges är tillräckligt informativ, genomtänkt och
tydlig. Denna information ger externa mottagare en central bild av verksamheten där rektor
ofta ses som en nyckelperson i sammanhanget.
I både kommun B och C lyfts det fram att rektor ska delta i möten. I kommun B gäller det,
på bildningsnämndens kallelse, rektorers gemensamma sammanträden och i kommun C
gäller det att delta i bildningens ledningsgruppsmöten vid behov. I detta fall är det tydligt
vad uppgiften innebär för rektor. Uppgiften består av kommunikation i samverkan med andra
aktörer inom bildningen i kommunen. Att upprätthålla kommunikationen och kontinuerligt
mötas ger rektorerna i skolorna många möjligheter. När rektorerna i en kommun samtalar
kan viktiga aspekter i deras uppdrag diskuteras och resoneras kring. Att därtill samtala och
mötas med aktiva inom bildningsväsendet ger rektorer såväl som övriga aktörer en arena för
diskussion där rektor befinner sig i spänningsfältet mellan nivå 1 och 3 i
utbildningsledarskapets styrkedja.
Rektors uppdrag gestaltas i kommunala styrdokument genom nätverkande och samarbete.
Utgående från denna kategori kan en förståelse för gestaltningen av rektor i samhället
förstås. De uppgifter och befogenheter som berör denna kategori påvisar att rektors nätverk
är omfattande och att rektor är synlig och betydelsefull i många sammanhang som berör
skolan.

64

Strategiskt arbete
I studiens kvalitativa innehållsanalys med utgångspunkt i de kommunala styrdokumenten
har även kategorin strategiskt arbete fastställts. Det strategiska arbetet omfattar den lärande
organisationens långsiktiga planer och utveckling. I alla analyserade dokument finns det
uppgifter och befogenheter i rektors uppdrag som ingår i det strategiska arbetet. Kategorin
har även fått en underkategori som jag presenterar nedan.
Fostrings-, undervisnings- och utvecklingsarbete
I utsagorna nedan kan konstateras att rektorsuppdragets framställning kan hänföras till de
planer som direkt rör den lärande organisationen. I alla fem analyserade kommuner har
rektor en central roll gällande att upprätta, godkänna, leda, redogöra för, upprätthålla och
besluta om olika processer som berör planer och utveckling.
Kommun A: Rektor inom den grundläggande utbildningen:
- upprättar en plan som grundar sig på läroplanen för grundläggande undervisning
- upprättar förskoleutbildningens och den grundläggande utbildningens
verksamhetsberättelser
- godkänner de planer som förutsätts i lagen om grundläggande utbildning och som inte
hör till läsårsplanen
- godkänner den läroanstaltsspecifika elevhälsoplanen
Kommun B: Rektorernas uppgifter och befogenheter:
- leda fostrings-, undervisnings- och utvecklingsarbete
- till nämnden ge redogörelse över uppfostrings- och undervisningsverksamhet vid
skolan och över förverkligande av utbildningsplanen från föregående år
- godkänna ibruktagande av nya läroböcker (finlandssvenska böcker bör användas i
första hand)
Kommun C: ...ankommer på rektor följande uppgifter:
- upprätthålla och styra arbetsprocesserna (verksamhetsplan, läroplan, utvärdering,
utveckling av arbetsgemenskapen, nätverks- och partnerskapsprojekt, samarbete med
intressegrupper m.fl.)
Kommun D: Rektor beslutar om:
- plan för läsåret och målsättningsplan för den egna skolan

65
I flera av de analyserade kommunala styrdokumenten återfinns utsagor som visar rektors roll
gällande de centrala dokumenten som är grundläggande för skolan. Utgående från
utsagornas utformning, syfte och innehåll är rektors ledarskap betydande i sammanhanget.
Att upprätta planer som grundar sig på läroplanen, styra arbetsprocesser och besluta om
planer för målsättning är ett ansvar som rektor framställs ha utgående från analysen. I
exempelvis kommun A betonas även att rektor godkänner elevhälsoplanen för skolan. En
sådan plan påverkar givetvis hela verksamheten och att rektor har det ansvar hen har i
sammanhanget understryker hur rektorskapet förstås och vad det innebär.
Rektorskapet framställs i kommunernas styrdokument genom uppgifter som formas eller
styrs av styrande dokument i den lärande organisationen. Att vidare leda fostrings-,
undervisnings- och utvecklingsarbete i skolan beskriver förhållandevis tydligt rektors
uppgifter och befogenheter. Det strategiska arbetet sätter rektorskapet i en position där
målsättning, planering och utveckling är avgörande för verksamhetens undervisning. Inom
ramen för denna position påverkas organisationen av rektors ledarskap, vilket i sig
framställer utbildningsledningen i situationen.
Den strategiska delen av uppdraget som rektor gestaltas genom de olika uppgifternas
innebörd och verkliga betydelse. Utsagorna ovan påvisar vilken roll rektor har i beslut som
påverkar allt från den enskilda eleven till hela skolan som verksamhet. Även godkännandet
av ibruktagandet av nya läroböcker, som framställs i kommun B, är centralt i rektorskapet.
Vidare framställer utsagan i kommun C att rektorskapet också omfattar att upprätthålla samt
styra processerna. Det är viktigt att detta poängteras för att verkligen betona rektorns roll i
verksamhetens styrande, fostrande och utvecklande processer.

5.2 Sammandrag
För att sammanfatta resultatet av studiens forskningsfråga framställs rektors uppdrag på
olika sätt, vilket i resultatet lyfts fram genom olika kategorier. Följande kategorier har
utformats utgående från analysen: Administration, Elevvård, Personalledning, Nätverk &
samarbete och Strategiskt arbete. Vidare har underkategorier utformats för att förstå
styrdokumentens innehåll på en mer teoretisk nivå. Rektorsuppdraget är mångfacetterat och
studiens kategorisering lyfter fram hur uppdraget gestaltas i de fem kommunerna. Syftet är

66
inte att jämföra kommunerna utan att få en övergripande bild över hur uppdraget formas i
styrdokumenten.
I flera av kommunerna har man utarbetat framställningen av rektors uppgifter och
befogenheter i styrdokumenten utgående från olika styrande begrepp som förklarar
uppdragets omfång. I framställningen betonas frekvent uppgifter som är tolkande och
övergripande. Somliga uppgifter och befogenheter kunde vid en nedbrytning tänkas
innehålla mer detaljerad information om innehållet i rektorsuppdraget. Kategoriseringen
möjliggör en förståelse för gestaltningen av uppdraget i och med innebörden av såväl
huvudkategorier som underkategorier.
I den förstnämnda kategorin, administration, kan konstateras att dimensionerna av uppdraget
är många. De uppgifter som betonas tillfaller utsagor kring elevadministration som
exempelvis innehåller uppgifter kring beslut om lov från skolan, antagning och utfärdande
av betyg. Förutom det elevadministrativa innehållet finns en underkategori med rubriken
ekonomi. Den ekonomiska dimensionen av rektorsuppdraget framställs i utsagorna som
betydande. Ekonomi och förvaltning påverkar verksamheten och är viktigt utgående från
många olika synpunkter. Inom ramen för rektors uppgifter och befogenheter finns utsagor
som t.ex. betonar att rektor ska svara för skolans ekonomi och leda och övervaka detta.
Fastighet och säkerhet är en ytterligare underkategori utformat utgående från
framställningen av rektors uppdrag i de kommunala styrdokumenten. Utsagorna beskriver
att rektor har ett ansvar för skolan som fastighet och skolans säkerhet. Underkategorin
påvisar åter rektors breda arbetsbild utgående från hur uppdraget gestaltas. Under
huvudrubriken administration kunde även en underkategori framhävas med betoning på
personaladministration. Framställningen av uppdraget utgående från utsagorna i kategorin
betonar rektorsuppdraget i relation till exempelvis bildningsavdelningen i kommunen och
beslut eller uppgifter som hör till det administrativa ansvarsområdet gällande personal.
Resultatets andra huvudkategori, elevvård, visar den dimension av uppdraget som direkt
betonar rektors position utgående från skolans elever. Den individuella elevvården omfattar
elevens välbefinnande, studieframgång och hälsa. Rektorsuppdraget gestaltas genom olika
elevspecifika aspekter som t.ex. att ta beslut kring särskilda undervisningsarrangemang,
specialundervisning och individuella studieplaner. Utsagorna i underkategorin betonar
rektors ansvar och framställning i det direkta sambandet med eleven. Inom ramen för

67
elevvård framställs rektorsuppdraget därtill genom skolans studiemiljö och ordning. Rektor
är en nyckelperson i ansvaret för skolan som en trygg miljö innefattande ordning och trivsel
för skolans elever.
Rektors uppdrag framställs även genom den tredje huvudkategorin, personalledning.
Kategorin innefattar ledningen av skolans personal. I den första underkategorin framhävs
rektors uppdrag och roll kring anställning och även uppsägning. Rektor har i vissa fall som
uppgift att anställa både visstidslärare såväl som annan personal till skolan. Vidare framställs
uppdraget som centralt gällande personalens utveckling och introduktion. En uppgift som
betonar rektors roll i sammanhanget är exempelvis att rektor ska genomföra
utvecklingssamtal kontinuerligt. Detta säkerställer personalens ställning i skolan och öppnar
upp för utveckling och förståelse. Uppgiften framställs dock endast i kommun C, vilket är
viktigt att notera med tanke på uppgiftens betydelse och innehåll. Utsagorna visar slutligen
att rektor har en omfattande betydelse för personalledningen i verksamheten.
Den fjärde kategorin framställer rektorsuppdraget utgående från nätverk och samarbete. De
uppgifter som betonas under den första underkategorin, samarbete med lärarutbildning,
omfattar rektors roll gällande beslut angående lärarpraktikanter. Framställningen påvisar att
rektors uppdrag även innebär samarbete med externa aktörer. Nätverkande och samarbete
med framtida lärare är centralt för skolans verksamhet. Under den tredje kategorin finns
ytterligare en underrubrik, information och kommunikation. Utsagorna här beskriver rektors
uppdrag i samhället genom exempelvis informationsdelning till föräldrar. Därtill beskrivs
det att rektor bör delta i olika möten som hänförs till området för kommunikation såväl som
samarbete.
Resultatets femte huvudkategori, strategiskt arbete, omfattar den dimension av rektors
uppdrag som innebär långsiktiga planer och utveckling. Rektorsuppdraget framställs
utgående från utsagorna som betydande i processer som berör skolans verksamhet. Det
strategiska arbetets underkategori betecknas som fostrings-, undervisnings- och
utvecklingsarbete. Gestaltningen av rektors uppgifter och befogenheter innefattar beslut
gällande viktiga planer, utvärderingar och utvecklingar som anses vara centrala och
grundläggande i skolan.

68
Utöver de utsagor som presenterades i kategorierna ovan finns några uppgifter och
befogenheter som inte hänförts till någon särskild kategori. Detta eftersom de anses tillhöra
alla kategorier och omfattar uppgifter och befogenheter som rektor behöver inom ramen för
hela uppdraget. I kommun B och kommun C framkommer utsagor som de övriga
kommunerna inte definierat. Det betyder däremot inte att utsagorna är specifika för dessa
två kommuner utan innehållet kan även återfinnas i lag och läroplan. Således har troligen
alla kommuner valt att inte återge dessa delar i de kommunala styrdokumenten.
Kommun B: Rektorernas uppgifter och befogenheter:
- fullgöra övriga på rektor ankommande uppgifter eller uppgifter som åläggs av
bildningsdirektören
Kommun C: ...ankommer på rektor följande uppgifter:
- verka som lärare i egna läroämnen
- upprätthålla och vidareutveckla sin yrkesskicklighet samt aktivt informera och ta del
av information som anknyter till yrket
- underlyda tjänsteansvar och iaktta tystnadsplikten
- i skolans läsårsplan definieras ersättare ifall både rektor och vicerektor/biträdande
rektor är frånvarande
- handha uppgifter enligt uppgiftsbeskrivning för lärare
- fullgöra övriga för rektorn ålagda uppgifter

Att detta framställs i de kommunala styrdokumenten påvisar i sin helhet att rektor inte endast
har ansvar och rätt att exempelvis ta olika beslut utan att rektorskapet även innebär
skyldigheter. I både kommun B och C beskrivs det att rektor ska fullgöra övriga uppgifter.
Utsagorna representerar rektors position och att exempelvis kommunens bildningsdirektör
kan tilldela uppgifter för rektor som inte finns definierade i de kommunala styrdokumenten.
Utsagan öppnar upp för flexibilitet och framställer tydligt rektor i sin position som
arbetstagare.
I styrdokumentet i kommun C fokuseras även på rektors position som lärare. Det tydliggörs
att rektor även verkar som lärare i sina egna läroämnen och har således ytterligare uppgifter
i den positionen. Detta framställs som en del av rektors uppgifter och befogenheter men
innebär därmed en annan position för rektor. I kommun C fokuseras även på rektorskapet i
den utsträckningen att rektor har ett ansvar för sin egen yrkesskicklighet. Med tanke på det
ansvar rektor har när hen svarar för skolan som verksamhet är det av stor vikt att rektor själv

69
även upprätthåller och utvecklar sitt kunnande och sin skicklighet. Ytterligare framställs
uppdraget utgående från rektors skyldigheter att underlyda tjänsteansvar och följa
tystnadsplikten. Slutligen beskrivs det även i kommun C att det i skolans läroplan bör finnas
definierat vem som är rektors ersättare när hen är frånvarande. Enligt min tolkning i analysen
säkerställer de sistnämnda utsagorna att rektorsuppdraget sköts på bästa möjliga sätt och att
den andra ordningens pedagogiska ledarskap (Elo, 2021; Uljens, 2015) inom
utbildningsledning är betydande.
Utsagorna som hänförs till samtliga kategorier betonar aspekter som påverkar rektor i sin
position. Därtill framställs uppdraget utgående från de dubbla positioner många rektorer har,
både som lärare i egna läroämnen och som rektor för skolan. Inom ramen för kategorierna
ger utsagorna en förståelse för rektorsuppdragets uppgifter och befogenheter som därmed
kan hänföras till alla huvudkategorier. Detta eftersom några av utsagornas innebörd inte är
specifika uppgifter för rektor utan sådant som alltid bör tas i beaktande i uppdraget och i
positionen som rektor.
Sammanfattningsvis kan konstateras att rektors uppdrag i Finland verkligen innebär att ta
beslut på skolnivå. Rektors uppgifter och befogenheter omfattar beslut som berör det som
rektor svarar för, skolans verksamhet. Det finns följaktligen en stor variation i uppdraget
som rektor. I följande kapitel, diskussion, kommer jag att diskutera studiens resultat i relation
till teori och tidigare forskning.

70

6

Diskussion

I det här kapitlet diskuterar jag resultatet som framkom i kapitel 5. Resultatet lyfts fram i
relation till avhandlingens teoretiska referensram. Avhandlingens syfte är att undersöka hur
rektorsuppdraget gestaltas i kommunala styrdokument. Redovisningen av detta finns i det
föregående kapitlet, 5 Resultatredovisning. I detta kapitel framträder resultatdiskussionen
där syftet är att diskutera hur resultatet svarar på studiens forskningsfråga.

6.1 Resultatdiskussion
I början av min avhandlingsprocess formulerades en forskningsfråga för att tjäna studiens
syfte:
1) Hur framställs rektors uppdrag i kommunala styrdokument?
I den följande diskussionen behandlas forskningsfrågans resultat i relation till studiens
teoretiska referensram och tidigare forskning. Inledningsvis framförs en sammanfattande
gestaltning av hur rektorsuppdraget framställs. Därefter görs en mer detaljerad tolkning i
form av en egen utarbetad figur med utgångspunkt i framställningen av rektorsuppdraget.
Rektors uppdrag framställs i de kommunala styrdokumenten på flera olika sätt. Enligt lagen
om grundläggande utbildning ska varje skola som ordnar utbildning ha en rektor som svarar
för verksamheten (Lag 628/1998, 37§). Vidare framkommer det i lokala styrdokument mera
detaljerade strukturer för processer kring beslutsfattande och ansvarsområden för rektor.
Framställningen av rektorsuppdraget har i resultatredovisningen (kapitel 5) kategoriserats i
huvudkategorier och underkategorier. Utgående från detta diskuteras nedan resultatet i
relation till den teoretiska referensramen.
Enligt Scherp (2013) består helhetsidén för den lärande organisationen av indelningen
arbetsorganisation och utvecklingsorganisation. Att leda en arbetsorganisation innebär att
styra och besluta om rutiner och åtgärder som hindrar störningar. Ledarskapet och
utgångspunkten i dimensionen är att omvärlden ska anpassa sig till skolan. Ledandet av
utvecklingsorganisationen omfattar däremot inkludering och utveckling av den pedagogiska

71
verksamheten. Fokus är att skolans och elevernas behov är grund för att förändring bör ske
och därmed är störningar och problem centralt för utvecklingsprocessen. (Scherp, 2013.)
De olika dimensionerna enligt Scherps (2013) indelning kan urskiljas i framställningen av
rektorsuppdraget i de kommunala styrdokumenten. Utgående från resultatet kan konstateras
att uppgiftbeskrivningarna till störst del grundar sig på att leda en arbetsorganisation. Detta
med utgångspunkt i att uppdraget är format för att skapa en stabiliserande pedagogisk
verksamhet. För att kunna bygga upp en utvecklingsorganisation är grunderna betydande
och därmed är det relevant att uppdraget till stor del formas för att leda arbetsorganisationen.
Uppdraget som rektor omfattar uppgifter och befogenheter inom ramen för kategorierna
administration, elevvård, personalledning och delvis strategiskt arbete som kan hänföras till
dimensionen arbetsorganisation. De utsagor som hänförts till dessa kategorier framhäver
rektorsrollen som betydande för skolans grundläggande processer och planer. I det
strategiska arbetet leder rektor fostrings- och undervisningsarbete som kan anknytas till
arbetsorganisationen. Kategorier som däremot inbegriper rektor som ledare för
utvecklingsorganisation är nätverk & samarbete och delar av det strategiska arbetet. Nätverk
och samarbete hänförs till förändring och utveckling eftersom exempelvis lärarpraktikanter
gör att man i den pedagogiska verksamheten eventuellt avviker från rutiner vilket kan
underlätta och påverka förändring och utveckling i skolan. De delar av det strategiska arbetet
som omfattas är utvecklingsarbetet som syftar till att rektor bland annat ska leda
arbetsgemenskapens utveckling.
Med utgångspunkt i indelningen ovan kan olika dimensioner i framställningen av
ledaruppdraget identifieras. Det kan konstateras att arbetsorganisationens ledarskap främst
framhävs i uppgiftsbeskrivningar för rektor i den grundläggande utbildningen. Dock tolkar
jag detta som att kommunerna i första hand strävar efter en väl fungerande arbetsorganisation
vilket vidare förklarar att flera uppgifter och befogenheter kan hänföras till den dimensionen.
Den tid som blir över kan användas till att leda utvecklingsorganisationen. Det är däremot
synnerligen viktigt att det finns en balans mellan dimensionerna. Därför är det aningen
problematiskt att rektorer själva anser det vara utmanande att kunna kombinera uppdragets
alla olika aspekter (Sahlberg, 2012). I sammanhanget kan det även, i somliga fall, vara
problematiskt med rektors dubbla positioner, vilket även Saarukka (2017) poängterar.

72
För att ytterligare förstå och förklara framställningen av rektorsuppdraget utgående från de
kommunala styrdokumenten placeras studiens centrala komponenter in i Uljens (2015)
modell för utbildningsledarskapets styrkedja (se figur 1 & 2). I avhandlingen är de aktuella
nivåerna andra, tredje och fjärde ordningens pedagogiska ledarskap. Rektor som skolledare
positioneras i den andra ordningens pedagogiska ledarskap. Rektors uppgiftsbeskrivningar
återfinns i de kommunala styrdokumenten på nivå tre. Underlag för rektors ansvar och
befogenheter i form av lagtexter och Glgu 2014 hör till den fjärde ordningens ledarskap.
Utbildningsledningens styrkedja ser följaktligen ut så att de aspekter som i lag och läroplan
berör rektorsuppdraget styrs på den nationella nivån. Med utgångspunkt i detta formar
kommunerna på lokal nivå mer detaljerade uppgiftsbeskrivningar som påverkar hur
utbildningsledarskapet ser ut på den andra nivån, ledningen av lärarna och arbetet i skolan.
(Elo, 2021; Uljens, 2015.)
En del av utbildningsledarskapet omfattar ett pedagogiskt element i form av pedagogiskt
ledarskap (Elo, 2021, s. 121–122). I framställningen av rektors uppdrag är pedagogiken
stark, men uppdraget kompletteras tydligt med uppgifter och befogenheter utöver att leda
och svara för skolans verksamhet, vilket enligt Saarukka (2016) innebär pedagogiskt
ledarskap.
Vidare kan det pedagogiska ledarskapet även tolkas som att det är dels direkt och dels
indirekt eller medierat. Denna typ av indelning är central för uppfattningen om hur
rektorsuppdraget gestaltas. Rektor utövar direkt pedagogiskt ledarskap när interaktionen
mellan lärare, rektor och andra emellan är omedelbar. Det vill säga ett ledarskap i
verksamhetens närhet. Det indirekta ledarskapet beskrivs som att rektor ska skapa
förutsättningar för den pedagogiska verksamheten (Bendikson, Robinson & Hattie, 2012;
Kleine-Kracht, 1993).
I denna studie framkom både direkt och indirekt pedagogiskt ledarskap i gestaltningen av
rektorsuppdraget. Det framkommer bland annat att direkt pedagogiskt ledarskap för rektor
omfattar de utsagor som återfinns i kategorierna personalledning, nätverk och samarbete
samt strategiskt arbete. I personalledningens underkategori personalutveckling och
introduktion ser vi direkt pedagogiskt ledarskap i utsagorna gällande den professionella
utvecklingen. I huvudkategorin nätverk och samarbete kan man under den andra
underrubriken information och kommunikation konstatera att uppgifter och befogenheter

73
tillfaller direkt ledarskap eftersom det ledarskapet är nära undervisningen. Därtill ges belägg
för kollektivt ansvar där det direkta pedagogiska ledarskapet är framträdande. Indirekt
pedagogiskt ledarskap i framställningen konstateras vara större och mera omfattande. Detta
eftersom det kan hänföras till flera kategorier och utsagor. Pedagogiskt ledarskap som
indirekt inbegriper bland annat att säkerställa en säker och trygg studiemiljö, hantera
strategiska resurser och lösa problem med syfte att främja den pedagogiska verksamheten.
Således är samtliga kategorier relevanta. Alla underkategorier förutom personalutveckling
och information och kommunikation omfattar indirekt pedagogiskt ledarskap.
Det är i sammanhanget kring direkt och indirekt pedagogiskt ledarskap viktigt att poängtera
att båda dimensionerna på olika sätt är viktiga för den pedagogiska verksamheten.
Bendikson, Robinson och Hattie (2012) lyfter fram att rektor i somliga situationer borde inta
en mer direkt pedagogisk ledarskapsroll. Samtidigt öppnar indirekt ledarskap möjligheter
för goda förutsättningar för bra undervisning och är därmed viktigt att värdera på samma sätt
som det direkta pedagogiska ledarskapet (Bendikson, Robinson & Hattie, 2012; KleineKracht, 1993). Utgående från hur uppdraget som rektor framställs i de kommunala
styrdokumenten kan man problematisera hur lite direkt pedagogiskt ledarskap som
framträder i uppdraget. Det kunde med fördel betonas mera för att säkerställa och
konkretisera ett ledarskap nära undervisningen och klassrummen i den pedagogiska
verksamheten. Dock kan man i sammanhanget förmoda att kommunen, som är
arbetsgivaren, uppfattar lagens uttryck ”rektor svarar för verksamheten” (lag 628/1998, 37§)
som övergripande. Det kunde vara en orsak till att man på kommunal nivå inte särskilt
inkluderar aspekten kring pedagogiskt ledarskap i uppgiftsbeskrivningen.
Tidigare studier har ävenså kommit fram till att rektorsarbetet procentuellt består av en
synnerligen liten del pedagogisk ledning och omfattar allt mer administrativt arbete (Mäkelä,
2007; SPT, 2020). Rektor har ett avgörande uppdrag i samhället innefattande olika
dimensioner med olika utgångspunkt. Detta gör rollen även mer krävande med tanke på att
rektor fungerar som ledare för en lärande organisation samtidigt som förväntningar och
faktiska uppgifter i uppdraget tenderar vara i konflikt (Mustonen, 2003). Även Sandén
(2007) lyfter fram rektorskapets krävande ärenden i alla olika former. Således kan det
identifieras likheter mellan denna studie och tidigare studier. I denna studie framställs
rektorsuppdraget som väldigt mångfacetterat. Resultatet visar på att rektor beslutar om allt
från enskilda elevers frånvaro från skolan till uthyrning av skolans lokaler. Därtill kan

74
konstateras att de administrativa uppgifterna i framställningen av rektorsuppdraget i de
kommunala styrdokumenten är relativt många.
I framställningen av rektorsuppdraget är variation tydligt. De olika kategorierna och
underkategorierna som presenterades i resultatredovisningen lyfter fram en arbetsbild som
är tämligen svår att greppa. Framställningen konstateras innehålla uppgifter och
befogenheter där rektor i sitt uppdrag behöver vara kunnig inom många områden. Därtill kan
tydligt ses olika dimensioner i uppdraget som rektor. På samma sätt kan en likhet ses med
det som Sandén (2007) och Mustonen (2003) lyfter fram om otydliga och diffusa arbetsbilder
som inte kongruerar med de förväntningar som är aktuella i samhället.
Rektors position innebär ett stort ansvar med tanke på att hen svarar för skolans verksamhet.
Vidare syns ansvar och befogenheter tydligt i uppdraget med utgångspunkt i utsagorna i det
föregående huvudkapitlet. Positionens ansvar omfattar även att leda skolans och elevernas
framgång, vilket stämmer väl överens med det som Schaffar (2015) antyder kring rektor.
När rektorsuppdraget positioneras i relation till de olika nivåerna av utbildningsledarskap
befinner vi oss i spänningsfältet mellan första ordningens ledarskap bestående av läraren
som leder elevernas lärande och den tredje ordningens ledarskap bestående av kommunen
och bildningsdirektörens ledarskap (Elo, 2021). En tydlig position med ett stor ansvar kan
därmed konstateras och förstås. Gestaltningen av rektors uppdrag visar på att rektor på nivå
två tar många beslut som berör nivå ett och har samtidigt en viktig roll i samspelet med
aktörer på nivå tre. Rektorsuppdraget omfattar att svara för en skola och samverka med den
samt att röra sig inom såväl det pedagogiska som det politiska på den lokala nivån, detta
poängteras även av Smeds-Nylund och Autio (2021, s. 40).
Saarukka (2017, s. 92) understryker att för att förstå rektors ledarskap och dess
mångdimensionalitet krävs det att både acceptera och inse detta.

I rektors

arbetsbeskrivningar i kommunala styrdokument ses komponenter som utveckling av skolans
verksamhet (eng. development), att leda skolans personal (eng. leadership) och att leda
processer (eng. management). Dessa tre delar lyfter även Uljens (2021, s. 28, 45) fram som
utbildningsledarskapets helhet. Rektorsuppdraget omfattar ledande av den lärande
organisationen, vilket betonas i Glgu 2014 (Utbildningsstyrelsen, 2014, s. 27). Det sker med
utgångspunkt i olika dimensioner, med samarbete med aktörer och med ett genomgripande
ansvar som skolledare. I Glgu 2014 formuleras mål som att främja delaktighet,

75
välbefinnande och en hållbar livsstil (Utbildningsstyrelsen, 2014, s. 26–27). Vidare påverkar
detta rektorsuppdraget och dess innebörd. Rektors utbildningsledning och uppdrag i
samhället omsluter varje enskild elevs lärande.
För att framföra en sammanfattande gestaltning av hur rektors uppdrag framställs har figur
5 utformats. Med utgångspunkt i de fem kommunala styrdokumentens utsagor kring rektors
uppgifter och befogenheter har resultatets innehåll relaterats till avhandlingens teoretiska
referensram.

Direkt
pedagogiskt
ledarskap
Utbildningsledarskapets
hela
styrkedja

Leda en
arbetsorganisation
REKTORSUPPDRAGET

Utbildningsledarskap på
lokal nivå

Leda en
utvecklingsorganisation
Indirekt
pedagogiskt
ledarskap

Figur 5. Framställningen av rektorsuppdraget med utgångspunkt i kommunala styrdokument (Skribentens egen
figur)

I mitten av figur 5 är rektorsuppdraget, närmare bestämt avhandlingens hela resultat. I de
yttre cirklarna finns dimensioner som framkommit tidigare i resultatdiskussionen. Linjerna
som ses mellan mitten och de sex olika dimensionerna har utformats på olika sätt för att visa
kopplingen mellan framställningen av rektorsuppdraget och dimensionerna. Det kan
konstateras att uppdraget framställs på många olika sätt men tydligast är det indirekta

76
pedagogiska ledarskapet och att leda en arbetsorganisation. Utbildningsledarskapet är också
relativt tydligt med betydelsen att leda rutiner och vardagliga processer i utbildningen. Det
direkta pedagogiska ledarskapet och att leda en utvecklingsorganisation kan även ses i
framställningen, men inte lika tydligt.
Framställningen

av

rektorsuppdraget

i

de

kommunala

styrdokumenten

speglar

sammanfattningsvis den tidigare forskningen som bedrivits inom området. Arbetsbilden är
bred samtidigt som den blir allt med mångfacetterad och förändras ständigt i takt med
samhället (Fagerholm, 2020; Kommuntorget, 2020). Uppgifter och befogenheter som
förekommer i de kommunala styrdokumenten tenderar att bli allt mer administrativa och det
är svårt för rektorer att finna utrymme för direkt pedagogiskt ledarskap (Mäkelä, 2007; SPT,
2020).
Rektorsuppdraget är synnerligen varierande med allt från långsiktiga mål till akuta uppgifter
som kräver omedelbara lösningar (Saarukka, 2016, s. 36; Stålhammar, 1991, s. 125). Utöver
de uppgifter och befogenheter som framställs i kategorierna i resultatet ska rektor även
undervisa enligt den undervisningsskyldighet hen har. Mera klarhet i rektorsuppdraget har
redan efterlysts i tidigare forskning och bland annat Lehkonen (2009) samt Liusvaara (2014)
har undersökt rektorers mentala hälsa och hur rektorerna ska räcka till i sitt mångfacetterade
uppdrag.
Resultaten från studien är intresseväckande med utgångspunkt i vad som krävs för att man
ska vara behörig rektor (lag 986/1998; 865/2005). Rektor bör bland annat ha behörighet som
lärare för utbildningsformen i fråga, vilket är anmärkningsvärt i relation till hur uppdraget
framställs i kommunala styrdokument. Behövs lärarbehörigheten för det ledarskap som
rektorn bör ha? Med tanke på den variation som finns i framställningen av rektors uppdrag
kan man även reflektera kring vad en rektor bör ha för kompetenser i sin roll. Min
uppfattning är att rektorsuppdraget är något man växer in i, eftersom man inte kan förberedas
för alla de olika delar, krav och ansvarsområden en rektor har. Frågan är vilken erfarenhet
och utbildning som ger en rektor den breda bakgrund som uppdraget omfattar?
Utgående från analysen och studiens resultat är det även relevant att reflektera över om de
nuvarande rektorsutbildningarna svarar mot behovet av vad kommunerna belyser i sina
styrdokument. Med utgångspunkt i det studieprogram som erbjuds via Åbo Akademis Center

77
för livslångt lärande (CLL) och utbildningens målsättning kan konstateras att innehållet där
ävenså är varierande. Studerande ska t.ex. visa förmåga att formulera visioner inför
framtiden och visa god kunskap om grundläggande ledarskapsteorier och olika
ledarstrategier (Åbo Akademi/ CLL, 2021.) Målsättningarna är relevanta och grundläggande
för rektors uppdrag. Det som kunde resoneras kring är däremot hur rektor ska få tillräckliga
kunskaper inom t.ex. ekonomi och juridik som är betydande områden i uppdraget som rektor
för en skola. Visserligen kan man inte förberedas på uppdragets alla delar, men hur är det då
att vara rektor med en så splittrad arbetsbild?
Sammanfattningsvis kan konstateras att det finns en tydlig variation i framställningen av
rektors uppdrag. Därtill kan man konstatera att det i de kommunala styrdokumenten inte
framkommer en stark betoning på rektors pedagogiska ledarskap utan främst uppgifter och
befogenheter som i stor mån är administrativa. Det indirekta pedagogiska ledarskapet
framträder tydligare och oftare i framställningen än vad det direkta pedagogiska ledarskapet
gör. Utbildningsledarskap som helhetsbegrepp syns inte heller i framställningen av
rektorsuppdraget. Detta är en intressant aspekt med tanke på att det är ett begrepp som är
centralt inom exempelvis universitetsvärlden, men är inte lika centralt som begrepp i en
kommunal arbetsgivares vokabulär. Vidare kan rektors ledarskap konstateras vara mera
omfattande i arbetsorganisationen än i utvecklingsorganisationen. Framställningen av
rektorsuppdraget i kommunala styrdokument kan slutligen konstateras vara varierande och
omfattande.
Att vara rektor är att leda en lärande organisation. Den pedagogiska verksamheten kan
variera i storlek och således varierar även rektorsuppdragets omfattning. Rektorsuppdraget
formas grundläggande utgående från lokala tolkningar och egna utformningar av uppgifter
och befogenheter. Det som nämns i lagar har somliga kommuner valt att återge och somliga
inte. Utöver det kan i sammanhanget noteras läroplanens (Glgu 2014) anspråkslösa utrymme
med avseende på text om rektors uppgifter och omnämnande. Rektor nämns fyra gånger i
Glgu 2014 gällande betygsunderskrift (Utbildningsstyrelsen, 2014, s. 57–59). Vidare nämns
rektor en gång gällande gemensam elevvård där rektor (eller lärare) ska informera
vårdnadshavare om det förekommit mobbning, trakasserier eller våld i skolan eller på
skolvägen (Utbildningsstyrelsen, 2014, s. 80). Slutligen omnämns rektors roll en gång inom
ramen för den individuella elevvården. Rektor har trätt att få sekretessbelagd information
”som är nödvändig för att elevens undervisning ska kunna ordnas på ett ändamålsenligt sätt”

78
(Utbildningsstyrelsen, 2014, s. 82). Utöver detta finns det i Glgu 2014 en skrivning om
ledarskap: ”Betydelsen av pedagogiskt och delat ledarskap betonas och ledarskapet inriktas
framför allt på att trygga förutsättningarna för lärande” (Utbildningsstyrelsen, 2014, s. 27).
Rektorsuppdraget framställs därmed inte i sin helhet i Glgu 2014. De lokala dokumenten
öppnar däremot upp för kommunen att genom rektors uppdrag svara på elevernas, skolans,
föräldrarnas och samhällets behov.

79

7

Sammanfattning

I avhandlingens sjunde och avslutande kapitel framförs en sammanfattande diskussion.
Detta sker i form av en avslutande diskussion där studiens resultat diskuteras inom ramen
för det aktuella forskningsfältet. Därefter förs en diskussion om metoden som valdes för
avhandlingen. Slutligen ger jag rekommendation och förslag till fortsatt forskning inom
ämnet.

7.1 Avslutande diskussion
I denna avhandling undersöktes fenomenet att vara rektor. Syftet var att, genom kvalitativ
innehållsanalys i form av dokumentanalys, undersöka hur rektors uppdrag gestaltas i
kommunala

styrdokument.

Analysen

omfattade

fem

kommuners

styrdokument.

Kommunerna är alla belägna i Svenskfinland.
Studiens forskningsfråga utformades för att svara på hur rektorsuppdraget framställs på den
kommunala nivån i Svenskfinland. Jag har kunnat besvara min forskningsfråga och
resultaten visade att uppdraget framställs på flera olika sätt, vilket kan ses i
kategoriseringarna i kapitel 5, Resultatredovisning. I kommunernas styrdokument betonas
uppgifter och befogenheter som berör administration, elevvård, personalledning, nätverk och
samarbete samt strategiskt arbete. Vidare diskuterades resultatet i kapitel 6, Diskussion.
Utgående från framställningen av uppdraget konstaterades det främst bestå av indirekt
pedagogiskt ledarskap och ledning av en arbetsorganisation (se figur 5). Det centrala
resultatet i min avhandling visar på en tydlig variation i framställningen av rektorsuppdraget.
Således innebär det ett omfattande ansvar för skolans verksamhet. Detta är även i linje med
vad man i tidigare forskning noterat. En bred kunskapsgrund kan därmed konstateras vara
en förutsättning för uppdraget som rektor.
Avhandlingen har gett bekräftelse på tidigare forskning som påvisar arbetsbilder som
tenderar att bli allt mer administrativa och även diffusa och otydliga. Vidare kan konstateras
att resultatet från denna studie tydligt lyfter fram den administrativa dimensionen av
rektorsuppdraget. Framställningen av rektorsuppdraget visar också att rektor i hög grad kan

80
ta beslut på skolnivå. Jag anser att det är viktigt att lyfta fram det mångfacetterade uppdraget
för förståelsen av finländskt skolledarkap och utbildningsledning.
Min avhandling bidrar därtill med kunskap om vad det innebär att vara rektor. Detta
utgående uppgifter och befogenheter för rektor som är definierade i fem kommunala
styrdokument. I dessa dokument formas och framställs rektorsuppdraget med varierande
uppgiftsbeskrivningar. I de fem undersökta kommunernas dokument kan jag även notera
skillnader i framställningen, vilket däremot inte var det som undersöktes i denna studie. Det
är emellertid viktigt att uppmärksamma att utgångspunkten för alla rektorer i Finland är
densamma, det vill säga att svara för skolans verksamhet (lagen om grundläggande
utbildning 628/1998, § 37). Jag kan här också konstatera att uppdraget sannerligen formas
nästintill i sin helhet inom ramen för den tredje ordningens pedagogiska ledarskap, på den
kommunala nivån. Slutligen tydliggörs och formas rektorsuppdraget främst på nivå tre, med
underlag på nivå fyra utgående från lagstiftning och läroplanen (Elo, 2021; Uljens, 2015).
Den här avhandlingen bidrar med en beskrivande och övergripande bild av hur rektors
uppdrag gestaltas i kommunala styrdokument. Resultatet från studiens forskningsfråga kan
vara till hjälp vid såväl utvärdering som utveckling och i diskussioner kring att vara rektor.
Detta särskilt med tanke på att tidigare forskning bland annat visat att rektors dubbla
positioner kan framkalla konflikter och att rektorer upplever att dygnets timmar inte alltid
räcker till (Fagerholm, 2020; Saarukka, 2017). I min avhandling lyfter jag fram hur
rektorsuppdraget framställs i kommunala styrdokument. Utgående från resultatet anser jag
att uppdraget är betydelsefullt för undervisningen och för skolans hela verksamhet. Att det
är väldigt varierande har jag kunnat konstatera från avhandlingens resultat och från tidigare
forskning. Det som däremot borde betonas ytterligare är huruvida rektor kunde delegera
uppgifter i större utsträckning för att t.ex. säkerställa mera tid för det direkta pedagogiska
ledarskapet.
Avslutningsvis har denna studie gett mig en ökad förståelse för rektors uppdrag i Finland.
Uppdraget är av stor betydelse och visar på det stora ansvaret en rektor besitter för skolans
verksamhet. Jag anser att min studie är omfattande och jag gläds åt att jag har haft möjlighet
att fördjupa mig i skolledarskap som intresserar mig mycket. Därtill har jag fått kunskap som
är oerhört värdefull för mig som blivande pedagogisk ledare. Min förhoppning är slutligen

81
att studiens resultat ger läsaren en inblick i utbildningsledning och hur rektorsuppdraget
formas utgående från de kommunala styrdokumenten.

7.2 Metoddiskussion
I metoddiskussionen diskuteras studiens styrkor och svagheter. Detta görs ur en
metodologisk synvinkel där jag som forskare intar en kritisk ställning gentemot det egna
arbetet.
Vid valet av metod för studien utgick jag från det formulerade syftet och den formulerade
forskningsfrågan. Den kvalitativa metoden ansågs således passa bra. Visserligen kunde jag
i resultatredovisningen använt mig av både kvalitativ och kvantitativ analys. Däremot passar
kvantitativ metod bättre när materialet är av större omfång, vilket inte är fallet i denna studie.
I kvalitativ forskning är den centrala avsikten att upptäcka, förstå, uttyda och tydliggöra
fenomen. Vidare är det centralt att fördjupa frågeställningarna och att eftersträva en
helhetsförståelse för att få en fullständig uppfattning. Med utgångspunkt i det ansågs valet
av den kvalitativa metoden vara naturligt. (Nyberg & Tidström, 2012, s. 25; Olsson &
Sörensen, 2007, s. 13, 63.)
Kvalitativ innehållsanalys användes som forskningsmetod för att göra giltiga slutsatser från
data till deras sammanhang. Mera specifikt användes den induktiva innehållsanalysen för att
genom innehållsanalysprovessen (se figur 4) skapa kategorier och generera kunskap. Inom
denna metod är man intresserad av hur något framställs, vilket tydligt kan ses i
forskningsfrågan. Metodansatsen passar dessutom bra när skriftliga dokument undersöks.
Ytterligare tillämpar jag i min studie en variant av kvalitativ innehållsanalys i form av
dokumentanalys. Dokumentanalysens fördelar är många och ansågs vara relevant med tanke
på att dokument speglar en avgörande roll för både handlingar och beslut i dagens
organisationer. (Boréus & Bergström, 2018, s. 53; Elo & Kyngäs, 2008, s. 108; Fejes &
Thornberg, 2015, s. 176; Justesen & Mik-Meyer, 2011, s. 103.)
I studien har även tillförlitlighet tagits i beaktande. Jag redogör för min egen position i
forskningen och jag betonar även mitt intresse och erfarenhet kring temat. Trots att jag har
ett stort intresse för rektorskapet och även har arbetat nära rektorer har jag hållit mig neutral
och inte påverkats av mina egna uppfattningar. Utöver tillförlitlighet har jag även

82
uppmärksammat trovärdighet i relation till min egen forskning. Tjora (2012, s. 170)
poängterar att forskning alltid handlar om att generera trovärdiga resultat. Jag har
genomgående i studiens process beaktat och eftersträvat god validitet. Gällande
trovärdigheten är det utöver min egen forskning viktigt att beakta dokumentära källors
trovärdighet. Detta för att garantera äkta och tydlig information samt att innehållet är riktigt
(Denscombe, 2018, s. 328). Denna aspekt har jag säkerställt genom att ta fram
styrdokumenten direkt från kommunernas hemsidor. Dessa handlingar är offentliga i
enlighet med offentlighetsprincipen (Lag 621/1999, 1§). Som forskare kan man därmed lita
på att de är trovärdiga, eftersom deras tillkomst grundar sig på stadgade beslutsprocesser.
Som forskare är det även betydelsefullt att överväga etiska aspekter. I min studie har jag inte
använt mig av datainsamlingsmetoder eller andra processer som inkluderar enskilda
människor. De kommunala styrdokumenten som används är offentliga i enlighet med
offentlighetsprincipen i lag om offentlighet i myndigheternas verksamhet (Lag 621/1999,
1§), vilket innebär att vem som helst har tillgång till det material jag använder mig av i min
forskning. Dessutom påpekar Tjora (2012, s. 127) att dokumentstudier tillfaller ickepåträngande metoder, vilket tillåter forskaren att generera empirisk data utan deltagare.
Avslutningsvis är jag nöjd med metodvalet. Jag har på ett sakligt sätt varit noga med hur
studiens resultat redovisas och jag har strävat efter att hålla mig objektiv. Jag bedömer att
studiens tillförlitlighet och trovärdighet är god. För att ytterligare stärka trovärdigheten
kunde studien eventuellt ha utökats med ytterligare en forskningsfråga. I ett skede övervägde
jag att komplettera studien med intervjuer av berörda aktörer, men kom fram till att denna
kombination inte var möjlig. Att inkludera intervjuer skulle sannolikt ha gjort att rektors
personliga uppfattningar blivit för dominerande och arbetsgivarperspektivet otydligare.
Resultatet kunde ha blivit subjektifierat och rektors individuella åsikter varit svårbearbetade
med tanke på denna studies syfte.

7.3 Förslag till fortsatt forskning
I min studie har huvudfokus varit att undersöka hur rektors uppdrag framställs i kommunala
styrdokument. I och med studiens resultat vore det givetvis intressant att undersöka hur
rektorer och bildningsdirektörer förhåller sig till framställningen av uppdraget. Jag upplever

83
också att det vore relevant att undersöka hur väl styrdokumentens innehåll överensstämmer
med rektors egentliga arbete. Hur upplever rektorer att de hinner med det direkta
pedagogiska ledarskapet i jämförelse med det indirekta pedagogiska ledarskapet? Därtill
noterade jag under arbetets gång varierande beskrivningar av uppdragets uppgifter och
befogenheter. Det fick mig att tänka på att en komparativ studie vore relevant. Särskilt med
tanke på att Sandén (2007, s. 65) också lyfter fram att regionala, demografiska och
ekonomiska skillnader i skolstrukturen kan försvåra rättvisa rektorer emellan.
Eftersom jag i denna studie valt att avgränsa mig till den grundläggande utbildningen och
Svenskfinland kunde det följaktligen vara intressant att i fortsatt forskning utöka urvalet.
Alternativt kunde man undersöka hurudan skillnad det är på att vara rektor för den
grundläggande utbildningen (åk 1-6) och den grundläggande utbildningen (åk 7-9).
Rektorskapet inom andra stadiets utbildning vore också intressant att inkludera.
Vidare upplever jag att det finns förslag till vidare forskning med tanke på rektorsuppdragets
omfattning. Man kunde undersöka vad en rektor bör kunna och hur de utvecklar sin
yrkesskicklighet i takt med samhällets förändringar. Alternativt hur rektorer upplever att
deras utbildningsbakgrund ger dem belägg för de kunskaper som krävs i uppdraget. Under
studiens gång har jag också blivit fascinerad av den etnografiska forskningen när jag tittat
på teorier. En inspirerande ansats kunde också vara att rektor systematiskt analyserar vad
hen gör i sitt arbete likt Mäkeläs (2007) etnografiska undersökning. Slutligen kan konstateras
att det finns utrymme för vidare forskning inom ämnet. De ovan nämnda tankarna är några
av de många förslag som finns och som vore betydelsefulla. Det är viktigt att undersöka
rektorskapet med tanke på uppdragets betydelse för den lärande organisationen.

Litteraturförteckning
Ahrne, G., & Svensson, P. (2015). Handbok i kvalitativa metoder (2. uppl.). Liber.
Bell, J., Waters, S., & Nilsson, B. S. (2016). Introduktion till forskningsmetodik (Femte
uppl.). Studentlitteratur.
Bendikson, L., Robinson, V., & Hattie, J. (2012). Principal instructional leadership: And
secondary performance. Set: research information for teachers (Wellington), 1, 2-8.
Boréus, K., & Bergström, G. (2018). Textens mening och makt: Metodbok i
samhällsvetenskaplig text- och diskursanalys (Fjärde [omarbetade och
aktualiserade] uppl.). Studentlitteratur AB.
Bowen, G. A. (2009). Document Analysis as a Qualitative Research Method. Qualitative
research journal, 9(2), s. 27-40. https://doi.org/10.3316/QRJ0902027
Denscombe, M. (2018). Forskningshandboken: För småskaliga forskningsprojekt inom
samhällsvetenskaperna (4:1 uppl.). Studentlitteratur AB.
Elo, J. (2021). Pedagogiskt ledarskap på utbildningsledarskapets olika nivåer. i M. Uljens,
& A.-S. Smeds-Nylund, Pedagogiskt ledarskap och skolutveckling (s. 121-140).
Elo, S., & Kyngäs, H. (2008). The qualitative content analysis process. Journal of
advanced nursing, 62(1), 107-115. https://doi.org/10.1111/j.13652648.2007.04569.x
Eriksson Barajas, K., Forsberg, C., & Wengström, Y. (2013). Systematiska litteraturstudier
i utbildningsvetenskap: Vägledning vid examensarbeten och vetenskapliga artiklar.
Natur & Kultur.
Fagerholm, M. (2020). En utbränd rektor får sällan en andra chans. Läraren.fi. Hämtat från
https://www.lararen.fi/skolan/en-utbrand-rektor-far-sallan-en-andra-chans/
Fejes, A., & Thornberg, R. (2015). Handbok i kvalitativ analys (2., utök. uppl.). Liber.
Fejes, A., & Thornberg, R. (2019). Handbok i kvalitativ analys (3. uppl.). Liber AB.
Finlands grundlag, 731/1999. Hämtat från
https://www.finlex.fi/sv/laki/ajantasa/1999/19990731
FSL. (u.å). Arbetstidsuppföljning för rektorer. Hämtat från FSL: https://www.fsl.fi/mittyrke/arbetstidsuppfoeljning/rekt den 11 februari 2021
Förordning om behörighetsvillkoren för personal inom undervisningsväsendet, 986/1998.
Hämtat från https://www.finlex.fi/sv/laki/ajantasa/1998/19980986

Holme, I. M., & Solvang, B. K. (1997). Forskningsmetodik: Om kvalitativa och
kvantitativa metoder (2. uppl.). Studentlitteratur.
Justesen, L., & Mik-Meyer, N. (2011). Kvalitativa metoder: Från vetenskapsteori till
praktik. Studentlitteratur.
Kirveskari, T. (2003). Visiot oppilaitoksen johtamisessa: Tulevaisuuden tahtotilaa
muodostamassa. Taju [jakaja]: Tampere University Press.
Kleine-Kracht, S. P. (1993). Indirect Instructional Leadership: An Administrator's Choice.
Educational administration quarterly, 29(2), 187-212.
https://doi.org/10.1177/0013161X93029002005
Kommuntorget. (2020). Rektorer ser utbrändhet som en risk - Allt tenderar att hända på
samma gång, säger rektor i Karleby. Hämtat från Kommuntorget.fi:
https://kommuntorget.fi/bildning-dagvard/rektorer-ser-utbrandhet-som-en-risk-allttenderar-att-handa-pa-samma-gang-sager-rektor-i-karleby/ den 11 februari 2021
Kornhall, P. (2017). Rektor: En handbok (Första uppl.). Natur & kultur.
Kovalainen, M. T. (2020). Pedagoginen johtajuus ja sen vaje yleissivistävän
perusopetuksen järjestelmä - ja systeemitason muutoksessa. Jyväskylän yliopisto.
KT Kommunarbetsgivarna. (2020). De kommunala tjänste- och arbetskollektivavtalen.
Hämtat från https://www.kt.fi/sv/avtal
Lag om grundläggande utbildning, 628/1998. Hämtat från
https://finlex.fi/sv/laki/ajantasa/1998/19980628
Lag om offentlighet i myndigheternas verksamhet, 621/1999. Hämtat från
https://www.finlex.fi/sv/laki/ajantasa/1999/19990621#L1
Lag om tjänsteinnehavare i kommuner och välfärdsområden, 304/2003. Hämtat från
https://www.finlex.fi/sv/laki/ajantasa/2003/20030304
Lehkonen, H. (2009). Mikä tekee rehtorista selviytyjän? Perusopetuksen rehtoreiden
käsityksiä työssä selviytymisestään. Tampereen yliopisto.
Liusvaara, L. (2014). Kun vaan rehtori on korvat auki. Koulun kehittämisellä pedagogista
hyvinvointia. Turun yliopisto.
Mustonen, K. (2003). Mihin rehtoria tarvitaan?: Rehtorin tehtävät ja niiden toteutuminen
Pohjois-Savon yleissivistävissä kouluissa. Oulun yliopisto.
Mäkelä, A. (2007). Mitä rehtorit todella tekevät: Etnografinen tapaustutkimus
johtamisesta ja rehtorin tehtävistä peruskoulussa. Jyväskylän yliopisto.

Newby, P. (2010). Research methods for education. Pearson Education Limited.
Nyberg, R., & Tidström, A. (2012). Skriv vetenskapliga uppsatser, examensarbeten och
avhandlingar. Studentlitteratur.
Olsson, H., & Sörensen, S. (2007). Forskningsprocessen: Kvalitativa och kvantitativa
perspektiv (2. uppl.). Liber.
Patel, R., & Davidson, B. (2011). Forskningsmetodikens grunder: Att planera, genomföra
och rapportera en undersökning (4., [uppdaterade] uppl.). Studentlitteratur.
Patel, R., & Davidson, B. (2019). Forskningsmetodikens grunder: Att planera, genomföra
och rapportera en undersökning (femte uppl.). Studentlitteratur AB.
Paukkuri, E. (2015). How is the Phenomenon of Shared Leadership Understood in the
Theory and Practice of School Leadership? A case study conducted in foru
European schools. University of Tampere.
Pennanen, A. (2006). Peruskoulun johtaminen: Modernista kohti transmodernia
johtamista. Oulun yliopisto.
Pulkkinen, S. (2011). Valmentajataustan merkitys rehtorin työssä. Jyväskylän yliopisto.
Raasumaa, V. (2010). Perusopteuksen rehtori opettajien osaamisen johtajana. Jyväskylän
Yliopisto.
Risku, M. (2019). Rektorsdagarna i Jyväskylä: Utbildningsledarskap är att skapa
framtiden. Hämtat från Kommuntorget.fi:
https://kommuntorget.fi/blogg/2019/09/rektorsdagarna-utbildningsledarskap-ar-attskapa-framtiden/ den 19 oktober 2021
Risku, M., & Kanervio, P. (2011). Research on Principals in Finland. i Vetenskapsrådet,
REKTOR - EN FORSKNINGSÖVERSIKT 2000-2010 (s. 161-186).
Vetenskapsrådet.
Saarukka, S. (2016). Lärares förväntningar på rektors ledarskap - om medarbetarskap,
verksamhetskultur och skolledning. Nordisk Tidskrift för Allmän Didaktik, 2(1), 3351.
Saarukka, S. (2017). Understanding school principals' leadership. Åbo Akademi
University.
Sahlberg, P. (2012). Lärdomar från den finska skolan. Studentlitteratur.
Salo, P., & Sandén, T. (2015). Rektorns själveffektivitet i ett nordiskt perspektiv. i M.
Uljens, Pedagogiskt ledarskap - teori, forskning och skolutveckling (s. 188-207).
Vasa: Fakulteten för pedagogik och välfärdsstudier.

Sandén, T. (2007). Lust att leda i lust och leda. Om rektorers arbete under en tid av
förändring. Åbo Akademis förlag.
Schaffar, B. (2015). Paradigm i pedagogisk ledarskapsforskning - en vetenskapsfilosofisk
analys. i M. Uljens, Pedagogiskt ledarskap - teori, forskning och skolutveckling (s.
41-58). Vasa: Fakulteten för pedagogik och välfärdsstudier.
Scherp, H. (2013). Lärandebaserad skolutveckling: Lärglädjens förutsättningar,
förverkligande och resultat. Studentlitteratur.
Scherp, H.-Å., & Scherp, G.-B. (2007). Lärande och skolutveckling - Ledarskap för
demokrati och meningsskapande. Estetisk-filosofiska fakulteten.
Skollag, 800/2010. Hämtat från https://www.riksdagen.se/sv/dokumentlagar/dokument/svensk-forfattningssamling/skollag-2010800_sfs-2010-800
Smeds-Nylund, A.-S. (2019). Komunalt utbildningsledarskap - att mediera mellan politik
och medborgaropinion. Åbo Akademis förlag.
Smeds-Nylund, A.-S., & Autio, P. (2021). Utbildningsledarskap som ett flernivåfenomen. i
A. Holappa, A. Hyyryläinen, P. Kola-Torvinen, S. Korva, & A.-S. Smeds-Nylund,
Kasvatus- ja koulutusalan johtaminen (s. 28-45). PS-kustannus.
SPT. (2020). Rektorsbarometern: Var tredje rektor är i riskzonen för utmattning. Hämtat
från Västra Nyland: https://www.vastranyland.fi/artikel/rektorsbarometern-vartredje-rektor-ar-i-riskzonen-for-utmattning/ den 11 februari 2021
Statsrådets förordning om ändring av förordningen om behörighetsvillkoren för personal
inom undervisningsväsendet, 865/2005. Hämtat från
https://finlex.fi/sv/laki/alkup/2005/20050865
Stukát, S. (2011). Att skriva examensarbete inom utbildningsvetenskap (2. uppl.).
Studentlitteratur.
Stålhammar, B. (1991). Målstyrt ledarskap i skolan. Gothia.
Svenska Akademien. (2021). Svenska Akademiens Ordböcker. Hämtat från svenska.se:
https://svenska.se/
Tjora, A. (2012). Från nyfikenhet till systematisk kunskap: Kvalitativ forskning i praktiken.
Studentlitteratur.
Trost, J. (2010). Kvalitativa intervjuer (4., [omarb.] uppl.). Studentlitteratur.
Uljens, M. (2015). Pedagogiskt ledarskap - teori, forskning och skolutveckling. Vasa:
Fakulteten för pedagogik och välfärdsstudier.

Uljens, M. (2021). Inledning. i M. Uljens, & A.-S. Smeds-Nylund, Pedagogiskt ledarskap
och skolutveckling (s. 15-36).
Uljens, M. (2021). Pedagogiskt ledarskap av pedagogisk verksamhet. i M. Uljens, & A.-S.
Smeds-Nylund, Pedagogisk ledarskap och skolutveckling (s. 37-100).
Uljens, M., & Nyman, C. (2015). En historisk rekonstruktion av pedagogiska
ledarskapsdiskurser i Finland. i M. Uljens, Pedagogiskt ledarskap - teori, forskning
och skolutveckling (s. 13-40). Vasa: Fakulteten för pedagogik och välfärdsstudier.
Utbildningsstyrelsen. (2014). Grunderna för läroplanen för den grundläggande
utbildningen 2014. Utbildningsstyrelsen.
Utbildningsstyrelsen. (u.å). Ledarskap inom fostran och utbildning. Hämtat från oph.fi:
https://www.oph.fi/sv/utveckling/ledarskap-inom-fostran-och-utbildning#679f708d
den 8 februari 2021
Watt Boolsen, M., & Kärnekull, B. (2007). Kvalitativa analyser: [forskningsprocess,
människa, samhälle] (1. uppl.). Malmö: Gleerups Utbildning.
Yle. (2021). Enkät: Rektorerna allt mer utmattade av arbetet. Hämtat från svenska.yle.fi:
https://svenska.yle.fi/a/7-10009367 den 13 december 2021
Åbo Akademi. (2021b). Utbildningsledarskap, 25 sp (biämne). Hämtat från abo.fi:
https://www.abo.fi/amnen/utbildningsledarskap/
Åbo Akademi/CLL. (2021a). Utbildningsledarskap, 25 sp 2022. Hämtat från abo.fi:
https://www.abo.fi/centret-for-livslangt-larande/utbildningsledarskap-2022/

Bilagor
Bilaga 1
Opublicerad sammanfattning över forskning om finländska rektorer. (Saarukka & Salo,
2021)

Bilaga 2
Skriftligt mejl till bildningsdirektörerna i de valda kommunerna
Hej!
Mitt namn är Ida Sydholm och jag är studerande vid Åbo Akademi i Vasa. Jag studerar nu
femte året på utbildningslinjen för pedagogiskt ledarskap och utvecklingsarbete med
inriktningen allmän pedagogik. Jag är i slutskedet av mina studier och skriver min
magisteravhandling för tillfället.
Syftet med min studie är att undersöka hur rektorsuppdraget gestaltas i kommunala
styrdokument. Avhandlingen omfattar rektors ledarskap och vilka arbetsuppgifter som
tillhör uppdraget. Undersökningens empiriska material består av aktuella kommunala
styrdokument. Grundskolans rektorer är i fokus.
Avhandlingens forskningsfråga är:
1) Hur framställs rektors uppdrag i kommunala styrdokument?
För att besvara forskningsfrågan används kvalitativ innehållsanalys. Vidare görs en
dokumentanalys för att systematisk analysera de utvalda kommunernas styrdokument. Jag
har valt fem kommuner i Svenskfinland för att avgränsa urvalet. Kommunerna representerar
hela Svenskfinland men jag har i denna studie uteslutit Åland. I studien nämner jag inte
kommunernas namn, utan jag har använt mig av kommun A-E i resultatredovisningen. I en
tabell framkommer även antalet skolor i kommunen.
Jag vill nu meddela, endast för kännedom, att jag har valt att använda mig av X kommun i
min studie.
Avhandlingen kommer även att publiceras offentligt på doria.fi.
Vänliga hälsningar,
Ida Sydholm

