Vilka faktorer påverkar finländska börsnoterade bolags
dividendutdelningar under pandemiförhållanden?

Pro gradu-avhandling i redovisning
Sophie Sjödahl
Handledare: Thomas Carrington
Fakulteten för samhällsvetenskaper och
ekonomi
Åbo Akademi
Åbo 2022

ÅBO AKADEMI – FAKULTETEN FÖR SAMHÄLLSVETENSKAPER OCH
EKONOMI
Abstrakt för avhandling pro gradu
Ämne: Redovisning och styrning
Författare: Sophie Sjödahl
Titel: Vilka faktorer påverkar finländska börsnoterade bolags dividendutdelningar under
pandemiförhållanden?
Handledare: Thomas Carrington
Syftet med avhandlingen är att undersöka vilka variabler som påverkat dividendutdelningen
under coronapandemin i finländska börsnoterade bolag. Detta har utförts genom att
undersöka både dividendutdelningarna och dividendminskningarna under pandemin genom
att inkludera variabler utgående från tidigare studier och teori. Dividendutdelningarna och
dividendminskningarna under pandemin jämförs även med en tidsperiod innan pandemin,
med syftet att identifiera skillnader mellan de båda tidsperioderna. Studien utförs med hjälp
av tre olika modeller: en OLS-modell, en Tobit-modell och en logistisk regressionsmodell.
Enligt studiens resultat har bolagets lönsamhet (avkastning på totalt kapital), bolagets
storlek (det logaritmerade värdet av bolagets totala tillgångar), bolagets skuldsättningsgrad
(främmande kapital per eget kapital) samt bolagets nettoresultat en statistisk signifikant
inverkan på finländska börsbolags dividendutdelningar under pandemin. Det innebär att
större bolag, med bättre lönsamhet och resultat samt med mindre skulder är mer benägna att
dela ut dividender under pandemiförhållanden. Resultatet indikerar även på att bolagens
utdelning under pandemin har drag av signaleringsteorin (bolag använder dividenderna för
att signalera bolagets framtidsutsikter åt marknaden), livscykelteorin (äldre bolag med
bättre lönsamhet delar ut mera dividender) och dividend smoothing-teorin
(dividendutdelningen baseras på bolagets resultat och bolagen eftersträvar en jämn
utdelningsnivå).
Resultatet uppvisar även att ingen av studiens variabler har en statistiskt signifikant
inverkan på dividendminskningarna under pandemin. Detta kan åtminstone delvis förklaras
av att spridningen i datamaterialet är stor i samband med att datamaterialet är relativt litet.
Det är därmed inte heller möjligt att dra någon vidare slutsats om huruvida bolagen
efterföljer en viss dividendutdelningsteori under pandemin. Till skillnad från tidigare studier
har inte heller samplets bolag ökat antalet dividendminskningar under pandemin nämnvärt
än i jämförelse med tidsperioden innan pandemin, vilket även kan vara en bidragande orsak
till att inga signifikanta variabler påträffas för tiden under pandemin.
Nyckelord: Dividendutdelning, coronapandemin, OLS-modell, Tobit-modell, logistisk
regressionsmodell
Datum: 19.1.2022

Sidantal: 84

Innehållsförteckning
1 Inledning
1.1 Bakgrund
1.2 Problemområde
1.3 Avhandlingens syfte och avgränsningar
1.4 Fortsatt disposition

2
2
4
5
5

2 Dividendutdelning
2.1 Utdelning av medel ur ett rättsligt perspektiv
2.2 Beskattning av dividender
2.2.1 Beskattning av fysiska personer och dödsbon
2.2.2 Beskattning av samfund
2.3 Kapitalåterbäringar

6
6
8
8
10
11

3 Dividendutdelningsteorier
3.1 Irrelevansteorin
3.2 Signaleringsteorin
3.3 Agentteorin
3.4 Livscykelteorin
3.5 Pecking order-teorin
3.6 Dividend smoothing-teorin
3.7 Bird-in-the-hand-teorin
3.8 Teorin om skatteeffekten
3.9 Dividend catering-teorin
3.10 Teorin om klienteleffekten
3.11 Sammanfattning av dividendutdelningsteorierna

13
13
14
17
19
21
23
24
25
26
27
28

4 Tidigare studier
4.1 Tidigare studier gällande dividendutdelningar under extraordinära förhållanden
4.1.1 Finanskrisen
4.1.1.1 Amerikanska marknaden
4.1.1.2 Brittiska marknaden
4.2.1 Coronapandemin
4.2.1.1 Amerikanska marknaden
4.2.1.2 Internationella marknaden
5.1 Sammanfattning av tidigare studier och utformning av forskningsfrågor

32
32
32
32
34
34
35
36
38

5 Metod och variabler
5.1 Forskningsmetod
5.2 Presentation av variablerna
5.2.1 Beroende variabler
5.2.3 Oberoende variabler
5.2.3.1 Lönsamhet
5.2.3.2 Bolagets ålder
5.2.3.3 Bolagets storlek

41
41
43
43
44
45
45
46

5.2.3.4 Likvida medel
5.2.3.5 Bolagets tillväxt
5.2.3.6 Skuldsättningsgraden
5.2.3.7 Nettoresultat
5.3 Sammanfattning av variablerna

46
47
47
48
48

6 Data och urval
6.1 Val och presentation av regressionsmodeller
6.2 Modelldiagnostik
6.2.1 Deskriptiv statistik
6.2.2 Normalfördelning
6.2.3 Multikollinearitet
6.2.4 Autokorrelation
6.3 Reliabilitet, validitet och generaliseringsbarhet

50
52
54
54
56
56
57
58

7 Resultat och diskussion
7.1 Dividendutdelningar
7.2 Beslutet att minska dividendutdelningar

60
60
65

8 Sammanfattning
8.1. Avhandlingens slutsatser
8.2 Begränsningar och förslag till vidare forskning

70
70
72

Källförteckning

74

Bilagor
Bilaga 1 - Lista över bolag inkluderade i studien

79
79

Tabeller
Tabell 12: Dividendutdelningar, deskriptiv statistik år 1-4
Tabell 13: Dividendutdelningar, deskriptiv statistik år 5
Tabell 14: Dividendminskningar, deskriptiv statistik år 1-3
Tabell 15: Dividendminskningar, deskriptiv statistik år 4

80
80
80
80
81

2

1 Inledning
Den framtida förväntade avkastningen utgör en central del av de investeringsbeslut som fattas
i bolag. De utbetalda dividenderna som bolaget erhåller kan påverka både investeringarnas
och den operativa verksamhetens kassaflöde, ifall de räknas höra dit (Leppiniemi &
Kykkänen, 2019). Detta kan i sin tur kan utgöra en betydande del av del av bolagets totala
kassaflöde. Hauser (2013) påpekar att trots att bolag kan förändra sin utdelning under
utmanande ekonomiska förhållanden har investerare rätt att ifrågasätta huruvida
utdelningarna faktiskt korrelerar med bolagets finansiella situation, speciellt ifall
utdelningarna vanligtvis sker enligt en viss utdelningspolitik. Genom att ta reda på vilka
faktorer som påverkar dividendutdelningen under extraordinära händelser, är det ur
företagsperspektiv även enklare att förutse framtida kassaflöden under liknande händelser.

1.1 Bakgrund
De första fallen av covid-19 i Finland rapporterades i slutet av januari 2020. Efter detta har
ingen kunnat undgå virusets inverkan på samhället eller de förändringar viruset gett upphov
till globalt. Pandemin har därefter påverkat hela världen och gett upphov till en mängd olika
konsekvenser för samhället. Dessa har påverkat bolagen genom exempelvis förändringar i
affärsverksamheten, och även bolagens intressenter genom bland annat instabilitet på
aktiemarknaden (Kauppalehti, 2021a). I samband med den osäkerhet pandemin har gett
upphov till i företagsvärlden kan man även fråga sig vilka konsekvenser detta har för de som
äger bolagen och för de som investerat i bolagen, det vill säga aktieägarna.
Enligt Aktiebolagslagen 624/2006 1 kap 5§ är syftet med aktiebolag är att bereda vinst åt
aktieägarna, ifall annat inte föreskrivs. Utbetalning av dividender har historiskt sett varit det
viktigaste sättet för företag att dela ut en del av vinsten till företagets intressenter (Karikallio,
2010). Enligt Karikallio (2010) är beslutet om dividendutdelningen ett av de viktigaste för
bolagen, eftersom dividendutbetalningen minskar mängden tillgängligt kapital inom bolaget.
Detta påverkar i sin tur ett bolags ekonomiska situation och tillväxtmöjligheter. Tack vare att
samhället digitaliserats kan även några av de snabbväxande företagen dela ut en stor del av
räkenskapsperiodens vinst. Detta beror på att tillväxten inte nödvändigtvis binder lika mycket

3

kapital tack vare tidigare investeringar som möjliggör en skalbar verksamhet (Kauppalehti,
2020).
Under de senaste decennierna har även dividendbeloppen som delas ut på den finska
marknaden ökat markant. Den totala utdelningen av dividender på den finska börsmarknaden
illustreras i figur ett nedan (Kauppalehti, 2020. År 2000 var det totala utdelade
dividendbeloppet 6 miljarder, medan motsvarande belopp år 2010 var 7,8 miljarder. År 2017
uppgick det utdelade beloppet till 11,7 miljarder, och har sedan dess utvecklats positivt för att
år 2019 uppnå 13,8 miljarder. Det är det högsta beloppet som delats ut hittills under
2000-talet (Kauppalehti, 2020). Ur figur ett ovan framgår även att trots att fluktuationer i
dividenbeloppen förekommit har trenden tydligt varit att beloppen ökat år för år.

Figur 1: Den totala dividendutdelningen under 2000-2019 på den finska börsmarknaden
(Kauppalehti, 2020).

Under de senaste tio åren har börsnoterade bolag i Finland vanligtvis delat ut 60-80 procent
av det utdelningsbara egna kapitalet. I jämförelse av den genomsnittliga utdelningsgraden
mellan Finland och övriga Europa, har dividendpolitiken i finska bolag varit mer generös i
snitt än i övriga Europa. Utdelningsgraden i finska bolag är även ungefär dubbelt större än
utdelningsgraden i amerikanska storföretag (Kauppalehti, 2021b). Det kan därmed
konstateras, att utdelningen utgör en central del av de finländska bolagens bolagskultur.

4

1.2 Problemområde
Dividendutdelningarna under extraordinära förhållanden har tidigare studerats utgående från
en hel del olika teorier och med hjälp av olika variabler, men ännu finns det inget entydigt
svar på frågan vilka variabler som påverkar dividendutdelningen. Tidigare studier inom
området fokuserar även främst på dividendutdelningarna ur ett amerikanskt eller globalt
perspektiv, vilket innebär att det finns en informationslucka gällande utdelningarna på den
finska marknaden. Avhandlingen strävar efter att fylla denna informationslucka.
Enligt Al-Malkawi, Rafferty och Pillai (2010) finns det tre grundantaganden gällande
dividendutdelningsteorier. Det första antagandet är att utdelningen ökar ett företags värde
(“bird-in-the-hand”-teorin), det andra att utdelningen minskar företagens värde (teorin om
skatteeffekten), och det tredje antagandet innebär att utdelningen är irrelevant och att alla
resurser som hänförs till själva utdelningsbeslutet är onödiga (irrelevansteorin). Utöver dessa
teorier finns det även teorier som utgår från aktieägarnas preferenser (dividend
catering-teorin och teorin om klienteleffekten). Dessutom finns det flera andra teorier som
ytterligare ökar komplexiteten i det så kallade dividendpusslet. Dessa faktorer utgörs
exempelvis av att dividender anses fungera som ett signaleringsverktyg (signaleringsteorin),
att utdelningen baseras på tidigare vinster (dividend smoothing-teorin), att dividender
minskar agentkostnaderna (agentteorin), att utdelningen påverkas utgående från bolagets
utvecklingsfas (livscykelteorin) och utgående från finansieringssätt och tillväxtmöjligheter
(pecking order-teorin).
Alla dessa teorier presenteras i teorikapitlet, med syftet att identifiera vilka variabler som kan
påverka dividendutdelningen. Endast de teorier som anses vara relevanta utgående från
studiens undersökningsändamål inkluderas i studien. Eftersom de tre förstnämnda teorierna
(“bird-in-the-hand”-teorin, teorin om skatteeffekten och irrelevansteorin) baseras på hur
utdelningarna påverkar ett bolags värde, kommer de kort att presenteras men inte inkluderas
närmare i studien. Även teorierna som utgår från aktieägarnas preferenser (dividend
catering-teorin och teorin om klienteleffekten) presenteras kort men inkluderas inte närmare i
studien. De övriga teorierna (signaleringsteorin, livscykelteorin, pecking order-teorin,
agentteorin och dividend smoothing-teorin) presenteras mer noggrant i studien.

5

1.3 Avhandlingens syfte och avgränsningar
Syftet med avhandlingen är att undersöka vilka variabler som påverkat dividendutdelningarna
under pandemin i finländska börsbolag listade på Nasdaq OMX Helsingfors, samt ifall
variablerna skiljer sig åt i jämförelse med innan pandemin. Variablerna utgörs både av
finansiella nyckeltal samt andra variabler utgående från tidigare studier och teori. I studien
undersöks både vilka variabler som påverkat dividendutdelningarna överlag under pandemin
samt vilka variabler som är signifikanta när enbart de situationer där dividendutdelningarna
har minskat analyseras. För att analysera pandemins inverkan på dividendutdelningarna
analyseras både en tidsperiod innan pandemin och en tidsperiod under pandemin. Datan som
används baseras främst på bokslutsdata och andra offentliga data från tidsperioden
2016-2020.

1.4 Fortsatt disposition
I det följande kapitlet presenteras aktiebolagens utdelning av medel ur ett rättsligt perspektiv.
Kapitlet innefattar även centrala aspekter om beskattningen kring dividender och
dividendutdelningar överlag. I det tredje kapitlet presenteras olika dividendutdelningsteorier
och i kapitel fyra presenteras tidigare studier. I det femte kapitlet beskrivs studiens metod
samt de nyckeltal som inkluderas i studien, och datan som används i studien presenteras i
kapitel sex. Studiens resultat och diskussion kring resultatet presenteras i kapitel sju, och
därpå följer avhandlingens sammanfattning i kapitel åtta.

6

2 Dividendutdelning
I kapitlet redogörs för dividendutdelningar ur ett rättsligt perspektiv samt för beskattningen
av dividender.

2.1 Utdelning av medel ur ett rättsligt perspektiv
Enligt Regeringens proposition till Riksdagen med förslag till ny lagstiftning om aktiebolag
(109/2005) var riktlinjerna för utdelning av medel i aktiebolag något annorlunda innan den
nuvarande Aktiebolagslagen (624/2006). Utbetalningen av medel bedömdes i huvudsak
baserat på balansräkningen för den föregående räkenskapsperioden. I lagstiftningen fanns det
inget egentligt omnämnande om solvens, men i litteratur och i rättspraxis ansågs det höra till
bolagets styrelse att bedöma om bolaget fortfarande har utdelningsbara medel. Det ansågs
även höra till bolagsledningens omsorgsplikt att försäkra sig om att bolaget fortfarande är
solvent även efter utbetalningen av medel. Utgångspunkten för den gällande lagen var
därmed att det fria egna kapitalet i aktiebolagets balansräkning utvisar vad som kan delas ut
till aktieägarna, medan lagen inte uppställde några andra förutsättningar för vinstutdelningen
(Regeringsprop.109/2005 rd).
En av orsakerna till att det upplevdes att regleringen kring utbetalning av medel måste
reformeras, var införandet av IAS och IFRS-standarderna i Finland. Det motiverades med att
balansräkningarna i större utsträckning än tidigare kommer innehålla icke-realiserade
uppskrivningar, och att den ekonomiska verksamheten blir mera komplicerad och även så
värderingen av de förmögenhetsposter som ska tas upp i balansräkningen. Exempelvis vid
företagsköp kan värderingen av balansposterna påverkas dels av det förvärvade bolagets
affärsvärde och dels av köpets förväntade skal- och synergieffekter. Egendomens balansvärde
ansågs därmed inte nödvändigtvis ge en rättvisande bild av verksamheten. Huvudsyftet med
standarderna ansågs vara att ge en mer fullständig bild av bolagets ekonomiska situation, och
inte att fastställa den utdelningsbara vinsten (Regeringsprop.109/2005 rd).
Vid utformningen av den nya aktiebolagslagen togs även utvecklingen av de nordiska, de
kontinentaleuropeiska och de angloamerikanska ländernas aktiebolagslagar i beaktande. I
dessa betonades betydelsen av solvens väldigt starkt vid utbetalning av medel. Dessutom
konstaterades den internationella riktningen luta mot att traditionella borgenärsskyddsystem
baserade på aktiekapitalets bufferteffekt ifrågasätts, medan vikten av att bolaget är solvent

7

efter utbetalningen får en mer central roll. Därmed utformades förutsättningen att det då
betalningsbeslutet fattades inte var eller borde varit känt att bolaget var insolvent eller att
utbetalningen skulle leda till insolvens. Syftet med förslaget är att försäkra att bolaget
upprätthåller sina verksamhetsförutsättningar och därmed även effektivisera
borgenärsskyddet (Regeringsprop.109/2005 rd).
I den nuvarande Aktiebolagslagen (624/2006) 13 kap 1§ stadgas aktiebolagens möjligheter
till utbetalning av medel. Ett aktiebolag kan endast dela ut medel enligt följande:
1) Utbetalning av vinst och utbetalning från en fond som hör till det fria egna kapitalet i
bolaget,
2) Minskning av aktiekapitalet enligt Aktiebolagslagens (624/2006) 14 kapitel,
3) Inlösen och förvärv av egna aktier enligt 3 och 15 kapitlet i Aktiebolagslagen
(624/2006), samt genom
4) Avregistrering och upplösning av bolaget enligt kapitel 20 i Aktiebolagslagen
(624/2006).
Övriga affärshändelser som utan någon affärsekonomisk grund leder till att företagets
skulder ökar eller dess tillgångar minskar anses vara olaglig utbetalning av medel. Till olaglig
utbetalning hör även utbetalningar då bolaget är insolvent. Det innebär att utbetalningar som
skett ifall det varit känt eller borde varit känt att bolaget var insolvent då betalningsbeslutet
fattades, eller att utbetalningen skulle leda till insolvens, är olagliga utbetalningsbeslut.
Medel får inte heller betalas ut ur företaget innan det registrerats (Aktiebolagslagen
624/2006, 13 kap 1§ resp. 2§).
Det finns ingen egentlig definition av begreppet soliditet (betalningsförmåga) i
Aktiebolagslagen, vilket leder till vissa utmaningar för att fastställa begreppets innebörd.
Insolvens behandlas bland annat i Konkurslagen (120/2004) och Lagen om återvinning till
konkursbo (758/1991). Enligt Konkurslagen (120/2004) 2 kap 1§ och Lagen om återvinning
till konkursbo (758/1991) 1 kap 4 § är ett företag insolvent då gäldenären inte kan betala
tillbaka sina skulder när de infaller till betalning och denna oförmåga är varaktig. En gäldenär
anses vidare vara insolvent enligt Konkurslagen (120/2004) 2 kap 3§ då denna har ställt in
sina betalningar, en utsökning under de senaste sex månaderna innan konkursansökan har
visat att gäldenären saknar medel till betalningen av fordran, samt då den bokföringsskyldiga

8

gäldenären har underlåtit att betala en klar och förfallen fordran inom 30 dygn efter att
borgenären delgivit krav på betalning. Sammanfattningsvis kan det konstateras att insolvens
enligt tidigare nämnda lagar innebär en varaktig oförmåga att kunna betala tillbaka sina
skulder.
Enligt Aktiebolagslagen (624/2006) 13 kap 3§ ska utbetalningen av medel basera sig på det
senaste fastställda bokslutet. Ifall bolaget enligt lag eller bolagsförordningen är skyldigt att
välja en revisor, ska bokslutet även vara reviderat. Då utbetalningen sker, bör även väsentliga
förändringar i bolagets ekonomiska ställning som skett efter att bokslutet upprättats beaktas.
Enligt Aktiebolagslagen (624/2006) 13 kap 4§ ska medel som utbetalats i strid mot
Aktiebolagslagens (624/2006) föreskrifter betalas tillbaka till bolaget, om mottagaren insåg
eller borde ha insett att utbetalningen av medel skedde i strid mot bolagsordningen eller
lagen. En årlig ränta enligt Räntelagen (633/1982) ska tilläggas på det belopp som
återbetalas.
Bestämmelsen i Aktiebolagslagen (624/2006) 13 kap 3§ tillåter även att dividender delas ut
under den pågående räkenskapsperioden som en så kallad interimistisk dividend. Denna
interimsutdelning ska grunda sig på ett mellanbokslut som fastställts av en extraordinarie
bolagsstämma. Även mellanbokslutet ska vara reviderat ifall bolaget enligt lag eller
bolagsstämma är skyldigt att välja revisor (Skatteförvaltningen, 2021c). Enligt
Bokföringsnämnden (2008) ska interimistiska dividender redovisas som en separat post under
en specifikation av det egna kapitalet i noterna i bokslutet som fastställs för hela
räkenskapsperioden.

2.2 Beskattning av dividender
Beskattningen av dividendinkomster skiljer sig åt beroende på om dividenden utdelas från ett
noterat eller onoterat bolag, delvis för att undvika dubbelbeskattning. Även beskattningen av
utländska och inhemska aktier skiljer sig åt, men i detta kapitel kommer endast beskattningen
av inhemska aktier beskrivas närmare.

2.2.1 Beskattning av fysiska personer och dödsbon
Noterade bolag anses vara listade börsbolag, vars aktier är objekt för offentlig handel på
börsmarknaden (Skatteförvaltningen, 2021a). Enligt Inkomstskattelagen (1535/1992) 2 kap

9

33a§ utgör 85 procent kapitalinkomst och 15 procent skattefri inkomst av dividendinkomster
från offentligt noterade bolag. Skattesatsen för kapitalinkomster av noterade bolag är 30
procent på det kapital som uppgår till 30 000 euro, och på den del som överskrider 30 000
euro tillämpas en skattesats på 34 procent (Skatteförvaltningen, 2021a). I praktiken sker
betalningen av skatten genom att bolaget som delar ut dividenden gör en
förskottsinnehållning på 25,5 procent på dividendens totalbelopp innan den betalas åt
aktieägaren. Denna förskottsinnehållning betalas därefter till Skatteförvaltningen
(Skatteförvaltningen, 2021a).
Onoterade bolag definieras som bolag vars aktier inte är föremål för handel på börsen.
Dividendinkomster från onoterade bolag fördelas i skattepliktig kapitalinkomst och (eller)
skattepliktig förvärvsinkomst samt skattefri inkomst. Till skillnad gentemot dividender från
noterade bolag, beror beskattningen av onoterade aktier på dividendens procentandel av det
matematiska värdet på aktierna. Det matematiska värdet beräknas som bolagets
nettoförmögenhet enligt bokslutet för föregående år dividerat med antalet aktier i bolaget som
finns på marknaden enligt bokslutet (Skatteförvaltningen, 2021b).
Ifall dividenden utgör högst 8 procent av det matematiska värdet på aktierna är det frågan om
en kapitalinkomstdividend. I de fall då kapitalinkomstdividenden är högst 150 000 euro utgör
75 procent av beloppet skattefri inkomst, medan 25 procent anses vara skattepliktig
kapitalinkomst. Till den del dividenden överstiger 150 000 euro är 15 procent av beloppet
skattefri inkomst och 85 procent skattepliktig kapitalinkomst. Alla dividender som fås av
onoterade bolag under samma år räknas ihop och beskattas enligt dividendernas totalbelopp.
Gränsen på 150 000 är därmed delägarspecifik (Skatteförvaltningen, 2021b). I de fall där
dividenden överstiger 8% av aktiernas matematiska värde, kallas den överstigande delen för
förvärvsinkomstdividend. För förvärvsinkomstdividender gäller följande indelning: 25
procent utgör skattefri inkomst och 75 procent består av skattepliktig förvärvsinkomst.
Eftersom dividenden klassas som förvärvsinkomst, beskattas den även progressivt. Figuren
nedan visar hur dividender beskattas för privatpersoner och dödsbon (Skatteförvaltningen,
2021b):

10

Figur 2: Figuren ovan beskriver hur dividender beskattas för privatpersoner och dödsbon
(Skatteförvaltningen, 2021b).

2.2.2 Beskattning av samfund
Beskattningen av dividender skiljer sig åt beroende på mottagarens juridiska form.
Dividender som delats ut av ett inhemskt onoterat bolag utgör alltid skattefri inkomst. Även
dividender som delas ut av offentligt noterade bolag är skattefri inkomst, ifall
dividendmottagaren är ett annat offentligt noterat bolag. Dividender som delas ut av offentligt
noterade bolag till onoterade bolag anses vara skattefri inkomst ifall dividendmottagaren (det
onoterade bolaget) äger minst tio procent av aktiekapitalet i utdelningsbolaget (det offentligt
noterade bolaget). Ifall ägarandelen understiger tio procent, anses dividenden i sin helhet
utgöra beskattningsbar inkomst. Tabellen nedan beskriver beskattningen av inhemska
samfund i Finland (Skatteförvaltningen, 2021c).

11

Tabell 1: Skatteförvaltningens (2021c) tabell ovan beskriver beskattningen av dividender för
inhemska samfund. Ur tabellen kan utläsas, att dividender från inhemska bolag i de flesta fall utgör
skattefri inkomst men att det även finns undantag baserat på bolagsform.

Dividender från inhemska samfund utgör skattepliktig inkomst för samfund enbart i tre olika
situationer (Skatteförvaltningen, 2021c):
1. Dividenden beskattas i sin helhet då utdelaren är ett offentligt noterat bolag och
mottagaren är ett onoterat bolag, och mottagarens äger mindre än tio procent av
aktiekapitalet i utdelaren.
2. Dividenden som hör till samfundets personliga förvärvskälla utgör skattepliktig
inkomst i sin helhet, då dividendmottagaren inte är ett bostadsaktiebolag, ett andelslag
som är jämförbart med ett bostadsaktiebolag eller ett ömsesidigt fastighetsaktiebolag.
3. Dividender som härstammar från aktier som ingår i penningsinstituts,
försäkringsanstalters och pensionsanstalters investeringstillgångar utgör 75 procent
skattepliktig inkomst och 25 procent beräknas vara skattefri inkomst. Sådana
investeringstillgångar utgörs av värdepapper som anskaffats för investering av medel
eller för tryggande av investeringar.

2.3 Kapitalåterbäringar
Istället för att dela ut dividender kan bolag även återbetala kapital till aktieägarna. Med
kapitalåterbäring menas utdelning av tillgångar som influtit i aktiebolaget i form av

12

kapitalplaceringar. Kapitalet kan återbäras från fonden för fritt eget kapital eller från det
bundna egna kapitalet i bolaget, exempelvis från en reservfond eller överkursfond
(Skatteförvaltningen, 2021d). I studiens datamaterial använder sig bland annat Glaston Oyj
och Suominen Oyj av kapitalåterbäringar vid utdelning av medlen.
Utbetalning av medel från ett offentligt bolags fond som hänförs till det fria egna kapitalet
beskattas sedan år 2014 alltid som dividendinkomster. Utbetalningar av medel från övriga än
offentligt noterade bolags fonder som hör till det fria egna kapitalet beskattas i huvudsak som
dividendinkomster, medan återbetalningar av kapital beskattas som överlåtelse av
värdepapper ifall följande två krav uppfylls: dividendmottagaren ska kunna redogöra för att
denna i återbetalning får en tidigare kapitalplacering i bolaget och att det gått högst tio år från
denna kapitalplacering. För att återbetalningen ska beskattas enligt bestämmelserna för
överlåtelse av värdepapper förutsätts därmed att det gäller återbetalning av medel som
aktieägaren tidigare investerat i bolaget. Den eventuella vinst som uppstår vid återbetalningen
av kapitalet ska beräknas skilt för varje aktie, så att beloppet på det återbetalda kapitalet
minskas med anskaffningsutgiften på den aktie på vilket kapitalet har återbetalats. Vid
återbetalning av kapital kan det inte uppstå förluster, eftersom det från anskaffningsutgiften
högst får dras av det belopp som betalats på aktien vid återbetalningen (Skatteförvaltningen,
2021d).

13

3 Dividendutdelningsteorier
I kapitlen nedan presenteras följande dividendutdelningsteorier: irrelevansteorin,
bird-in-the-hand-teorin, teorin om skatteeffekten, signaleringsteorin, agentteorin, pecking
order-teorin, dividend smoothing-teorin, livscykelteorin, dividend catering-teorin samt teorin
om klienteleffekten.
Dividendutdelningar har tidigare studerats utifrån en mängd olika teorier, och kan
sinsemellan framstå som väldigt olika i jämförelse med varandra. Teorierna presenteras i
studien främst med syftet att kunna identifiera vilka variabler som kan påverka
dividendutdelningarna. Som tidigare nämnt i avhandlingens inledning, kommer endast de
teorier inkluderas i studien som anses vara relevanta under förhållanden där en extern faktor
påverkar dividendutdelningen (vilket utgörs av coronapandemin i avhandlingen).

3.1 Irrelevansteorin
Millers och Modiglianis (1961) utformade irrelevansteori utgör en av de mest grundläggande
teorierna inom forskningsområdet kring dividendutdelningar. Millers och Modiglianis (1961)
studier kring utdelningspolitik baseras på att ifall följande tre antaganden uppfylls, påverkar
bolagets dividendutdelningar inte bolagets värde. För det första, utgås det ifrån att på en
perfekt fungerande kapitalmarknad har alla intressenter tillgång till exakt samma
information. Det vill säga, ingen insiderinformation existerar på marknaden. Dessutom
förutsätts att det inte krävs någon hänsyn till diverse kostnader som exempelvis beskattningseller transaktionskostnader. Det andra antagandet innebär att investerare följer ett rationellt
beteende, det vill säga att investerare i varje situation föredrar det alternativ som är mest
vinstbringande. Det tredje och sista antagandet baseras på en perfekt säkerhet. Det innebär att
investerare har en fullständig trygghet kring framtida vinster och att de faktiskt realiseras
(Miller & Modigliani, 1961). Ifall dessa tre kriterier uppfylls, spelar det på en perfekt
marknad inte någon roll huruvida ett företag återinvesterar kapitalet eller delar ut det,
eftersom det enligt Miller och Modigliani (1961) inte påverkar aktieägarnas förmögenhet.
Ett företags dividendpolitik är därmed irrelevant för investerare, eftersom de själva kan
påverka sina kassaflöden utgående från de egna behoven av kapital. Ifall ett bolag delar ut
dividender, kan investeraren välja mellan att återinvestera dividendbeloppet eller alternativt
sälja en del av sina aktier för att få mera kapital (Miller och Modigliani, 1961).

14

Utgångspunkten i irrelevansteorin är därmed att bolagets investeringsmöjligheter är det som
skapar det verkliga värdet för bolaget och dess aktieägare. Det innebär att aktieägarnas
avkastning härrör från de investeringar som bolaget gör, och därmed borde
dividendutdelningsbeslutet vara irrelevant för aktieägarna.
Miller och Modiglianis (1961) irrelevansteori har undersökts och analyserats åtskilliga
gånger, och teorin har kritiserats främst på grund av de kriterierna teorin förutsätter.
Eftersom irrelevansteorin förutsätter rationella investerare på en perfekt marknad där inga
informationsasymmetrier, transaktionskostnader eller intressekonflikter förekommer, menar
Ball, Brown, Finn och Officer (1979) att det i praktiken medför svårigheter att testa
irrelevansteorin. Enligt Ball et al. (1979) förekommer det vanligtvis imperfektioner på
marknaden som bör beaktas, som exempelvis beskattninsgsrelaterade faktorer.

3.2 Signaleringsteorin
Den andra dividendutdelningsteorin som presenteras är signaleringsteorin. Enligt
signaleringsteorin använder bolagets ledning utdelningen som ett kommunikationsmedel med
syftet att kommunicera med intressenterna på aktiemarknaden. Genom höjningar av
utdelningsbeloppen kan ledningen signalera om förväntade höjda kassaflöden och ett
åtagande om att upprätthålla en högre utdelningsnivå till aktiemarknaden. Genom sänkningar
av utdelningen kan bolaget vice versa signalera om sämre förväntningar. Därmed upplevs en
ökning av utdelningen som en positiv signal om framtida intäkter samt företagets förmåga att
generera långsiktiga kassaflöden, och en sänkning av utdelningen anses utgöra en negativ
signal gällande framtidsutsikterna (Bhattacharya, 1979; Cheng, Fung & Leung, 2007). Detta
innebär att utdelningspolitiken utgör ett viktigt kommunikationsmedel mellan bolaget och
aktiemarknaden (Ross, 1977).
För att utdelningen ska kunna fungera som ett kommunikationsmedel, förutsätts två villkor.
För det första bör ledningen besitta intern information om bolagets framtida utsikter samt ha
incitament att förmedla denna information till marknaden. Vanligtvis förekommer
informationsasymmetri på marknaden (Al-Malkawi et al., 2010). Det är exempelvis vanligt
att ledningen besitter information som övriga intressenter saknar, och därmed har ledningen
bättre möjligheter att utvärdera företagets värde (Bhattacharya, 1979). För det andra bör
signalen som sänds ut vara sann. Det innebär att ett företag med dåliga framtidsutsikter inte

15

bör kunna efterlikna och sända ut falska signaler till marknaden genom att öka utdelningen.
Marknaden bör därmed kunna lita på att signalen som sänds ut är sann.
Ifall dessa villkor uppfylls borde marknaden reagera positivt inför tillkännagivanden om
ökade utdelningar och negativt inför övriga tillkännagivanden. I samband med
utdelningsbeslut och -förändringar fluktuerar även vanligtvis även aktiernas värde
(Al-Malkawi et al., 2010). Liljeblom, Mollah och Rotter (2013) påpekar att faktumet att
aktiekurserna reagerar på utdelningsförändringarna bekräftar att utdelningen de facto har ett
visst informationsinnehåll. Ifall ett bolag höjer dividendutdelningen kan investerare investera
i bolaget eftersom de uppfattar höjningen som att bolaget har goda framtidsutsikter, vilket i
sin tur leder till att aktiepriset höjs. Om bolaget däremot sänker dividendutdelningen eller inte
alls delar ut dividender, kan det leda till att aktiernas marknadspris minskar (Michaely, Thaler,
& Womack, 1995; Cheng et al., 2007).

Minskningar av utdelningsnivån betyder dock nödvändigtvis inte att bolagets framtidsutsikter
försämras. Bhattacharya (1979) påpekar att minskningen helt enkelt kan bero på att bolag har
lönsamma kort- och långsiktiga investeringsmöjligheter som förväntas generera avkastning
på lång sikt. Även Al-Malkawi et al. (2010) påpekar att förändringar i utdelningsnivån inte
alltid används som verktyg för att signalera om bolagets framtidsutsikter, utan ibland har
bolaget helt enkelt andra ändamål för kapitalet istället för att dela ut det.
I tidigare studier enligt signaleringsteorin har det funnits belägg som talar både för och emot
signaleringsteorin. I studierna undersöks främst två huvudområden: ifall förändringarna i
dividendutdelningar kan signalera om bolagets framtidsutsikter samt huruvida förändringar i
dividendutdelningar påverkar aktiemarknaden. Bland annat Michaely et al. (1995) och Bali
(2003) finner stöd för argumentet att dividendutdelningarna har ett visst informationsvärde, i
och med att ökningar av dividendbeloppet leder till en en ökning i aktiekursen medan
minskningar och utelämnanden av dividendutdelningar leder till minskningar i aktiekursen.
Brook, Charlton och Hendershott (1998) finner även evidens för att bolagens
utdelningspolitik används för att signalera om framtida ökningar i bolagets kassaflöden i sin
studie.
Det finns även studier som ifrågasätter signaleringsteorin och faktumet att
dividendutdelningen har ett informationsvärde som beskriver bolagets framtidsutsikter.

16

Exempelvis DeAngelo, DeAngelo och Skinner (1996) undersöker sambandet mellan
bolagens utdelningsbeslut och framtida intäktsströmmar i totalt 145 bolag under tidsperioden
1980 till 1987, men hittar inget stöd för att utdelningarna skulle signalera företagets
framtidsutsikter. DeAngelo et al. (1996) konstaterar att detta främst beror på tre faktorer. Den
första är att det vanligtvis finns en överoptimism hos ledningen om framtida intäktsströmmar,
vilket innebär att ledningen överestimerar framtida intäkter när bolagets tillväxtutsikter de
facto bleknar. Detta leder i sin tur till att ledningen med hjälp av dividenderna sänder ut för
positiva signaler till marknaden som inte representerar verkligheten. Signalen är därmed inte
sann. Vidare argumenterar författarna för att det negativa sambandet mellan dividender och
signalering kan bero på att ledningen vanligtvis ökar dividendbeloppen väldigt lite i
jämförelse med resultatet och kassaflödet. När denna ökning är liten till beloppet kan
ledningen skicka alltför positiva utdelningssignaler till låg kostnad, vilket enligt skribenterna
leder till att signalens trovärdighet försvagas. Den sista orsaken innebär att ledningen gör
misstag gällande utdelningsförändringarna på grund av dålig information kring framtida
intäktsströmmar.
Det finns även studier som undersöker signaleringsteorins samband med
dividendutdelningsmönstren. Exempelvis Tse (2005) undersöker bolags
dividendutdelningsmönster för att ta reda på huruvida mönstret överensstämmer med
signaleringsteorin. Tse (2005) konstaterar att signaleringsteorin inte kan appliceras på alla
bolag i studien, men att större bolag har en större tendens att använda dividender som
signaleringsinstrument. Detta stödjer argumenten att enbart stora bolag är tillräckligt
utvecklade för att använda dividenderna som ett signaleringsinstrument samt att investerare
generellt sett litar mera på stora bolag än på mindre (Tse, 2005). Även Denis och Osobov
(2008) konstaterar att ifall dividendutdelningarna skulle drivas av behovet att signalera till
intressenterna, skulle dividender främst betalas av små och olönsamma bolag eftersom de är i
större behov av att signalera sina framtidsutsikter till marknaden. Enligt Denis och Osobov
(2008) betalas dock majoriteten av dividenderna av stora och lönsamma bolag, vilket därmed
går emot signaleringsteorin.

17

3.3 Agentteorin
Den tredje teorin som presenteras är agentteorin. Agentteorin beskriver förhållandet mellan
principalen (i detta fall aktieägarna) och agenterna (i detta fall bolagets ledning). Förhållandet
mellan dessa baseras på att principalen (aktieägarna) har gett sitt samtycke till att agenten
(bolagets ledning) handlar för principalens räkning, exempelvis genom att delegera
beslutsfattandet till agenten. Agentens uppgift är därmed att förvalta detta förtroende genom
att handla enligt principalens bästa. En av teorins grundstenar är dock att individer är
nyttomaximerare (och därmed strävar efter att maximera sin egen belöning) vilket leder till
att det finns incitament att tro att agenten inte alltid handlar enligt principalens bästa. Istället
för att handla enligt principalens intressen, kan agenten därmed ägna sig åt aktiviteter som
maximerar dennes personliga vinst. Detta kan i sin tur leda till att principalen exempelvis vill
övervaka agentens handlingar och eventuellt hindra oönskade aktiviteter, med målet att
trygga sina egna intressen. Detta ger upphov till agentkostnader, vilket definieras som
kostnader som uppstår då agenten prioriterar sina egna intressen framför principalens (Jensen
& Meckling, 1976).
Enligt Jensen och Meckling (1976) finns det tre olika typer av agentkostnader: principalens
övervakningskostnader, agentens förbindelsekostnader och residualförluster.
Övervakningskostnaderna uppstår då principalen vill övervaka agentens handlingar och
eventuellt hindra oönskade aktiviteter, med målet att trygga sina egna intressen. Sådana
kostnader är exempelvis införandet av restriktioner, budgetar och regler. Principalen kan även
övervaka över agenten via förbindelsekostnader, genom att betala agenten som kompensation
för att genomföra aktiviteter som inte skadar principalen. Om de handlingar som agenten
utför däremot skadar principalen, kompenseras principalen genom att erhålla en betalning av
agenten. Det är dock i princip omöjligt för principalen att utan kostnader styra agenten till att
alltid handla i principalens intresse, utan det handlar om att hitta ett optimalt läge mellan
kostnad och säkerhet för att styra agenten till att handla enligt principalens bästa.
Residualförluster uppstår då det finns en skillnad mellan agentens beslut och det beslut som
skulle maximera principalens nytta. Eftersom sannolikheten är stor att agenten inte alltid
handlar enligt principalens bästa, ger detta därmed upphov till en residualförlust för
principalen.

18

Easterbrook (1984) presenterar även två sorters agentkostnader relaterade till dividender,
vilka utgörs av företagsledningens övervakning (nämnd ovan) och riskaversion. Enligt
Easterbrook (1984) kan dessa kostnader minskas genom dividendutdelning. Genom att dela
ut dividender och därmed även minska det tillgängliga fria kassaflödet som är under
ledningens kontroll, förhindras även att ledningen investerar kapitalet i olönsamma
investeringar (Al-Malkawi et al., 2010). Det kan innebära att bolaget åtminstone delvis måste
finansieras med externt kapital, vilket ledet till att skuldsättningen och riskerna inom bolaget
ökar. Det externa kapitalet fungerar därmed som en övervakningsfunktion, eftersom
kreditinstitut och eventuellt andra borgenärer övervakar bolagets finansiella situation och
återbetalningsförmågan av lånen. Därmed minskas även övervakningskostnaderna mellan
aktieägarna och ledningen (Easterbrook, 1984).
Kostnaderna relaterade till riskaversion innebär kostnaderna som uppstår då ledningen väljer
ett säkrare alternativ framom ett mer riskfyllt, och dessa kostnader uppstår främst då
ledningen prioriterar sin egen risk. En sämre investering kan exempelvis leda till att den som
fattat investeringsbeslutet riskerar att mista sin arbetsplats, och därmed prioriterar ledningen
beslut med mindre risk (och även generellt sett lägre avkastning). Aktieägare däremot är
mera intresserade av investeringar med högre risker (och därmed även förväntad högre
avkastning), eftersom aktieägarna fördelar riskerna i sina aktieportföljer och därmed endast är
utsatta för systematisk risk (risk som inte går att diversifiera). Detta kan emellertid leda till
oenigheter mellan obligationsinnehavarna och aktieägarna, eftersom obligationsinnehavarna
även bär riskerna för misslyckanden och därmed föredrar att bolaget följer det som avtalats
vid obligationen emitterats istället för att ta onödiga risker. Genom dividendutdelningarna
tillfaller medlen aktieägarna istället för att gå till obligationsinnehavarna, vilket kan bli
problematiskt ifall bolagets finansiella situation är svag. För att förhindra detta, kan
obligationsinnehavarna försöka kontrollera detta genom att inkludera kontraktsbaserade
klausuler gällande utdelningarna eller genom att höja skuldens räntebelopp (Easterbrook,
1984).
Både Rozeff (1982) och La Porta, Lopez-de-Silanes, Shleifer & Vishny (2000) finner evidens
i sina studier som stöder agentteorin. Rozeff (1982) konstaterar bland annat att
dividendutdelningarna ökar transaktionskostnaderna för externt kapital, att och att
dividendutdelningar minskar agentkostnaderna mellan bolagsledningen och aktieägarna. La
Porta et al. (2000) påpekar att aktieägare med sämre rättsligt skydd oftare vill ha utdelning

19

oavsett de investeringsmöjligheter som finns tillgängliga, vilket anses vara en av följderna av
agentkostnader för ett dåligt rättsligt skydd. Dessa studier presenteras närmare i kapitlet om
tidigare studier.

3.4 Livscykelteorin
Livscykelteorin baseras på att bolaget befinner sig i olika faser under sin verksamhetstid, och
att bolaget delar ut dividender baserat på i vilken fas det befinner sig. Dessa faser utgörs av
uppstartsfasen, tillväxtfasen, mognadsfasen och nedgångsfasen (eller alternativt
förnyelsefasen). Teorins utgångspunkt är att dividender i huvudsak betalas av mogna bolag
som varit verksamma under en längre tid (Mueller, 1972; DeAngelo, DeAngelo & Stulz, 2006).
Teorin förespråkar att bolag som befinner sig i de tidiga faserna har bättre
investeringsmöjligheter och en sämre förmåga att generera kassaflöden i jämförelse med
bolag som varit verksamma under en längre tid. Enligt teorin är det därmed mest optimalt att
använda det kapitalet som finns tillgängligt under bolagets första stadier till att finansiera
bolagets tillväxt. Då bolagen varit verksamma under en längre tid kommer
investeringsmöjligheterna att minska medan både lönsamheten och förmågan att kunna
generera kassaflöden ökar (Coulton & Ruddock, 2011). I denna fas kommer utdelningarna
vara höga i och med att bolaget inte gör nya investeringar i lika hög grad som tidigare, vilket
leder till att det finns tillgängligt fritt kapital som kan betalas till aktieägarna i form av
dividendutdelningar (Grullon, Michaely & Swaminathan, 2002). Bolag med låg tillväxttakt
och stark lönsamhet har vanligtvis större benägenhet att dela ut dividender, medan bolag med
hög tillväxt och svag lönsamhet tenderar att behålla kapitalet inom bolaget istället för att dela
ut det (DeAngelo et al., 2006).

20

Figur 3: Figuren ovan illustrerar de olika faserna enligt livscykelteorin. I uppstartsfasen och
tillväxtfasen är dividendutdelningarna låga eller icke-existerande, medan
dividendutdelningarna är som högst i mognadsfasen. Mognadsfasen följs av antingen
förnyelsefasen (hög dividendutdelning) eller nedgångsfasen (låga dividendutdelningar).
Enligt teorin är därmed dividendutdelningarna är låga eller icke-existerande i de två första
faserna, vilka utgörs av uppstartsstadiet och tillväxtfasen. Detta beror på att bolaget
prioriterar nya investeringar framför att dela ut kapitalet, för att kunna ta tillvara på de
tillväxtmöjligheterna som finns tillgängliga. Då bolaget vuxit har även
ïnvesteringsmöjligheterna minskat, och bolaget befinner sig därmed i den tredje fasen, som
utgörs av mognadsfasen. I mognadsfasen är utdelningarna höga, på grund av att investeringar
inte görs i lika hög grad som tidigare (Mueller, 1972). En ökning av dividendbeloppen
indikerar därmed på att ett företag förflyttat sig till mognadsfasen. (Grullon et al., 2002).
Mognadsfasen avgör även hur bolagets framtida utdelning ser ut. Ifall bolaget inte gör de
förändringar i verksamheten som krävs för att bolaget ska kunna fortsätta vara
konkurrenskraftigt på marknaden, inleds nedgångsfasen. I nedgångsfasen är
dividendutdelningarna låga, eftersom bolagets lönsamhet minskat och det kapital som bolaget
erhållit tidigare delats ut i form av dividender i mognadsfasen. Ifall bolaget under denna tid
däremot gör de verksamhetsförändringar som krävs för att kunna förbli konkurrenskraftigt på
marknaden, inleds förnyelsefasen istället för nedgångsfasen. I förnyelsefasen förblir

21

dividendutdelningarna därmed höga, eftersom bolaget bibehåller sin lönsamhet (Mueller,
1972).
Bland annat DeAngelo et al. (2006) studie stödjer argumentet om att bolag befinner sig i
olika faser under dess verksamhetstid. I studien konstateras bland annat att bolag som varit
verksamma under en längre tid och befinner sig i mognadsfasen betalar ut högre
dividendbelopp i jämförelse med bolag i uppstartsfasen. Det konstateras vidare att bolag som
betalar ut dividender överlag är lönsammare och större än de bolag som inte delar ut
dividender. Denis och Osobov (2008) finner även belägg för livscykelteorin i sin studie, och
finner att bolagets storlek, tillväxtmöjligheter, lönsamhet och balanserade vinstmedel i
förhållande till eget kapital på dividendbeslutet. Lika som i DeAngelos et al. (2006) studie,
konstateras sammanfattningsvis att de bolag som betalar ut dividender är överlag både större
och har en bättre lönsamhet i jämförelse med bolag som inte betalar ut dividender.

3.5 Pecking order-teorin
Pecking order-teorin utvecklades ursprungligen av Myers (1984) och av Myers och Majluf
(1984). Teorin baseras på att det finns asymmetrisk information mellan bolagsledningen och
bolagets externa finansiärer, vilket ger upphov till asymmetriska informationskostnader. För
att minimera dessa kostnader och minska riskerna förespråkar teorin att bolag i första hand
prioriterar att finansiera investeringar med internt kapital, därefter med externt kapital och till
sist med eget kapital. Bolag finansierar därmed investeringar helst med balanserade
vinstmedel eftersom det inte finns någon asymmetrisk information eller egentliga risker
förknippade med internt kapital. Ifall det inte finns tillräckligt internt kapital tillgängligt
tvingas bolaget utnyttja externt kapital (exempelvis genom att ta lån), men eftersom den
asymmetriska informationen existerar mellan bolaget och finansiärerna kommer även de
finansiella kostnaderna att stiga. Det externa kapitalet anses även vara mer riskfyllt. Ifall det
av någon orsak inte är möjligt att använda externt kapital, utnyttjas det egna kapitalet genom
nyemission som en sista utväg. De finansiella kostnaderna och riskerna är som högst vid detta
finansieringssätt (Fama & French, 2002). Teorins tankesätt illustreras i figuren nedan.

22

Figur 4: Figuren ovan beskriver tankegången i pecking order-teorin. Enligt teorin ökar
finansieringskostnaderna och risknivån i samband med asymmetrisk information, och
därmed prefererar bolag att i första hand finansiering genom internt kapital, därefter med
externt kapital och till sist genom eget kapital. För varje steg uppåt i figuren ökar risknivån
och de finansiella kostnaderna.
Teorin förklarar inte direkt orsaken eller initiativen till bolagenss dividendutdelningar, men
teorin kan däremot inverka på finansieringsbeslutet av investeringsmöjligheter. Eftersom det
är dyrt att finansiera investeringar med externt kapital, förekommer dividendutdelningar inte i
så stor grad hos olönsamma bolag eller bolag som befinner sig i uppstartsfasen.
Dividendutdelningarna tenderar istället att betalas av lönsamma bolag som varit verksamma
en tid och därmed hunnit ackumulera en större mängd balanserade vinstmedel (Fama &
French, 2002). Det kan därmed konstateras att pecking order-teorin delvis baseras på samma
logik som livscykelteorin, som presenteras i kapitlet ovan.
Enligt pecking order-teorin påverkar även kassaflödets volatilitet dividendutdelningarna.
Bolag som har instabila kassaflöden har sämre lönsamhet och tenderar därmed att betala ut
mindre dividender (Fama & French, 2002). Både Fama och French (2002) och Benavides,
Berggrun och Perafab (2016) stödjer pecking order-teorin. I båda studierna konstateras att
lönsamma bolag betalar ut mera dividender än bolag med svagare lönsamhet. Fama och
French (2002) konstaterar även att bolag som har mera investeringsmöjligheter väljer att dela
ut mindre dividender, medan sannolikheten är större att bolag med mindre
investeringsmöjligheter delar ut större dividender. I Benavides et al. (2016) studie konstateras

23

även att skuldsatta bolag och bolag med starka investeringsbehov tenderar att betala ut låga
dividendbelopp.

3.6 Dividend smoothing-teorin
Enligt dividend smoothing-teorin prioriterar aktieägare en stabil eller en gradvis stigande
dividendutdelningsnivå. Detta leder till att bolag försöker undvika att öka
dividendutdelningarna ifall samma utdelningsnivå inte kan garanteras i framtiden. Enligt
teorin baseras bolagets dividendutdelningsbeslut främst på tidigare och nuvarande vinster.
Teorin förespråkar att bolagen justerar sin utdelningsgrad till en viss målnivå baserat på
tidigare och nuvarande vinster, och att bolagsledningen jämnar ut dividendbeloppen för att
gradvis nå upp till denna målnivå. Detta leder till att bolagen följer en stabil utdelningspolitik
där utdelningarna jämnas ut över tiden (Goddard, McMillan & Wilson, 2006; Lintner, 1956).
Dividenderna tenderar även följa vinsterna med en fördröjning, i och med att bolaget endast
höjer dividendbeloppen då säkerheten att de förväntade framtida vinsterna hålls på samma
nivå är hög. Detta fenomen kallas för sega dividender (eng. sticky dividends). Den viktigaste
determinanten som påverkar dividendbeslutet är därmed förändringar i de tidigare och nutida
vinsterna samt en stark tilltro på att de framtida intäkterna hålls på samma nivå (Leary &
Michaely, 2011; Lintner, 1956).
Dividend smoothing-teorin kan även anses vara kopplad till signaleringsteorin, eftersom
utdelningsstabiliteten kan användas som en signaleringsmekansim. Enligt Lintner (1956) är
det en av de främsta orsakerna till att ledningen föredrar stabilitet och därmed undviker
utdelningsminskningar på grund av de negativa signalerna som sänds till marknaden vilket i
sin tur påverkar företagsvärdet. Enligt Goddard et al. (2006) utgör dock tidsperspektivet en
central skillnad mellan dessa teorier: enligt dividend smoothing-teorin påverkas
dividendbeslutet främtst av tidigare och nutida vinster, medan dividendbeslutet enligt
signaleringsteorin baseras enbart på förväntade framtida intäkter.
Bland annat Lintner (1956) och Brav, Graham, Harvey, och Michaely (2005) stöder dividend
smoothing-teorin. Lintner (1956) anses vara en av de första som fann evidens för teorin, och
konstaterar i sin studie att bolagens dividendpolitik baseras på tidigare och nuvarande vinster.
Lintner (1956) påpekar även att bolagen har dock en tendens att utforma långsiktiga

24

målnivåer för utdelningsgraden, vilket leder till att dividendutdelningarna inte justeras direkt i
linje med resultatet, utan istället jämnas ut över en längre tidsperiod. Detta ledet till att
dividenderna anses vara “sega” (eng. sticky), på grund av att bolagen ogärna förändrar sin
utdelningspolitik (Lintner, 1956). Enligt Lintner (1956) är den underliggande orsaken till
motviljan gentemot sänkningar att investerare kan tolka det som en minskning i förväntade
framtida avkastningar (vilket även har anknytning till signaleringsteorin). Beslutet att öka
dividendbeloppet beror enligt Lintner (1956) på stabiliteten hos den framtida avkastningen,
eftersom ledare vill försäkra sig om att bolagets finansiella ställning inte försämras efter en
dividendökning. I Brav et al. (2005) undersökning konstateras bland annat att majoriteten av
studiens bolag prioriterar en stabil utdelningsström. Brav et al. (2005) jämför även sin studie
med Lintners (1956) slutsatser, och konstaterar att förhållandet mellan dividender och resultat
försvagats sedan Lintners (1956) studie genomförts, eftersom bolag enligt studien inte anser
det lika viktigt att upprätthålla en viss utdelningsgrad.

3.7 Bird-in-the-hand-teorin
Bird-in-the-hand-teorin utformades av Lintner (1962) och Gordon (1963) som en invändning
gentemot Miller och Modiglianis (1961) irrelevansteori. Bird-in-the-hand-teorin utgår från att
dividender ökar dividender bolagets värde, till skillnad gentemot irrelevansteorin där
dividender anses vara likgiltiga inför bolagets värde. Enligt Lintner (1962) och Gordon
(1963) existerar det inte situationer där det nödvändigtvis förekommer fullständig
information utan kostnader, situationer som är fria från skatte- eller transaktionskostnader,
eller att alla investerare beter sig rationellt. Bird-in-the hand-teorin går därmed emot
irrelevansteorin.
På grund av osäkerheterna värderas utdelningarna annorlunda än bolagets kvarhållna vinster
och kapitalvinster. Investerare föredrar därmed “en fågel i handen än tio i busken”, vilket
representerar att investerare prioriterar utdelningar idag (en fågel i handen) framför
kvarhållna vinster (tio i busken). Utdelningen innebär att investeraren får avkastning direkt
medan kvarhållna vinster anses vara mer riskfyllda, eftersom de kan användas för att
finansiera nya investeringar som inte nödvändigtvis är lönsamma och därmed kan den
framtida avkastningen helt och hållet utebli. Investerare värdesätter därmed
dividendutdelningar högre eftersom de förknippas med lägre risk i jämförelse med kvarhållna
vinster. Ökningar av dividendutdelningen anses därmed även öka bolagets värde. En högre

25

dividendutdelning i nuläget minskar den framtida osäkerheten kring framtida kassaflöden,
minskar kapitalkostnaderna och ökar därmed aktiepriset. Enligt bird-in-the-hand-teorin ökar
därmed en hög dividendutdelningsgrad bolagets värde (Al-Malkawi et al., 2010).
Trots att Lintner (1962) och Gordon (1963) stöder teorin, finns det även många studier som
framför kritik gentemot teorin. Miller och Modigliani (1961) påpekar exempelvis att bolagets
risk bestäms utgående från risken i de operativa kassaflödet istället för att definierar utgående
från hur det fördelar sina vinster, vilket bird-in-the-hand-teorin förespråkar. Battarachya
(1979) ifrågasätter även teorin, och hävdar att bolagets risk påverkar utdelningarna istället för
tvärtom. Även Rozeff (1982) hittar ett negativt samband mellan utdelning och fast risk.

3.8 Teorin om skatteeffekten
Teorin om skatteffekten baseras på antagandet att dividender minskar bolagets värde, och
talar därmed emot både irrelevansteorin (dividender är irrelevanta för bolagets värde) och
bird-in-the-hand-teorin (dividender ökar bolagets värde). I irrelevansteorin beaktas skatter
inte överhuvudtaget, och utgår från antagandet att det inte finns någon skillnad skattemässigt
mellan dividendintäkter och realisationsvinster. I verkligheten förekommer det dock
vanligtvis en skattemässig skillnad mellan dessa, vilket i sin tur kan påverka
dividendutdelningarna ur både aktieägarnas och bolagets perspektiv. För aktieägarna kan
efterfrågan på dividender påverkas av skattemässiga faktorer, medan bolaget kan försöka
maximera aktieägarnas förmögenhet genom att justera utdelningarna. (Al-Malkawi et al.,
2010). I Finland är skattesatsen på kapitalintäkter 30 procent på belopp upp till 30 000 euro,
och den överstigande delen över 30 000 euro beskattas med skattesatsen 34 procent
(Skatteförvaltningen, 2017). Teorin förespråkar därmed att låga dividendutdelningar sänker
kapitalkostnaden och ökar aktiepriset, vilket leder till att bolagets värde ökar (Al-Malkawi et
al., 2010).
Teorin om skatteeffekten baseras på antagandet att dividender beskattas högre än
kapitalvinster, vilket leder till att aktieägare föredrar en lägre dividendutdelning och värderar
ett bolag högre ifall de delar ut låga dividender eftersom skattekostnaderna minskar. En annan
viktig faktor som bidrar till att aktieägarna föredrar en lägre utdelning är tidsaspekten.
Dividendeíntäkter beskattas omedelbart, medan beskattningen av realisationsvinster skjuts
upp tills värdepapperen säljs och vinsten de facto uppstår. Teorin om skatteeffekten kan

26

därmed beskrivas utgöra motsatsen till bird-in-the-hand-teorin, enligt vilken aktieägare
föredrar utdelningar och utdelningarna ökar bolagets värde (Al-Malkawi et al., 2010).
Det finns studier både för och emot teorin om skatteeffekten, varav en stor del undersöker
sambandet mellan låga dividendutdelningar och aktiekurserna. Poterba och Summers (1984)
är en av de som stöder teorin, och undersöker förhållandet mellan dividendutdelningarna och
aktiekurserna i Storbritannien under tidsperioden 1955-1981. I studien konstateras att
förändringar i beskattningen av dividender har en väsentlig inverkan på aktieägarnas
efterfrågan på dividender. Vidare finner studien stöd för att skatter inverkar på det positiva
samband mellan utdelningar och aktiekurserna i studien.

3.9 Dividend catering-teorin
Dividend catering teorin har utformats åtminstone delvis för att belysa svagheterna i Miller
och Modiglianis (1961) irrelevansteori. Baker och Wurgler (2004) framför kritik gentemot
irrelevansteorin främst gällande tre antaganden i irrelevansteorin. Det första är att
investerares efterfrågan för dividendutdelningar påverkas av den informationen som finns
tillgänglig för tillfället samt på tidsperioden i fråga. Det andra antagandet är att arbitrage inte
lyckas förklara skillnaden mellan bolag som delar ut dividender och bolag som inte delar ut
dividender. Det tredje antagandet definierar i regel dividend catering-teorin, och inbegriper
att bolagen i första hand prioriterar investerarnas efterfrågan vid dividendbeslut. Bolagen
delar ut högre dividender då efterfrågan på dividender är högre, och vice versa lägre
dividender då efterfrågan på dividender inte är lika hög (Baker & Wurgler, 2004).
Teorin förespråkar att investerarnas efterfrågan på utdelningar analyseras utgående från
marknadens aktieprispremium i förhållande till dividenderna, och dividendbeslutet baseras
därefter på detta (Denis & Osobov, 2008). Detta inbegriper i princip att bolag tenderar att
dela ut dividender då investerare prioriterar bolag som delar ut dividender, och vice versa
tenderar de att inte dela ut dividender då investerare föredrar exempelvis tillväxtföretag
framför bolag som delar ut dividender (Baker & Wurgler, 2004). Förutom Baker och Wurgler
(2004) finner även Labhane (2020) ett positivt samband mellan benägenheten att dela ut
dividender och utdelningspremium. Labhanes (2020) studie omfattar 781 indiska bolag under
tidsperioden 1994-2015 och i studien konstateras att då utdelningspremium är hög, väljer

27

bolagen att dela ut dividender, och vice versa väljer de att inte dela ut dividender när
utdelningspremium är låg.
Teorin förespråkar därmed sammanfattningsvis att dividendbeslutet baseras på investernas
preferenser. Enligt teorin ökar bolaget dividendutdelningarna då efterfrågan på dividender
ökar, och vice versa minskar dividendutdelningen då efterfrågan på dividender är lägre.
Förändringar i utdelningar kan därmed förklaras utgående från marknadens önskningar om
dividendutdelningar (Baker & Wurgler, 2004).

3.10 Teorin om klienteleffekten
Miller och Modigliani (1961) noterade redan i sin studie att klienteleffekten kan påverka
utdelningspolitiken i bolag under vissa förhållanden, i och med att investerares beslut kan
påverkas av vissa marknadsmässiga brister. Dessa brister utgörs exempelvis av
transaktionskostnader och kostnader som uppstår på grund av skillnader mellan olika
skattesatser som leder till att aktieägare prefererar olika blandningar av kapitalvinster och
dividendutdelningar. Enligt teorin prioriterar investerare värdepapper som leder till att dessa
kostnader minskar, och därmed formas olika grupper utgående från hurudana aktier
investerare (klientel) föredrar. Miller och Modigliani (1961) påpekar även att investerare
tenderar att prioritera dividendutdelande aktier, vilket beskrivs som “dividend
klienteleffekten”. Bolag kan därmed utforma sin dividendpolitik med syfte att tilltala en viss
grupp av klientel. Miller och Modigliani (1961) argumenterar även för att på en perfekt
marknad anses varje klientel vara lika värd, och därmed borde dividendpolitiken inte spela
någon roll.
Al-Malkawi et al. (2010) nämner två centrala klientelgrupper: skatte- och
transaktionsreduceringsgrupper. Dessa uppstår på grund av att dividendintäkter och
försäljningsvinster beskattas olika, och på olika transaktionskostnader som uppstår vid
exempelvis försäljning eller inköp av värdepapper. Baserat på investerarnas utgångspunkt och
personliga preferenser kommer dessa leda till att investerare föredrar de bolag vars
utdelningspolitik passar dem och bolagen kan i sin tur attrahera olika klientel. Exempelvis
påpekar Al-Malkawi et al. (2010) att bolag vars tillväxttakt är hög vanligtvis inte delar ut
dividender (eller delar ut låga dividender), och lockar därmed klientel som prioriterar
värdeökning och därmed ofta vinster i form av kapitalinkomster. Bolag som delar ut en stor

28

del av sina vinster attraherar å andra sidan klientel som föredrar dividendintäkter. Miller och
Modigliani (1961) poängterar att även aktiepriset fluktuerar utgående från investerarnas
behov, eftersom de reagerar bland annat på förändringar i bolagens utdelningspolitik.
Jain och Chu (2014) är en av de som finner stöd för teorin i sin studie, och undersöker
dividendpolitiken hos bolag i 32 länder. I studien konstateras att bolag ökar sin utdelning då
aktieägarnas krav på avkastning är starka, och vice versa sänker utdelningarna då kraven från
aktieägarna är svagare. I studien konstateras vidare att bolagen försöker attrahera utländska
investerare genom att bedriva en generös utdelningspolitik. Det kan därmed konstateras, att
både teorin om klienteleffekten och dividend catering-teorin baseras på någorlunda samma
tankegång, det vill säga att bolagets dividendpolitik styrs av investerares preferenser. En
central skillnad mellan teorierna är enligt Baker och Wurgler (2004) att enligt dividend
catering teorin betonas aktieprispremium högre. I klientelteorin betonas även storleken av
dividendutdelningen högre, medan aktievärdet i förhållande till dividendutdelningen är mera i
fokus i dividend catering-teorin.

3.11 Sammanfattning av dividendutdelningsteorierna
I tabellen nedan sammanfattas de teorierna som presenterats i kapitlet ovan samt deras
huvuddrag.

29

Tabell 2: Sammanfattning av dividendutdelningsteorierna.
Av de teorier som presenterats i kapitlet, kommer endast en del av teorierna inkluderas i
studien, och utgörs av är: signaleringsteorin, agentteorin, livscykelteorin, pecking
order-teorin och dividend smoothing-teorin. Teorierna tillämpas med syftet att kunna
identifiera vilka variabler som påverkar dividendutdelningen i bolagen. Signaleringsteorin har
valts ut med syftet att undersöka huruvida bolagets finansiella tillstånd korrelerar med

30

dividendutdelningen specifikt under osäkra ekonomiska förhållanden, då det kan anses vara
viktigare att utge en viss bild av verksamheten. Livscykelteorin och pecking order-teorin har
valts ut med syftet att ta reda på ifall bolagets ålder, mognadsfas och tillväxtmöjligheter
påverkar dividendutdelningarna under en pandemi. Agentteorin inkluderas för att ta reda på
främst om mängden likvida medel och kapitalstruktur påverkar dividendutdelningen.
Dividend smoothing-teorin har valts ut för att se huruvida bolagets resultat korrelerar med
utdelningen samt ifall bolaget eftersträvar stabilitet även under osäkra förhållanden.
Agentteorin förespråkar att bolaget borde dela ut mera dividender desto mera likvida medel
det finns tillgängligt i företaget. Detta baseras på antagandet att aktieägarna vill minska de
agentkostnader som uppstår vid risken att bolagets ledning använder det tillgängliga kapitalet
till olönsamma investeringar (Krieger, Mauck & Pruitt, 2020). Agentteorin kan även anknytas
till bolagets mängd skulder, eftersom det främmande kapitalet kan användas likasom
utdelningar i övervarkningssyfte för att minska agentkostnaderna som uppstår vid
övervakningen av bolagets fria kapital. Därmed kan agentteorin anknytas till bolagets
kapitalstruktur och bolagets likvida medel.
Enligt signaleringsteorin borde bolagen använda dividendutdelningarna som verktyg för att
signalera bolagets framtidsutsikter till marknaden. Ifall bolagets framtidsutsikter ser ljusa ut
borde därmed detta signaleras genom förhöjda dividendutdelningar, och vice versa sänkas
ifall bolagets framtidsutsikter ser dystra ut. Teorin kan därmed anknytas till bolagets
lönsamhet (ett lönsamt bolag borde dela ut mera dividender), likvida medel (ett bolag som
erhållit mycket likvida medel borde dela ut mera dividender) och resultatet (ett bolag med ett
bra resultat borde dela ut mera dividender). Enligt tidigare studier (bl.a. Tse, 2005; Denis &
Osobov, 2008) används signalering främst av stora bolag, vilket gör att signaleringsteorin
även kan anknytas till bolagets storlek.
Både livscykelteorin och pecking order-teorin förespråkar att äldre bolag som varit verksamt
under en längre tid borde dela ut mera dividender. Enligt livscykelteorin baseras detta på
antagandet att ett bolag befinner sig i olika faser, och därmed borde dela ut mera dividender
då det varit verksamt under en längre tid och befinner sig i mognadsfasen eller
förnyelsefasen. Pecking order-teorin förespråkar att bolag prefererar att använda sig av internt
kapital framför externt och eget kapital. Eftersom ett nystartat bolag inte hunnit ackumulera
så mycket internt kapital ännu, borde därmed dividendutdelningarna vara låga eller

31

obefintliga. Därmed är både livscykelteorin och pecking order-teorin förknippad med
bolagets ålder.
Livscykelteorin och pecking order-teorin indikerar även att ett bolag med mindre
tillväxtmöjligheter delar ut mindre dividender. Enligt livscykelteorin har även bolag som varit
verksamma under en längre tid mindre tillväxtmöjligheter, och delar därmed ut mindre
dividender. Enligt pecking order-teorin finansierar bolaget helst tillväxtmöjligheterna med
internt kapital och delar därmed ut mindre dividender.
Båda teorierna är även relaterade till bolagets lönsamhet, delvis baserat på samma antaganden
som ovan. Enligt livscykelteorin och pecking order-teorin har ett bolag som varit verksamt
under en längre tid hunnit samla på sig mera ackumulerade vinster och mera kapital, vilket
ökar lönsamheten i bolaget på sikt. Detta leder till antagandet att ett bolag med högre
lönsamhet borde dela ut mera dividender.
Dividend smoothing-teorin baseras på antagandet att strävar efter att upprätthålla en stabil
dividendpolitik och därmed ogärna förändrar utdelningarna. Enligt teorin baseras
dividendutdelningarna på tidigare och nuvarande vinster, vilket innebär att en av de mest
grundläggande variablerna inom teorin är resultatet för tidigare och för den aktuella perioden.

32

4 Tidigare studier
I kapitlet presenteras tidigare studier utförda under extraordinära förhållanden. Det redogörs
för studier där både finanskrisens respektive coronapandemins inverkningar på
dividendutdelningar undersöks. Kapitlet avslutas med en sammanfattning av studierna samt
en utformning av forskningsfrågorna.

4.1 Tidigare studier gällande dividendutdelningar under extraordinära
förhållanden
Coronaviruset utgör en av vår tids största pandemier, men även förut har stora
världsomfattande händelser tvingat bolag och samhället överlag att omvärdera sitt agerande.
En av de största finansiella händelserna som lett till extraordinära förhållanden under senare
tid för många bolag är finanskrisen, och därmed presenteras både studier gällande
finanskrisens och coronavirusets inverkan på dividendutdelningarna i kapitlet.

4.1.1 Finanskrisen
Hauser (2013) påpekar att för de aktieägare som prioriterar avkastning utgjorde speciellt
tidsperioden under finanskrisen (år 2009) en usel period, eftersom mer än 800 amerikanska
bolag sänkte sina dividendutdelningar vilket medförde dividendsänkningar för totalt 58
miljarder dollar på grund av finanskrisen. Nedan presenteras studier som gjorts kring
finanskrisens inverkan på dividendutdelningarna.
4.1.1.1 Amerikanska marknaden
Data och metod
Hauser (2013) undersöker huruvida dividendpolitiken förändras i bolag i USA under
finanskrisen, med syftet att ta reda på ifall utdelningsförändringarna stämmer överens med
bolagens finansiella situation. Studien utgår från två huvudantaganden. Det första antagandet
är att bolag inte ännu under år 2006 känt till finanskrisen eller dess inverkan på det
ekonomiska läget, eftersom årtalet används som jämförelseår i studien. Det andra antagandet
är att dividendpolitiken kan förklaras utgående från livscykelteorin. Som studiens tidsperiod
väljs därmed tidsperioden 2006 till 2009.
Samplet i studien består främst av industriella bolag, medan bolag i finansbranschen
exkluderas på grund av de regleringar kring dividendutdelningar som förekommer i

33

branschen. Metoden som används i studien är en logistisk regressionsanalys. I studien
inkluderas totalt sex modeller: tre modeller som beskriver sannolikheten att dela ut
dividender samt tre modeller som fokuserar på sannolikheten att bolaget minskar
dividendutdelningen. Variablerna som används i modellerna baseras på DeAngelos et al.
(2006) studie, och utgår därmed från livscykelteorin. Variablerna är följande: balanserade
vinstmedel per eget kapital, eget kapital per totala tillgångar, likvida medel per totala
tillgångar, avkastning på totalt kapital (ROA), försäljningstillväxt (betecknas av
försäljningens tillväxt under ett år) och storlek (betecknas som bolagets marknadsvärde). Till
de modifierade modellerna adderas även dummyvariabler som beskriver tidsperioder samt
variabler som beskriver interaktionerna mellan variablerna.
Resultat
I studien konstateras att sannolikheten för minskningar i utdelningsnivån ökade signifikant
under finanskrisen. Enligt modellen ökade den genomsnittliga sannolikheten för minskningar
från att vara 13,6 procent under 2006 till 32,1 procent under 2009. Hauser (2013) konstaterar
även att bolagens utdelningspolicy förändras under finanskrisen, och att en av de mest
centrala variablerna som inverkar på sänkningar i utdelningsnivån för tiden efter en kris är
mängden likvida medel i förhållandet till tillgångarna (eng. cash ratio). Ett svagt mått på
likvida medel per totala tillgångar ökar sannolikheten för minskningar i utdelningsnivån,
vilket enligt Hauser (2013) beskriver vikten av likvida medel efter krisförhållanden.
Hauser (2013) konstaterar även att i modellerna där dividendminskningarna undersöks är
variablerna storlek (bolagets marknadsvärde), avkastning på totalt kapital, försäljningstillväxt
och eget kapital per totala tillgångar är alla statiskt signifikant negativa. Det innebär att ju
större, lönsammare, högre försäljningstillväxt och mera eget kapital bolaget har, desto mindre
är sannolikheten att bolaget minskar dividendutdelningen. I modellerna där sannolikheten att
betala dividender uppvisar variablerna balanserade vinstmedel per eget kapital, avkastning på
totalt kapital, bolagets storlek ett statistiskt positivt signifikant samband. Det innebär i sin tur
att ju mera balanserade vinstmedel, högre lönsamhet och större bolaget är, desto högre är
sannolikheten att bolaget delar ut dividender. Variabeln likvida medel per totala tillgångar har
en signifikant negativ inverkan på sannolikheten att bolaget delar ut dividender.

34

4.1.1.2 Brittiska marknaden
Data och metod
Kilincarslan (2021) undersöker finanskrisens inverkan på dividendutdelningspolitiken i
börsnoterade bolag i Storbritannien under tidsperioden 2008 till 2017. I samplet ingår totalt
1 178 bolag, som representerar elva olika branscher. I studien används en modifierad version
av Lintners (1956) modell, med följande variabler: räkenskapsperiodens intäkter,
dividendutdelningarna året därpå, en dummyvariabel för tidsperioden 2008 till 2012
(representerar finanskrisen), en dummyvariabel för tidsperioden 2013 till 2017, variabler som
beskriver korrelationen mellan tiden för finanskrisen (2008 till 2012) och resultatet samt
tidigare dividendutdelningar, och en variabel som beskriver vilken industri bolaget
representerar. Metoden som används i studien är en ordinary least squares regression (OLS,
minstakvadratmetoden).
Resultat
Kilincarslan (2021) konstaterar att bolagets resultat har en signifikant inverkan på bolagens
dividendutdelningar. Enligt studiens resultat strävar bolagen generellt sett efter en långsiktig
och jämn utdelningsgrad, och dividendbeloppen justeras därmed långsamt. Under och en kort
tid efter finanskrisen (2008 till 2012) hade dock bolagen en tendens att omedelbart justera
utdelningsbeloppen som en reaktion på resultatförändringarna finanskrisen gav upphov till.
Finanskrisen påverkade överlag negativt på dividendutdelningarna. I studien konstateras även
bolagen eftersträvade en hög utdelningsgrad under tidsperioden 2008 till 2012, men att
utdelningspolitiken i själva verket var ostabil och dividendebeloppen fluktuerade kraftigt från
år till år under och tiden efter finanskrisen. Under tidsperioden 2013 till 2017 eftersträvade
bolagen en ännu högre utdelningsgrad än under finanskrisen, men delade ut mer jämna
dividendbelopp och anammade därmed en mer stabil dividendpolitik än i jämförelse med
under finanskrisen. Detta beror enligt Kilincarslan (2021) på att bolagen vid den utvalda
tidsperioden hunnit återhämta sig från finanskrisen.

4.2.1 Coronapandemin
Det har även hunnits utföras en del studier kring coronapandemins inverkan på
dividendutdelningarna, men på grund av att pandemin ännu är relativt närvarande i samhället
är dessa studier få till antalet. Nedan presenteras de relevanta studierna som gjorts hittills.

35

4.2.1.1 Amerikanska marknaden
Data och metod
Krieger et al. (2020) undersöker pandemins inverkan på dividendutdelningarna för 1 400
bolag i USA, vilka alla delar ut dividender. I studien undersöks pandemins inverkan både på
hela samplet och även för olika branscher. Datan som används i studien härstammar från
början av det första kvartalet 2015 till slutet av det andra kvartalet 2020. Tidsperioden är vald
baserat på att de första betydande fallen av dividendminskningar och -utelämnanden på grund
av pandemin började i ett tidigt skede av det andra kvartalet 2020. Det andra kvartalet av år
2020 definieras därmed som tidsperioden under pandemin, medan kvartalen innan det
klassificeras som tidsperioden innan pandemin. För att förklara skillnader i dividendpolitiken
mellan de båda tidsperioderna används en ordinary least squares regression (OLS,
minstakvadratmetoden). I modellen inkluderas följande variabler: det logaritmerade värdet av
bolagets marknadsvärde (bolagets storlek), nettoinkomsten, kassaflödet,
skuldsättningsgraden, bolagets ålder och bolagets P/B-tal (mäter bolagets marknadsvärde i
förhållande till det bokföringsmässiga värdet).
Resultat
I studien konstateras att bolag överlag sänker utdelningsnivån tre till fem gånger mer under
coronapandemin än i jämförelse med något annat kvartal sedan 2015. Bolag inom industriella
branscher är även mer benägna att sänka utdelningsnivån än exempelvis bolag som erbjuder
finansiella tjänster och allmännyttiga bolag, på grund av att dessa har mer volatila
intäktskällor än i jämförelse med andra bolag. Cirka en av sex bolag inom industribranschen
minskade sin utdelningsgrad under det andra kvartalet 2020. Krieger et al. (2020) konstaterar
att liknande dividendnedskärningar inte förekommit inom en enskild sektor sedan
finanskrisen.
I studien konstateras även gruvdriftsbranschen vara den bransch som påverkas mest av
coronapandemin, där dividendminskningarna uppgick till 35,6 procent i jämförelse med
innan pandemin då genomsnittet för dividenminskningar var 7,6 procent. Därefter påverkades
logistikbranschen mest (dividendminskningarna var 24,1 procent i jämförelse med
genomsnittet innan pandemin var 5,6 procent), detaljhandeln (dividendminskningarna 24
procent, innan pandemin ett genomsnitt på 4,9 procent, och tjänstesektorn
(dividendminskningarna uppgick till 21,7 procent medan medeltalet innan pandemin var 5,7

36

procent). Av de totalt 1 400 bolag som ingick i studien, sänkte sammanfattningsvis 213
stycken dividendutdelningarna medan 93 stycken inte betalade ut dividender alls under det
andra kvartalet 2020.
Enligt Krieger et al. (2020) är även totala bortlämnanden av dividender mera sällsynta än
utdelningsminskningar under pandemin. Av de 1 400 bolag som inkluderades i samplet, valde
7 procent att inte betala dividend alls under pandemin. Majoriteten av de bolag som inte
delade ut dividender är bolag inom den industriella sektorn. Krieger et al. (2020) konstaterar
att för hela samplet uppvisar samma variabler signifikanta samband för både tidsperioden
innan pandemin och tidsperioden under pandemin. Bolagets storlek och nettoresultat uppvisar
en signifikant negativ inverkan på dividendminskningarna, medan skuldsättningsgraden
uppvisar en signifikant positiv inverkan. Krieger et al. (2020) undersöker även vilka variabler
som signifikant skiljer sig från varandra för tidsperioden innan pandemin och tidsperioden
under pandemin. Variablerna nettoresultat och skuld skiljer sig signifikant för tiden under
pandemin i jämförelse med innan pandemin, och resulterar i att mera skuldsatta bolag samt
bolag som är mer lönsamma har en starkare tendens att inte betala ut dividender alls under
pandemin.
4.2.1.2 Internationella marknaden
Data och metod
Ali (2021) undersöker hur pandemin påverkar bolagens dividendutdelningar i länder som
räknas höra till G12-området. I studien ingår därmed totalt 13 länder: Australien, Belgien,
Kanada, Frankrike, Tyskland, Italien, Japan, Nederländerna, Spanien, Sverige, Schweiz,
Storbritannien och USA. I studien ingår totalt 8 889 börsnoterade bolag från 9 olika
industrier. Tidsperioden som används i studien utgörs av 2015 till 2020. Ali (2021)
undersöker pandemins inverkan på utdelningarna ur en del olika perspektiv: för det första
undersöks huruvida pandemin påverkat utdelningarna i bolagen under pandemin
överhuvudtaget. Bolagen delas in i grupper baserat på deras förändringar i
dividenutdelningarna, och därefter analyser vilka determinanter som påverkar utdelningen
under pandemin. Till sista undersöks sannolikheten för förändringar i dividendutdelningen
under pandemin. I studien används en logistisk regressionsanalys.
I studien delas bolagen in i fyra grupper, utgående från dividendutdelningsbeteendet under år
2020 i jämförelse med de tidigare åren. Utdelningarna under år 2020 klassas som

37

tidsperioden för pandemin. Grupperna består av bolag som gör minskningar i
dividendutdelningen, ökningar i dividendutdelningen, inte delar ut dividender alls och bolag
som inte förändrar dividendutdelningen alls. Grupperna tilldelas en dummyvariabel enligt
vilken grupp de tillhör, och utöver dessa tilldelas även bolagen en dummyvariabel enligt
industri. Utöver dessa variabler används avkastning på totalt kapital (ROA), förändringen i
resultatet i jämförelse med föregående år, bolagets förväntade tillväxtgrad,
kapitalomsättningshastighet, skuldsättningsgrad, bolagets storlek (det logaritmerade värdet av
bolagets tillgångar), likviditet och bolagets P/B-värde.
Resultat
I studien konstateras att antalet dividendminskningar mer än fördubblades under pandemin än
i jämförelse med tidsperioden innan pandemin. Bolag som tenderar att minska
dividendutdelningarna i studien konstateras ha lägre rörelseresultat, högre skuldsättningsgrad
och är mindre till storleken. Bolag som däremot höjer sina utdelningar under pandemin
tenderar att vara större, ha ett högre P/B-värde, och en högre lönsamhet än de övriga
grupperna.
I studien jämförs de olika grupperna med varandra, med syftet att identifiera olika skillnader.
I gruppen där bolagen som minskar dividendutdelningarna jämförs med de bolagen som inte
förändrar utdelningen alls, konstateras att bolag med en högre lönsamhet och bättre
resultattillväxt (både tidigare och förutsedda) är mer benägna att fortsätta dela ut dividender
(det vill säga, inte förändra utdelningen alls) istället för att minska utdelningarna. Förutom
lönsamheten (avkastningen på totalt kapital), förändringen i resultatet och den förväntade
tillväxten är även kapitalomsättningshastigheten, likviditeten och skuldsättningsgraden
signifikanta determinanter inför beslutet att minska dividendutdelningarna.
Bolag med högre lönsamhet och bättre resultatförändring tenderar även att minska
dividendutdelningarna framför att helt och hållet upphöra med dividendutdelningen. Även
bolagets storlek och skuldsättningsgrad har en signifikant inverkan på beslutet att minska
eller upphöra helt med dividendutdelningarna. Större bolag konstateras vara mer benägna att
upprätthålla samma dividendutdelningsnivå eller alternativt minska dividendutdelningarna,
medan bolag med högre skuldsättningsgrad är mer benägna att upphöra med
dividendutdelningarna helt framför att enbart minska dem.

38

På motsvarande sätt, är även bolag med högre lönsamhet och bättre resultatförändringar mer
benägna att öka divindendutdelningarna framför att bibehålla utdelningarna på samma nivå
som föregående år. Även bolag med högre kapitalomsättningshastighet, lägre
skuldsättningsgrad och större storlek uppvisar ett signifikant samband gentemot att öka
dividendutdelningarna framför att hålla utdelningarna på samma nivå som tidigare.
Sammanfattningsvis konstaterar Ali (2021) att antalet dividendminskningar samt antalet
utelämningar av dividendutdelningarna ökar drastiskt under pandemitidsperioden. Bolagens
lönsamhet och förväntade tillväxtgrad har en signifikant inverkan på
diivdendutdelningsbeslutet under pandemin. Ali (2021) påpekar även att bolagets storlek och
skuldsättningsgrad utgör viktiga determinanter inför beslutet att minska dividenutdelningen
under pandemin.

5.1 Sammanfattning av tidigare studier och utformning av
forskningsfrågor
De tidigare studierna som gjorts gällande dividendutdelningarna under finanskrisen och
coronapandemin skiljer sig åt till en viss grad gällande området som studeras. I vissa av
studierna har både dividendutdelningsbeslutet och dividendminskningarna undersökts, medan
vissa studier fokuserar på enbart någondera. I tabellen nedan sammanfattas studierna som
utförts under exceptionella händelser.

39

Tabell 3: Sammanfattning över tidigare studier som gjorts av dividendutdelningarna under
finanskrisen samt under coronapandemin.
Enligt de olika dividendutdelningsteorierna påverkar en mängd olika faktorer bolagets
dividendutdelningar. Exempelvis borde äldre och större bolag dela ut mera dividender enligt
livscykelteorin, bolag med hög lönsamhet borde öka utdelningarna enligt signaleringsteorin,
och bolag som följer dividend smoothing-teorin borde basera dividendutdelningarna på
resultatnivån. Även i studierna som är utförda under så kallade normala förhållanden
undersöks specifika nyckeltals inverkan på dividendutdelningarna. Exempelvis Denis och
Osobov (2008) konstaterar att bland annat bolagets storlek, tillväxtmöjligheter och lönsamhet
påverkar dividendbeslutet. Dessa ger upphov till följande forskningsfråga:
FF1: Hur påverkar bolagets lönsamhet, ålder, storlek, mängd likvida medel,
tillväxtmöjligheter, skuldsättningsgrad och nettoresultat dividendutdelningarna under
pandemin?
Krieger et al. (2020), Ali (2021) och Hauser (2013) undersöker även vilka variabler som
påverkar dividendminskningarna under coronapandemin respektive finanskrisen. I Krieger et
al.:s (2020) studie konstateras att exempelvis bolagets storlek, nettoresultat och
skuldsättningsgrad har en signifikant inverkan på dividendminskningarna under pandemin. I
Alis (2021) studie har bolagets lönsamhet, förändring i resultatnivån, förväntad tillväxt,

40

kapitalomsättningshastighet, likviditet, skuldsättningsgrad en signifikant inverkan på
dividendminskningarna. Hauser (2013) påpekar att bolagets lönsamhet, storlek, eget kapital
per totala tillgångar och försäljningstillväxt har en signifikant inverkan på
dividendminskningarna i sin studie. Hauser (2013) påpekar även att mängden likvida medel
spelar en betydande roll gällande huruvida bolaget minskar utdelningarna under pandemin.
Studiernas resultat bidrar till följande forskningsfråga:
FF2: Hur påverkar bolagets lönsamhet, ålder, storlek, mängd likvida medel, tillväxt,
skuldsättningsgrad och nettoresultat dividendminskningarna under pandemin?
De variablerna och nyckeltalen som valts ut i studien samt deras förväntade samband med
dividendutdelningarna presenteras i metodkapitlet. Forskningsfrågorna har utformats
utgående från dividendutdelningsteorierna samt enligt tidigare studier som undersökt
dividendutdelningarna under extraordinära förhållanden. Sammanfattningsvis undersöker
forskningsfråga ett hur variablerna påverkar själva dividendutdelningarna, medan
forskningsfråga två undersöker hur variablerna påverkar dividendminskningarna.

41

5 Metod och variabler
I kapitlet presenteras val av forskningsmetod samt variablerna som används i studien. Det
redogörs även för variablernas förväntade samband med dividendutdelningen.

5.1 Forskningsmetod
Forskningsmetoden som används i avhandlingen är av kvantitativ natur. En kvantitativ
forskningsmetod innebär att datan som används i stora drag är numerisk, med vilken man vill
förstå relationen mellan teori och forskning ur ett deduktivt perspektiv. Metoden inbegriper
utformning av teoribaserade forskningsfrågor eller hypoteser som därefter prövas (Bryman &
Bell, 2017). I studien undersöks huruvida finländska noterade bolags dividendutdelningar
påverkas av pandemin, samt huruvida teoribaserade variablerna påverkar
dividendutdelningarna och minskningarna.
Datan från alla bolag kommer först analyseras utgående från de utvalda nyckeltalen, med
syftet att kunna verifiera vilka variabler som påverkar dividendutdelningarna och
-minskningarna. Precis som Krieger et al.:s (2020) studie delas datan i samplet in enligt en
tidsperiod innan pandemin och tidsperioden under dessa, för att ta reda på hur den
extraordinära händelsen påverkat utdelningarna. I studien används tre olika modeller: en
ordinary least squares regression (OLS, minstakvadratmetoden), en Tobit-modell samt en
logistisk regressionsanalys. OLS-metoden används bland annat av Michaely et al. (1995),
Krieger et al. (2020), Kilincarslan (2021) och Jain och Chu (2014). Tobit-modellen
inkluderas i studier där den beroende variabeln kan influeras av censureringsproblem. Detta
förekommer exempelvis då en stor del av den beroende variabelns värden antar värdet noll
(Brooks, 2008). I studien finns det en del bolag som inte delar ut dividender alls, och därmed
minskar risken för att resultatet snedvrids mot noll genom att använda Tobit-modellen.
För att ta reda på huruvida de olika variablerna påverkar dividendminskningarna under
pandemin, kommer även en logistisk regressionsmodell att appliceras. Orsaken till detta är att
en av de beroende variablerna är en binär dummyvariabel, och då är en logistisk
regressionsmodell att föredra eftersom en en OLS-modell inte kan tillämpas (Brooks, 2008).
Även Hauser (2013) och Ali (2021) tillämpar samma förfarande i sin studie, där finanskrisens
respektive coronapandemins inverkan på utdelningarna undersöks. Med hjälp av en logistisk

42

regressionsmodell förklaras sannolikheten av att bolaget hör till en viss grupp, vilket i detta
fall utgörs av gruppen som minskar dividendutdelningarna.
Den logistiska regressionsanalysen körs på motsvarande sätt som i OLS- och Tobit-modellen,
det vill säga både för tiden innan pandemin (2016-2019) och för tiden under pandemin
(2020). En skillnad gentemot de linjära modellerna (det vill säga, OLS-och Tobit-modellen)
är dock tidsaspekten gällande pandemin. I den logistiska regressionsanalysen undersöks
pandemins inverkan på själva dividendutbetalningarna, och därmed kommer utdelningarna
som skett under år 2020 definieras som tiden under pandemin (och som därmed baseras på år
2019 bokslutssiffror). Jämförelsevis definieras pandemitidsperioden i de linjära modellerna
på år 2020 bokslutssiffror (och därmed utdelningarna som skett under år 2021), med syftet att
reda på vilken effekt pandemin haft på bolagens finansiella variabler, och hur de i sin tur
påverkat utdelningarna. Sammanfattningsvis flyttas därmed datasamplet ett år bakåt då
dividendminskningarna under pandemin undersöks. Datasamplen körs i statistikprogrammet
SPSS.
För att kunna identifiera hur pandemin påverkat dividendutdelningarna och -minskningarna
under pandemin, delas samplet in i en tidsperiod innan pandemin och i en tidsperiod under
pandemin. I modellerna där dividendutdelningarna undersöks definieras utdelningarna under
2021 (och bokslutsdatan för år 2020) som tidsperioden under pandemin, och tidsperioden
innan det (utdelningarna under 2017-2020 samt bokslutdata 2016-2019) definieras som
tidsperioden innan pandemin. I modellen där dividendminskningarna undersöks definieras
utdelningarna under 2020 (och bokslutsdatan för år 2019) som tidsperioden under pandemin,
medan utdelningarna under år 2017-2019 (och bokslutsdatan för år 2016-2018) identifieras
som tidsperioden innan pandemin. Bland annat Krieger et al. (2020) använder sig även av ett
liknande förfarande i sin studie, där datamaterialet analyseras utgående från en tidsperiod
innan pandemin och en tidsperiod under pandemin.
Det finns flera olika sätt att samla in data, och i denna studie står valet mellan en
tvärsnittsstudie och en longitudinell studie. En longitudinell design används specifikt för att
kartlägga förändringar hos flera variabler under flera tillfällen, medan en tvärsnittsdesign
innebär insamling av data för flera variabler vid endast ett tillfälle. Eftersom studiens syfte är
att kartlägga de möjliga förändringar i dividendutdelningen coronapandemin medför, bör
även data samlas in innan pandemin för att kunna skapa en bild av eventuella förändringar.

43

Målet med studien är därmed att studera förändringar och samband över en viss tidsperiod,
vilket leder till att en longitudinell design på studien passar bättre än en tvärsnittsdesign. En
longitudinell design kan därefter delas in i panelstudie eller kohortstudie. Datan som används
i studien består av paneldata, vilket innebär att studien är en panelstudie. En panelstudie
kännetecknas av att fokus ligger på ett urval (som ofta är karakteristiskt för en hel nation) och
en datainsamling som täcker flera tillfällen (med samma variabler och med samma deltagare)
(Bryman & Bell, 2017).
En utmaning med panelstudier är bortfall i gruppen, exempelvis då bolag går i konkurs eller
köps upp av andra bolag. Bortfallen kan medföra en del svårigheter gällande
datainsamlingen. För det första kan den kvarvarande gruppen skilja sig avsevärt från den
ursprungliga gruppen, vilket innebär att det inte längre finns någon representativt sampel. För
det andra finns det få direktiv för vilken tidsperiod som passar bäst för en förnyad
datainsamling, och för det tredje menas det att många longitudinella studier ofta är dåligt
genomtänkta och att själva datainsamlingsprocessen är dåligt planerade. För det fjärde finns
det en risk för en paneleffekt i studien, vilket innebär att deltagarnas beteende påverkas av att
de utsätts upprepade gånger för exempelvis intervjuer (Bryman & Bell, 2017).

5.2 Presentation av variablerna
Variablerna som används baseras på tidigare studier och teori. Nyckeltalen som används i
samplet är tagna från databasen Börsdata samt insamlade för hand från bolagens bokslut.
Dividendutdelningsbeloppen baseras på dividendkalendern i databasen Taloussanomat. För
att ta reda på hur de oberoende variablerna påverkar dividendutdelningen, används
dividendutdelningen baserat på föregående års finansiella data (det vill säga, för att estimera
sambanden mellan nyckeltalen och utdelningen för år 2017, används år 2017 finansiella data
och dividendutdelningen under 2018 och så vidare). I studien inkluderas två olika beroende
variabler, medan de oberoende variablerna hålls konstanta i alla modeller.

5.2.1 Beroende variabler
Som beroende variabel i OLS- och Tobit-modellen har utdelning per aktie justerat för antalet
aktier valts ut. Kilincarslan (2021) använder sig av samma beroende variabel. Variabeln ser ut
som följande:

44

Utdelning per aktie = utdelning per aktie (justerat för förändringar i antalet aktier)
Utdelningen per aktie justeras till antalet aktier genom att utgå från antalet aktier vid
bokslutstidpunkten år 2020. Det justerade antalet beräknas därmed genom att dela de totala
dividendutdelningarna för respektive år på den mängd aktier som bolaget innehar år 2020.
Antalet aktier är tagna från databasen Börsdata.
I den logistiska regressionsanalysen används en binär dummyvariabel som beskriver
dividendminskningarna. Krieger et al. (2020) påpekar att minskningar av dividendbeloppen
är vanligare än totalt utelämnanden av dividendutdelningar, vilken är orsaken till att
minskningar valts ut som variabel. Både Hauser (2013) och Krieger et al. (2020) använder sig
av dummyvariabler för att utvärdera dividendutdelningarnas förändring under
undersökningsperioden i förhållande till tidigare perioder. Variabeln ser ut som följande:
Dummyvariabel = får värdet 1 ifall bolaget minskat utdelningarna i jämförelse med
föregående år, annars 0
Minskningar i dividendutdelningarna (dummyvariabeln) följer samma analogi som Krieger et
al. (2020) och Hauser (2013) tillämpar, och tilldelas därmed en etta ifall bolaget delat ut
dividender under föregående period (det vill säga, under 2019) samt minskat
dividendutdelningsbeloppet (eller inte delat ut dividender alls) för tidsperioden 2020. Om
dividendbeloppet är det samma som föregående period eller ökat, får dummyvariabeln värdet
noll. Dividendutdelningssbeloppen baseras på utdelningen per aktie justerat för antalet aktier.
Det kan därmed konstateras, att totalt två oberoende variabler används i studien: utdelning
per aktie (justerat för förändringar) i OLS- och Tobit-modellen och en dummyvariabel som
får värdet 1 ifall bolaget minskat utdelningarna i jämförelse med tidigare år i den logistiska
regressionsmodellen.

5.2.3 Oberoende variabler
Nedan presenteras de oberoende variablerna som används i studien. De oberoende
variablerna är samma i alla modeller som används i studien.

45

5.2.3.1 Lönsamhet
Lönsamhet är förknippad med signaleringsteorin (bolag använder sig av dividender för att
utge positiva signaler om bolagets finansiella tillstånd till aktieägarna) och livscykelteorin (ett
lönsammare bolag delar ut mera dividender). Som mått på lönsamhet används nyckeltalet för
avkastning på det totala kapitalet (ROA, eng. return on assets). Nyckeltalet beskriver hur väl
bolaget har lyckats skapa avkastning på det totala kapitalet som finns till förfogande i
bolaget. Nyckeltalet följer samma formel som finns i databasen Börsdata, och ser ut som
följande:
Avkastning på totalt kapital = Resultat
x 100
Totala tillgångar
I nyckeltalet jämförs nettoresultatet efter finansiella kostnader och skatter med de totala
tillgångarna som finns inom företagsverksamheten. Avkastningen på det totala kapitalet anses
vara god då avkastningen överstiger 10 procent, tillfredsställande då värdet är mellan 5 till 10
procent, och svag då avkastningen understiger 5 procent. Bland annat Ali (2021), DeAngelo
et al. (2006) och Hauser (2013) använder avkastning på totalt kapital som en variabel i sina
studier för att undersöka finanskrisens inverkan på dividendutdelningarna. Förväntningen är
att det finns ett positivt samband mellan lönsamheten och dividendutdelningarna, vilket
innebär att ett bolag med högre lönsamhet delar ut mera dividender.
5.2.3.2 Bolagets ålder
Den andra oberoende variabeln består av bolagens ålder. Variabeln är förknippad med
livscykelteorin, eftersom bolag i mognadsfasen (det vill säga äldre bolag) delar ut mera
dividender enligt teorin. Variabeln beskrivs med hela årtal från och med det året då bolaget
grundades och samlas in för hand från bolagens nätsidor. Formeln som beskriver variabeln
ser ut som följande:
Bolagets ålder = Nuvarande år − året då bolaget grundades
Variabeln är tagen från respektive bolags webbsidor och logaritmeras i regressionsanalysen.
Bland annat Krieger et al. (2020) och använder sig av variabeln i sin studie om
coronapandemins inverkan på dividendutdelningen. Krieger et al. (2020) påpekar att bolagets
ålder och dividendutdelningen i tidigare studier ansetts vara positivt korrelerad.

46

Förväntningen är därmed att sambandet mellan bolagets ålder och dividenutdelningar är
positiv, det vill säga att ett äldre bolag delar ut mera dividender i jämförelse med yngre bolag.
5.2.3.3 Bolagets storlek
Variabeln storlek definieras utgående från det logaritmerade värdet av bolagets totala
tillgångar. Variabeln är förknippad med livscykelteorin (bolag som varit verksamma en längre
tid är ofta större och kan befinna sig i mognadsfasen och delar därmed ut större dividender på
grund av minskade investeringsmöjligheter) och signaleringsteorin som en signal åt
marknaden och enligt tidigare studier används signalering främst av stora bolag (Tse, 2005;
Denis & Osobov, 2008). Variabeln beskrivs som följande:
Bolagets storlek = Ln(totala tillgångar)
Variabeln storlek förekommer även i tidigare studier,och det finns en del olika sätt att
beskriva bolagets storlek på. Exempelvis Hauser (2013) och Krieger et al. (2020) använder
sig av bolagets totala marknadsvärde, medan Denis och Osobov (2008), DeAngelo et al.
(2006) och Ali (2021) använder sig av tillgångarnas bokföringsvärde för att mäta storleken.
Det förväntade sambandet är positivt, vilket innebär att större bolag borde dela ut mera
dividender.
5.2.3.4 Likvida medel
Variabeln som beskriver likvida medel har anknytning till bland annat agentteorin. Teorin
förespråkar att bolaget borde dela ut mera dividender desto mera likvida medel det finns
tillgängligt i företaget, eftersom aktieägarna vill minska på de agentkostnader som uppstår
vid risken för att ledningen gör olönsamma investeringar genom att minska på mängden
tillgängligt kapital inom bolaget. De likvida medel som finns till förfogande i bolaget anses
utgöra en väldigt central faktor i bolaget speciellt vid krissituationer. Mängden likvida medel
kan påverkas väldigt kraftigt åtminstone på kort sikt av kriser som coronapandemin (Krieger
et al., 2020). Variabeln ser ut som följande:
Likvida medel = Kassa och Bank
Totala tillgångar

47

Exempelvis Krieger et al. (2020) och Hauser (2013) använder sig av likvida medel i
förhållande till totala tillgångar som variabel i sina studier. Förväntningen är att det
förväntade sambandet mellan de likvida medlen och dividendutdelningarna är positivt, det
vill säga ju mera likvida medel bolaget innehar, desto större är dividendutdelningarna.
5.2.3.5 Bolagets tillväxt
Bolagets tillväxt korrelerar med livscykelteorin (bolag med mera tillväxtmöjligheter delar ut
mindre dividender) och pecking order-teorin (bolaget prefererar att finansiera
tillväxtmöjligheterna med internt kapital och delar därmed ut mindre dividender). Variabeln
beskrivs som försäljningstillväxten under ett år och ser ut som följande:
Försäljningstillväxt = Räkenskapsperiodens omsättning - Föregående periods omsättning
Föregående periods omsättning
Variabeln används även i tidigare studier. Hauser (2013) använder sig av
försäljningstillväxten i sina studier, medan Ali (2021) använder sig av bolagets förväntade
tillväxt. Det förväntade sambandet är negativt, det vill säga ju större försäljningstillväxten är,
desto mindre borde dividendutdelningarna vara.
5.2.3.6 Skuldsättningsgraden
Skuldsättningsgraden är ett nyckeltal som beskriver bolagets finansiering, och mäter hur stora
verksamhetens skulder är i förhållande till företagets egna kapital. Skuldsättningsgraden
beskriver därmed hurudan ställning det egna eller främmande kapitalet har ur ett
finansieringsperspektiv (Leppiniemi & Kykkänen, 2019). Nyckeltalet som används för att
mäta skuldsättningsgraden är tagen från databasen Börsdata, och avrundas till följande hela
decimaltal. Formeln för skuldsättningsgraden ser ut som följande (Leppiniemi & Kykkänen,
2019).
Skuldsättningsgrad = Totala skulder x 100
Eget kapital
Skuldsättningsgraden mäter därmed hur stora verksamhetens skulder är i förhållande till det
egna kapitalet. Enligt Ohlsson och Lundén (2001) innebär en hög skuldsättningsgrad en
högre risk för företagsverksamheten. Bland annat Krieger et al. (2020) och Ali (2021)
använder sig av skuldsättningsgraden för att bedöma coronapandemins samt finanskrisens

48

inverkan på dividendutdelningen. Det förväntade sambandet mellan skuldsättningsgraden och
dividendutdelningar är negativt på grund av riskerna i verksamheten en högre
skuldsättningsgrad (och därmed högre skulder) medför, speciellt under osäkra ekonomiska
förhållanden.
5.2.3.7 Nettoresultat
Den sista oberoende variabeln utgörs av bolagets nettoresultat. Nyckeltalet kan anknytas till
bland annat dividend smoothing-teorin, enligt vilken dividendutdelningarna baseras på
nuvarande och tidigare vinster. Variabeln ser ut på följande sätt (Kallunki, 2014):
Nettoresultat = Rörelseresultat + finansiella intäkter - finansiella kostnader - skatter
Nettoresultatet betecknas som rörelsevinsten minskat med finansiella poster och
skattekostnader. Skattekostnaderna utgörs av de skatter som hänförs till räkenskapsperiodens
vinst (bolagsskatten), och därmed inkluderas inte latenta skatter i beräkningen (Kallunki,
2014). Nettoresultatet och dess ideala miniminivå bestäms utgående bland annat enligt försök
att säkra kapitalstrukturen och målsättningarna för vinstutdelningen (Yritystutkimus ry.,
2015). Kilincarslan (2021) och Krieger et al. (2020) använder sig av nettoresultatet för att
undersöka finanskrisen respektive coronapandemins inverkan på dividendutdelningarna.
Förväntningen är därmed att variabeln förväntas ha ett positivt samband med utdelningarna,
det vill säga ju högre resultatet för perioden är, desto högre förväntas dividendutdelningarna
vara.

5.3 Sammanfattning av variablerna
Nedan sammanfattas de förväntade sambanden mellan dividendutdelningen och de oberoende
variablerna.

49

Variabler

Förväntade samband

Lönsamhet

Bolag med högre lönsamhet delar ut mera dividender (+)

Ålder

Äldre bolag delar ut mera dividender (+)

Storlek

Större bolag delar ut mera dividender (+)

Likvida medel

Bolag med mera likvida medel delar ut mera dividender (+)

Försäljningstillväxt

Bolag med högre försäljningstillväxt delar ut mindre dividender (-)

Skuldsättningsgrad

Bolag med högre skuldsättningsgrad delar ut mindre dividender (-)

Resultat

Bolag med högre resultat delar ut högre dividender (+)

Tabell 4: Sammanfattning över de förväntade sambanden mellan dividendutdelningen och de
oberoende variablerna.

50

6 Data och urval
I detta kapitel presenteras datan som använts i studien samt en beskrivning för hur
datainsamlingsprocessen skett. Även de regressionsmodeller som används i studien
presenteras.
Datan som används i avhandlingen baseras på finländska bolag noterade på OMX Helsinki
samt deras finansiella information. Alla nyckeltal är beräknade manuellt baserade på
bolagens finansiella rapporter för respektive år, förutom skuldsättningsgraden (tagen rakt från
databasen Börsdata) och bolagets ålder (tagen från respektive bolags webbsidor).
Dividendutdelningarna är tagna från dividendkalendern i Taloussanomat. Eftersom datan
samlats in manuellt ökar även risken för att datan innehåller felaktigheter. För att minimera
detta, har stickprovskontroller utförts där samplets data kontrollerats. Inga felaktigheter
framkom i sticksprovskontrollerna.
För att datan som samlas in ska vara konsekvent, används endast bokslut upprättade enligt
IFRS. För att ta reda på hur pandemin påverkar finländska bolag inkluderas även enbart bolag
med hemställe i Finland. För vissa bolag som noterats under den senare delen av samplets
tidsperiod hittades även enbart bokslut som uppfyller kraven för en del av tidsperioden, som
vilket innebär att dessa bolag inte nödvändigtvis har data för hela tidsperioden. Också de
bolag som grundats, uppstått på grund av delning eller andra företagsarrangemang under
2020 exluderas från samplet. Det samma gäller för bolag som upprättar bokslut enligt IFRS
endast från och med år 2020. Även bolag i finanssektorn exkluderas från samplet, på grund
av deras annorlunda kapitalstruktur och på grund av de regleringar som förekommer inom
branschen. Liknande förfarande finns i bland annat i studierna som Hauser (2013), DeAngelo
et al. (2006), Kilincarslan (2021), Denis och Osobov (2008) och Fama och French (2002)
utför. Bolagen som ingår i studien är insamlade från Nasdaqs databas den 6.7.2021. I bilaga
ett uppräknas alla bolag som inkluderas i samplet.
Helsingforsbörsen, eller NASDAQ OMX Helsinki, är Finlands enda offentliga börsmarknad
och har varit verksam sedan 1912. Börsen har dock under åren genomgått en del förändringar.
Bokstavskombinationen OMX härstammar från en sammanslagning av OM AB (som ägde
Stockholmsbörsen) och HEX (Helsingforsbörsen) som ägde rum under 2003, och resulterade
i det nya namnet OMHEX. OMHEX bytte senare namn till OMX och förvärvades år 2007 av
den amerikanska börsen NASDAQ, som i sin tur gett upphov till det nuvarande namnet

51

NASDAQ OMX Helsinki. Sedan år 2006 delas aktierna på börsen in i tre grupper enligt
marknadsvärde: Large Cap (stora bolag), Mid Cap (medelstora bolag) och Small Cap (små
bolag), vilket även är de index som används i studien. Utöver dessa finns även First North
marknaden, där tillväxtföretag finns listade. Bolag listade på First North exkluderas från
studien, på grund av att regleringarna och kraven gällande redovisningsstandarder och
marknadskommunikation är lägre än för bolag listade på Nasdaq OMX Helsinki
(Osakesijoittaja, 2021).
I Nasdaqs databas är bolagen uppdelade enligt sektorer och dessa är till antalet totalt elva
stycken. Dessa utgörs av: energi, basmaterial, industri, konsumentvaror, konsumenttjänster,
hälsovård, telekommunikation, allmännyttiga varor, finansbolag, teknologi och
fastighetsbolag (Nasdaq, 2021). Sektorerna allmännyttiga bolag, energi, hälsovård och
telekommunikation slås ihop till sektorn övrigt, eftersom dessa till sin natur är relativt
likadana och på grund av att observationernas mängd till antalet är få. Fördelningen
illustreras i tabell fem nedan:

Tabell 5: Bolagens fördelning enligt sektor.
Ur tabellen ovan kan urskiljas att industrisektorn är störst med 36 stycken bolag, medan
sektorn som tillhandahåller konsumenttjänster är näst störst med 21 stycken bolag. Sektorerna
med bolag som erbjuder konsumentvaror och basvaror är minst med 8 stycken bolag vardera.

52

6.1 Val och presentation av regressionsmodeller
I studien används som tidigare nämnt totalt tre olika modeller: två linjära regressionsmodeller
(en OLS-regressionsmodell och en Tobit-modell) samt en icke-linjär regressionsmodell (en
logistisk regressionsmodell. I de linjära modellerna ingår samma variabler, medan den
beroende variabeln är olik i den icke-linjära modellen. De oberoende variablerna är dock
samma i alla modeller, vilket är orsaken till att dessa endast presenteras i
OLS-regressionsekvationen nedan, medan enbart grundstrukturen för Tobit-modellen och den
logistiska regressionsmodellen presenteras.
Med syftet att undersöka hur de utvalda variablerna påverkar dividendutdelningen i
finländska börsbolag under pandemin används två olika regressionsmodeller, en
OLS-regressionsmodell och en Tobit-modell. I dessa modeller utgörs dividendutdelningen
per aktie (justerat för förändringen i antalet aktier) den beroende variabeln.
Regressionsekvationen ser ut som följande:
Di,t = 𝛼 + 𝛽1Lönsamheti,t + 𝛽2Ålderi,t + 𝛽3ln(Storlek)i,t + 𝛽4Likvida medeli,t + 𝛽5Tillväxti,t +
𝛽6Skuldi,t + 𝛽7Nettoresultati,t + εi,t
Där:
D = Dividendutdelning (dividend per aktie justerad för förändringen i antalet aktier)
Lönsamhet = Avkastning på totalt kapital (Vinst per totala tillgångar)
Ålder = Bolagets ålder (nuvarande år - året då bolaget grundades)
Storlek = Bolagets storlek (den naturliga logaritmen av bolagets totala tillgångar)
Likvida medel = Bolagets mängd likvida medel (kassa och bank per totala tillgångar)
Tillväxt = Försäljningstillväxt (omsättningens tillväxt i förhållande till förra perioden)
Skuld = Skuldsättningsgraden (främmande kapital per eget kapital)
Nettoresultat = Rörelseresultat + finansiella intäkter - finansiella kostnader - skatter
α = Regressionsekvationens konstant
β1, β2..., β7 = De oberoende variablernas koefficienter
ε = Felterm
i = Betecknar ett specifikt bolag
t = Betecknar ett specifikt år

53

Dividendutdelningar är som tidigare nämnt förknippade med ett censureringsproblem, som
uppstår på grund av att vissa bolag inte delar ut dividender alls under den undersökta
tidsperioden. Detta leder till att resultatet kan snedvridas mot noll. I Tobit-modellen tas
censureringsproblemet i beaktande samtidigt som alla observationer inkluderas i modellen
(Brooks, 2008). Tobit-modellen är nödvändig vid studier där censureringsproblem finns,
vilket exempelvis utgörs av studier där dividendutdelningar undersöks. Tobit-modellens
konstruktion ser ut som följande (Al-Malkawi, Bhatti & Magableh, 2014):
y*it = x’itβ + αi + εit,
där
y (den beroende variabeln) definieras som
=0
yit

om y*it < 0

= y*it om y*it > 0

där y*it är den latenta variabeln som beskriver bolagets utdelningsnivå, variabeln x’it är en
vektor av förklarande variabler och β är en vektor av okända parametrar (Al-Malkawi et al.,
2014).
Eftersom studiens andra beroende variabel utgörs av en dummyvariabel, tillämpas även en
logistisk regressionsmodell. Den logistiska regressionsmodellen tillämpar vanligtvis en
maximum likelihood-metod, och beskriver den förväntade sannolikheten för att ett bolag
tillhör en viss grupp (Brooks, 2008). I denna studie beräknas sannolikheten att höra till
gruppen bolag som minskar dividendutdelningen. Den logistiska regressionsmodellen baseras
på följande formel (Brooks, 2008; Hauser, 2013):
Pi =

1
1 + exp[- (a + β1x1 +… + βnxn)]

hb

Där P beskriver sannolikheten att bolaget minskar dividendutdelningen, a är konstanttermen,
Xi (i = 1,..,n) är de oberoende variablerna och βi (i = 1,..,n) är de oberoende variablernas
estimerade koefficienter.

54

Sammanfattningsvis används totalt tre modeller i studien: två linjära modeller, det vill säga
OLS-modellen och Tobit-modellen, och en icke-linjär modell, som utgörs av en logistisk
regressionsanalys. I de linjära modellerna utgör dividendutdelning per aktie den beroende
variabeln, och i den icke-linjära modellen består den beroende variabeln av en
dummyvariabel som tar värdet 1 ifall bolaget minskat dividendutdelningarna och värdet 0 i
andra fall. De oberoende variablerna är samma i alla modellerna, det vill säga avkastning på
totalt kapital (lönsamhet), antal år sedan bolaget grundades (ålder), den naturliga logaritmen
av bolagens tillgångar (storlek), likvida medel per totala tillgångar (likvida medel),
omsättning i förhållande till föregående räkenskapsperiod (tillväxt), totala skulder per eget
kapital (skuldsättningsgraden) och nettoresultatet.

6.2 Modelldiagnostik
Nedan presenteras datamaterialets deskriptiva statistik, normalfördelning, multikollinearitet
och autokorrelation.

6.2.1 Deskriptiv statistik
I studien används totalt fyra olika datamaterial: två för att analysera dividendutdelningarna
under pandemin och två för att analysera dividendminskningarna. De oberoende variablerna
är samma i alla datamaterial, men datamaterialen skiljer sig som tidigare nämnt åt till en viss
del tidsmässigt. Datamaterialet där dividendutdelningarna analyseras fokuserar till en större
del på hur de olika finansiella variablerna påverkats av pandemin och hur de i sin tur påverkat
dividendutdelningarna, medan datamaterialet där dividendminskningarna undersöks
fokuserar mera på hur pandemin påverkat utdelningarna direkt. I dividendminskningarnas
data undersöks därmed dividendutdelningarna som utbetalats under år 2020 (det vill säga då
pandemin bröt ut i Finland) och baseras därmed på bokslutsdata från år 2019. I datamaterialet
där dividendutdelningarna undersöks används bokslutsdata från 2020 samt de utdelningar
som utbetalats under 2021, med syftet att kunna analysera huruvida pandemin påverkat de
finansiella variablerna och ifall det skett förändringar i dessa under pandemin. I tabellen
nedan visas den deskriptiva statistiken för hela datamaterialet, medan den deskriptiva
statistiken för alla fyra datamaterial skilt finns i avhandlingens bilagor.

55

Tabell 6: Hela datamaterialets deskriptiva statistik.
Lönsamheten, som beskrivs av nyckeltalet avkastning på totalt kapital, mäts i procent och har
ett genomsnittsvärde på 2,793 procent med en standardavvikelse på 11,186. Det högsta värdet
för lönsamheten innehas av bolaget Ilkka-Yhtymä Oyj, med ett värde på 41,661 procent för
år 2018. Digitalist Group Oyj innehar det motsvarande lägsta värdet, med -60,540 procent för
år 2020.
Bolagets ålder, som beskrivs av nuvarande år subtraherat med året då bolaget grundades, har
logaritmerats i datamaterialet. Det överlägset äldsta bolaget i samplet är Fiskars Oyj, som
grundades år 1649. Därefter kommer Wärtsilä Oyj som grundades 1834, vilket är betydligt
senare. Det genomsnittliga värdet för bolagets ålder uppgår till 3,833 (64,95 år) med en
standardavvikelse på 0,891.
Variabeln som beskriver bolagets storlek (mätt som den naturliga logaritmen av de totala
tillgångarna) uppgår i genomsnitt till 5,599 med en standardavvikelse på 1,947. Variabeln är
som högst för bolaget Fortum Oyj, med ett värde på 10,965 (49 015 miljoner euro 2020 i
bokslutet), och som lägst för QPR Software Oyj (1,843).
Det högsta värdet för likvida medel i förhållande till totala tillgångar uppvisas av Rovio
Entertainment Oyj år 2018, med ett värde på 60,841 procent. Valoe Oyj har det minsta värdet
på 0,029 procent för räkenskapsperioden 2016. Det genomsnittliga värdet uppgår till 11,321
procent och standardavvikelsen är 10,137.
Försäljningstillväxten mäts i procent som bolagets nuvarande omsättning i förhållande till
föregående år, och uppgår i genomsnitt till 4,597 procent med en standardavvikelse på 19,835

56

procent. Den högsta försäljningstillväxten uppvisas av Valoe Oyj för år 2020 (139,711
procent). Den lägsta försäljningstillväxten innehas också av Valoe Oyj (-75,301 procent) år
2019.
Skuldsättningsgraden mäts som bolagets totala skulder i förhållande till det egna kapitalet.
Variabeln är tagen rakt från databasen Börsdata, och har ett genomsnittlig värde på 1,439 med
en standardavvikelse på 1,469. Det högsta värdet för skuldsättningsgraden innehas av Kreate
Group Oyj (9,300) för räkenskapsperioden 2019 och det lägsta av Valoe Oyj (-7,500) för
räkenskapsperioden 2020.
Det genomsnittliga värdet för nettoresultatet uppgår till 66,133 med en standardavvikelse på
273,660. Fortum uppvisar det högsta nettoresultatet (1855 meur) för år 2020, och Nokia det
lägsta (-2516 meur) för räkenskapsperioden 2020.

6.2.2 Normalfördelning
I tabellen ovan visas även datamaterialets skevhet och kurtosis. Skevheten mäter hur
symmetrisk datan kring medelvärdet är. Ifall datan är normalfördelad, borde ingen skevhet
finnas och datan kring medelvärdet borde därmed vara symmetrisk. Skevheten borde därmed
vara kring 0. Kurtosis mäter förekomsten på datans extremvärden, det vill säga mängden
observationer som befinner sig i utkanterna av datan. Data som är normalfördelad borde anta
ett kurtosisvärde på 3 (Brooks, 2008). För att minska på mängden skevhet och kurtosis i
samplet har utstickande observationer exkluderats från samplet.

6.2.3 Multikollinearitet
Ifall de oberoende variablerna till en stark grad korrelerar med varandra uppstår
multikollinearitet, vilket kan leda till problem i datasamplet. Det finns två olika grader av
multikollinearitet: perfekt multikollinearitet och nära kollinearitet. Perfekt multikollinearitet
uppstår då det finns ett exakt samband mellan en eller flera variabler. Detta uppstår
exempelvis då samma oberoende variabel oavsiktligt inkluderas två gånger i en regression.
Vid perfekt multikollinearitet kan inte de variabler som detta berör alla inkluderas i modellen.
Nära multikollinearitet förekommer mer ofta i praktiken, och förekommer då det finns ett
samband mellan två eller flera oberoende variabler, men detta samband inte är perfekt
(Brooks, 2008).

57

Nära multikollinearitet i samplet kan ge upphov bland annat till att modellens synbara
förklaringsgrad (R2) är hög, medan de individuella koefficienterna har höga standardfel. Detta
leder till att modellen som helhet ser bra ut, medan de de individuella variablerna inte
nödvändigtvis är signifikanta (Brooks, 2008). I SPSS används VIF-värdet (eng. Variance
inflation factor) för att mäta multikolllineariteten i samplet. Ett värde på ett innebär att de
oberoende variablerna inte är korrelerade med varandra alls, medan ett värde mellan ett och
fem innebär att variablerna är till en viss del korrelerade med varandra. Ifall värdet överstiger
fem, indikerar det på multikollinearitet och därmed att det förekommer nära korrelerade
variabler i samplet (Shrestha, 2020). I tabellen ovan i kolumnen längst till höger visas
datasamplets kollinearitet. Det kan urskiljas att värdet är över ett men under två för alla
variabler, vilket indikerar på att det inte finns någon synbar multikollinearitet i samplet.

6.2.4 Autokorrelation
Utgångspunkten i samplet för de linjära modellerna är att feltermerna inte är korrelerade med
varandra. Ifall samplets feltermer råkar korrelera med varandra uppstår autokorrelation. För
att ta reda på huruvida det finns autokorrelation i datan används ett Durbin-Watson test, som
finns tillgängligt i statistikprogrammet SPSS. Testet är till för att visa första gradens
autokorrelation, vilket innebär det beskriver förhållandet mellan en felterm och dess direkta
föregående värde. Då Durbin-Watson testets värde är kring två, innebär det att ingen
autokorrelation finns i samplet. Ifall värdet är noll finns det perfekt positiv korrelation mellan
residualerna, och värdet 4 innebär att det finns en perfekt negativ autokorrelation mellan
residualerna (Brooks, 2008). För datamaterialet som inbegriper tiden innan coronaviruset (år
2016 till 2019) och för datamaterialet som beskriver tiden under coronaviruset (år 2020) körs
två skilda Durbin-Watson test, vilka visas i tabellen nedan:

Tabell 7: OLS- och Tobit-modellens Durbin-Watson test.
För tidsperioden innan pandemin är Durbin-Watson testets värde 1,775 och är därmed under
två, vilket innebär att det råder en viss positiv autokorrelation i datan. För tidsperioden som
beskriver pandemin är värdet 2,037, vilket inbegriper att det finns en minimal negativ

58

autokorrelation i datan. Värdet för de båda datamaterialen är dock kring två, vilket indikerar
på att autokorrelationen inte borde störa analyserna.

6.3 Reliabilitet, validitet och generaliseringsbarhet
Reliabilitet, validitet och generaliseringsbarhet utgör grundläggande utgångspunkter vid
utvärdering av studier (Eriksson & Kovalainen, 2008). Reliabilitet innebär graden en
procedur resulterar i samma utfall vid upprepade försök, vilket innebär att resultat och
slutsatser i liknande studier hålls på en konsekvent nivå (Eriksson & Kovalainen, 2008).
Enligt Bryman och Bell (2017) inbegriper reliabiliteten tre faktorer: stabilitet (resultaten inom
en viss grupp hålls stabila vid upprepade mätningar), intern reliabilitet (indikatorer som utgör
en skala eller ett index är pålitliga. Indikatorer definieras som olika mått på begrepp som inte
är kvantifierbara, exempelvis arbetstillfredsställelse) och interbedömarreliabilitet (subjektiva
bedömningar för att olika parter ska överensstämma sinsemellan). Eftersom studien baseras
på nyckeltal och annan data i kvantitativ form som kan mätas numeriskt är den interna
reliabiliteten inte väsentlig i studien. Av samma orsak är inte heller interbedömarreliabiliteten
central, eftersom inga subjektiva bedömningar av flera observatörer görs. Stabiliteten i denna
avhandling tryggas genom att ett flertal studier diskuteras och jämförs med varandra. Vidare
diskuteras även yttre faktorers inverkan på studiens resultat.
Enligt Bryman och Bell (2017) beskriver validiteten i en studie huruvida måttet faktiskt mäter
begreppet i fråga. För att fastställa validiteten används ofta tidigare forskning inom
ämnesområdet som utgångspunkt. Även i denna avhandling har tidigare studier fungerat som
inspirationskälla främst gällande val av variabler. Exempelvis nyckeltalen likvida medel,
avkastning på totalt kapital, skuldsättningsgrad och nettoresultat används inom tidigare
studier som fokuserat på dividendutdelningar under extraordinära förhållanden.
Generaliserbarheten korrelerar med huruvida studiens resultat kan utvidgas till en bredare
kontext (Eriksson & Kovalainen, 2008). Detta innebär enligt Bryman och Bell (2017) att ifall
endast ett sampel väljs ut för att delta i studien, vill man ofta hävda att studiens resultat är
applicerbart även på andra personer som inte deltagit i studien. Ytterligare vill man
generalisera resultaten utöver det specifika fallet. Det förutsätter att samplet som ingår i
studien ska vara så representativt som möjligt, så att resultaten inte kan anses vara unika för
enbart det specifika samplet. Eftersom bolagen som ingår i avhandlingens studie är

59

börsnoterade och därmed efterföljer vissa standarder, kan det argumenteras för att studiens
resultat till en viss grad kan appliceras även på andra börsnoterade bolag.

60

7 Resultat och diskussion
I kapitlet presenteras studiens resultat enligt de tre modellerna som använts i studien samt
vilka variabler som påverkar både dividendutdelningarna och dividendminskningarna under
coronapandemin.
I studien undersöks två huvudområden: vilka variabler som påverkat dividendutdelningarna
under pandemin samt vilka variabler som påverkar sannolikheten att bolaget minskar
dividendutdelningarna under pandemin. Precis som i Krieger et al.:s (2020) studie körs
regressionerna för tiden innan pandemin och för tiden under pandemin. De förväntade
sambanden för de olika nyckeltalen är som tidigare nämnt följande: lönsamhet (+), ålder (+),
storlek (+), likvida medel (+), försäljningstillväxt (-), skuldsättningsgrad (-), och nettoresultat
(+).

7.1 Dividendutdelningar
I tabell åtta nedan presenteras OLS- och Tobit-modellens resultat. I modellerna används
utdelningarna som gjorts under 2021 (baserat på bokslutet från 2020) för att beskriva
pandemitidsperioden. Som tidsperiod för att beskriva tiden innan pandemin används
utdelningarna som gjorts under 2017 till 2020, det vill säga under en tidsperiod på fyra år.
Som beroende variabel används utdelningar per aktie justerat för förändringar.

61

Tabell 8: OLS- och Tobit-modellens resultat med utdelning per aktie justerat för förändringen
i antalet aktier som beroende variabel. Tecknen */**/*** beskriver en signifikansnivå på
1-procents-, 5-procents-, respektive 10-procentsnivån.
Ur tabell åtta ovan kan det utläsas, att regressionmodellerna till stor del överensstämmer med
de förväntade sambanden. Det förväntade sambandet för variabeln som beskriver lönsamhet
(avkastning på eget kapital, ROA) är positivt, vilket överensstämmer med förväntningen att
bolag med högre lönsamhet delar ut mera dividender. Variabeln uppvisar ett statiskt
signifikant resultat på 1-procentsnivån endast för tidsperioden innan pandemin (det vill säga
för år 2016 till 2019). För tidsperioden som beskriver pandemin (år 2020) uppvisas inget
signifikant samband enligt OLS-modellen, men i Tobit-modellen uppvisar variabeln en
signifikans på 5-procentsnivån. Variabeln är även signifikant i Hausers (2013) och Alis
(2021) studie.
Eftersom Tobit-modellen censurerar de åren där ingen utdelning sker, kan det konstateras att
en relevant skillnad mellan OLS-modellen och Tobit-modellen är att Tobit-modellen är mera

62

förknippad med själva beslutet att dela ut dividender, medan OLS-modellen beskriver
sambandet mellan storleken på utdelningarna och de olika variablerna. Det kan därmed
konstateras att lönsamheten har en signifikant inverkan på dividendutdelningsbeslutet för
tidsperioden som beskriver pandemin.
Det förväntade sambandet mellan bolagets ålder och dividendutdelningar är positivt. Enligt
både livscykelteorin och pecking order-teorin borde äldre bolag dela ut mera dividender.
Denna variabel skiljer sig åt i jämförelse med tiden innan pandemin och tiden efter pandemin.
I OLS-regressionen uppvisar variabeln en signifikans på 1-procentsnivån för tiden innan
pandemin i båda modellerna, medan variabeln inte uppvisar några signifikanta samband alls
för tiden under pandemin i någondera av modellerna.
Även det förväntade sambandet mellan bolagets storlek och dividendutdelningarna är
positivt, vilket innebär att stora bolag borde dela ut mera dividender i jämförelse med mindre
bolag. Enligt livscykelteorin har bolag som varit verksamma en längre tid ackumulerat mera
kapital och befinner sig i mognadsfasen, och borde därmed dela ut större dividender på grund
av minskade investeringsmöjligheter. Enligt tidigare studier (bl.a. Tse, 2005; Denis &
Osobov, 2008) används signalering även främst av större bolag, vilket gör att variabeln även
kan anknytas till signaleringsteorin. Variabeln mäts som den naturliga logaritmen av bolagets
totala tillgångar. I tabellen ovan konstateras ett signifikant resultat på 1-procentsnivån både
för tiden innan och tiden under pandemin i båda modellerna. Regressionsanalysens resultat
överensstämmer med bland annat Alis (2021) och Hausers (2013) studier, där bolagets storlek
konstateras ha en signifikant inverkan på dividendutdelningarna.
Det förväntade sambandet mellan bolagets likvida medel och dividendutdelningarna är
positivt, vilket innebär att ju större mängden likvida medel bolaget innehar, desto större är
även dividendutdelningarna. Enligt agentteorin beror detta på att aktieägarna vill minska på
de agentkostnader som uppstår vid risken för att bolagets ledning gör olönsamma
investeringar med det tillgängliga kapitalet, och därmed istället dela ut kapitalet. Variabeln
mäts som de likvida medlen i förhållande till bolagets totala tillgångar. I tabellen ovan kan
det utläsas att sambandet mellan variabeln och utdelningarna är positivt, och att variabeln
uppvisar en signifikans på 5-procentnivån för tiden innan pandemin i OLS-modellen.
Tobit-modellen uppvisar dock inget signifikant resultat för motsvarande tidsperiod, vilket
indikerar på att skuldsättningsgraden har en signifikant inverkan på dividendutdelningens

63

storlek, men inte på själva dividendutdelningsbeslutet. Variabeln är även signifikant i Hausers
(2013) studie. För tiden under pandemin kan inga signifikanta resultat för variabeln uppvisas.
Det förväntade sambandet mellan bolagets tillväxt och dividendutdelningarna är negativt. Det
vill säga, ju högre försäljningstillväxten är, desto mindre borde dividendutdelningarna vara.
Detta antagande baseras bland annat på livscykelteorin (bolag med mera tillväxtmöjligheter
delar ut mindre dividender) och pecking order-teorin (bolag prefererar att finansiera
tillväxtmöjligheterna med internt kapital och delar därmed ut mindre dividender). Ur tabellen
ovan kan det dock utläsas, att det förväntade sambandet dessvärre inte överensstämmer med
regressionsanalysens resultat eftersom koefficienterna är positiva för båda tidsperioderna.
Inga signifikanta resultat kan heller konstateras för någondera av tidsperioderna.
Också det förväntade sambandet mellan skuldsättningsgraden och dividendutdelningarna är
negativt, vilket innebär att bolag med högre skuldsättningsgrad borde dela ut mindre
dividender. Variabeln stöds av agentteorin (skulderna används likasom utdelningarna i
övervakningssyfte för att minska agentkostnaderna som uppstår vid övervakningen av det fria
kapitalet). Variabeln beräknas som de totala skulderna i förhållande till det egna kapitalet. Det
kan konstateras att regressionens resultat överensstämmer med det förväntade sambandet, och
att variabeln uppvisar ett signifikant resultat på 1-procentsnivån för tidsperioden innan
pandemin i båda modellerna. För tidsperioden under pandemin uppvisar variabeln en
signifikansnivå på 5-procentsnivån i OLS-modellen, medan Tobit-modellen inte uppvisar
några signifikanta samband. Detta indikerar på att skuldsättningsgraden har en signifikant
inverkan på dividendutdelningarnas storlek under pandemin, men inte på själva
dividendutdelningsbeslutet. Variabeln är även signifikant i Alis (2021) studie.
Det förväntade sambandet mellan bolagets nettoresultat och dividendutdelningarna är
positivt, vilket innebär att ju högre nettoresultatet är desto högre borde även
dividendutdelningarna vara. Variabeln kan anknytas till dividend smoothing-teorin, som
förespråkar att bolagets dividendutdelningar baseras på resultatnivån. Det kan konstateras att
analysens resultat överensstämmer med det förväntade sambandet, och att variabeln dessutom
är signifikant på 1-procentsnivån både för tidsperioden innan och under pandemin i båda
modellerna. Variabeln är även signifikant i Kilincarslans (2021) studie.

64

Sammanfattningsvis kan det konstateras, att för tidsperioden innan pandemin har variablerna
lönsamhet (avkastning på totalt kapital), bolagets ålder, bolagets storlek (den naturliga
logaritmen av bolagets tillgångar), likvida medel (likvida medel per totala tillgångar),
skuldsättningsgraden (främmande kapital per eget kapital) samt nettoresultatet en signifikant
inverkan på dividendutdelningarna. Därmed kan utdelningarna konstateras ha en anknytning
till signaleringsteorin, livscykelteorin, pecking order-teorin, agentteorin och dividend
smoothing-teorin för tidsperioden innan pandemin.
För tidsperioden under pandemin kan det konstateras att antalet signifikanta variabler sjunker
en del. Enligt resultatet uppvisar nu variablerna som beskriver bolagets storlek, nettoresultat,
skuldsättningsgrad och lönsamhet en signifikans på minst 5-procentsnivån. Det innebär att
större bolag, med bättre resultat, högre lönsamhet och mindre skulder är mer benägna att dela
ut dividender under coronapandemin.
Att signifikansnivån minskar kan tänkas bero på att samplet för tiden under pandemin är klart
mindre i jämförelse med samplet som beskriver tiden innan pandemin (104 observationer
under pandemin och 389 observationer innan pandemin). Därmed försvagas även
dividendutdelningarnas koppling till dividendutdelningsteorierna. De teorier studiens resultat
finner mest stöd för under pandemin är därmed livscykelteorin, signaleringsteorin och
dividend smoothing-teorin. Det kan även konstateras att de förväntade sambanden för
variablerna under båda tidsperioderna uppfylls, förutom för variabeln som beskriver bolagets
tillväxtmöjligheter.
Modellernas resultat stämmer ganska långt överens med tidigare studier. Både Ali (2021) och
Hauser (2013) konstaterar att lönsamheten (avkastning på totalt kapital) och storleken har en
signifikant inverkan på dividendutdelningen under finanskrisen respektive coronapandemin.
Ali (2021) finner även ett signifikant samband mellan skuldsättningsgraden och
dividendutdelningarna, medan Kilincarslan (2021) finner stöd för att bolagets resultat har en
signifikant inverkan på dividendutdelningarna. Det kan därmed konstateras att tidigare
studier stöder avhandlingens slutsats, det vill säga att större bolag, med bättre lönsamhet och
resultat samt med mindre skulder är mer benägna att dela ut dividender under
pandemiförhållanden.

65

7.2 Beslutet att minska dividendutdelningar
För att mäta vilka variabler som påverkar dividendminskningarna används utdelningarna som
gjorts under 2020 (baserat på bokslutet från 2019) för att beskriva pandemitidsperioden. Som
tidsperiod innan för att beskriva tiden innan pandemin används utdelningarna som gjorts
under 2017 till 2019, det vill säga under en tidsperiod på tre år. Den beroende variabeln
utgörs av en dummyvariabel, som antar värdet 1 ifall bolaget minskat dividendutdelningarna i
jämförelse med tidigare räkenskapsperiod, och 0 i andra fall. Resultatet visas i tabell nio
nedan:

Tabell 9: Tabellen beskriver utdelningarna med dividendminskningar som beroende variabel.
Tecknen */**/*** beskriver en signifikansnivå på 1-procents-, 5-procents-, respektive
10-procentsnivån.
För tiden innan pandemin kan det utläsas att koefficienten för lönsamheten är negativ, vilket
innebär att ju högre lönsamheten (avkastning på totalt kapital) är, desto mindre är
sannolikheten att bolaget minskar på dividendutdelningen. Det korrelerar med antagandet att

66

bolag med god lönsamhet delar ut mera dividender. För tiden efter pandemin är koefficienten
dock positiv, vilket skulle indikera på motsatsen. Variabeln är dock inte signifikant för
någondera av tidsperioden, så inga vidare slutsatser kan dras.
Koefficienten för bolagets ålder antar ett positivt värde för båda perioderna, vilket innebär att
ju större bolaget är, desto större är sannolikheten att bolaget minskar utdelningen. Det är även
den enda variabeln som uppvisar en signifikans på 5-procentsnivån i samplet, dock endast för
tiden innan pandemin. Också variabeln storlek antar ett positivt värde för båda perioderna,
vilket innebär att ju större bolaget är, desto större är sannolikheten att bolaget minskar
dividendutdelningarna. Variabeln uppvisar även en signifikans på 10-procentsnivån för
tidsperioden under pandemin. Variabeln storlek uppvisar däremot ett signifikant samband på
minst 5-procentsnivån i Hausers (2013) och Krieger et al.:s (2020) studie. Den positiva
koefficienten för likvida medel innebär på motsvarande sätt att sannolikheten att minska
dividendutdelningen är större desto mera likvida medel bolaget innehar. För variablerna
storlek och likvida medel kan dock inga vidare slutsatser dras i studien, eftersom variablerna
inte är signifikanta.
Att variablerna ålder och storlek uppvisar en signifikans på 5- och 10-procentsnivån kan
tänkas bero på en del olika orsaker. En orsak kan exempelvis tänkas bero på att större och
äldre bolag generellt sett delar ut mera dividender än mindre och yngre och bolag. Endast ett
bolag som delar ut dividender kan minska dem, och ifall dividendutdelningarna förekommer
mera frekvent hos större bolag och äldre bolag kan det även argumenteras för att
dividendminskningarna kunde vara större till antalet i dessa bolag. Argumentet stöds av att i
modellerna där dividendutdelningarna utgör den beroende variabeln, påverkar variablerna
storlek och ålder signifikant utdelningen. En orsak till att storleken uppvisar en signifikans på
10-procentsnivån kan även tänkas vara att större bolag i en högre grad är föremål för
offentligheten och därmed även eventuellt mera försiktigare med utdelningen under osäkra
förhållanden. I takt med att exempelvis finansbranschen under osäkra ekonomiska
förhållanden ofta belastas av dividendregleringar, kan det hända att osäkerheten även spridit
sig till andra bolag i offentligheten.
För tiden innan pandemin uppvisar försäljningstillväxten ett negativt samband, vilket
inbegriper att ju högre bolagets försäljningstillväxt är, desto mindre är sannolikheten att
bolaget minskar på dividendutdelningen. På samma sätt som för lönsamheten, antar

67

koefficienten ett positivt värde för tidsperioden under pandemin. Variabeln uppvisar dock inte
några signifikanta samband, vilket innebär att inga vidare slutsatser kan dras. För
skuldsättningsgraden antar koefficienten ett positivt värde för båda tidsperioderna, vilket
innebär att ju högre skuldsättningsgrad bolaget har (det vill säga, ju mera skuldsatt bolaget
är), desto större är sannolikheten att bolaget minskar dividendutdelningen. Inte heller denna
variabel är dock signifikant, så det går inte att dra några vidare slutsatser. Nettoresultatets
koefficient antar ett negativt värde. Detta innebär ju högre nettoresultatet är, desto mindre är
sannolikheten att bolaget sänker dividendutdelningen. Denna variabel uppvisar även en
signifikansnivå på 10-procentsnivån för tidsperioden innan pandemin.
Det kan även konstateras, att samplets bolag inte ökat dividendminskningarna nämnvärt
under pandemin. Ur tabell tio nedan beskrivs antalet dividendminskningar bolagen gjort
under tidsperioden 2017 till 2020. Ur tabell tio nedan kan det utläsas att bolagen gjort mest
dividendminskningar under åren 2019 och 2020, men att dessa minskningar procentuellt sett
är ungefär lika stora under båda åren.

Tabell 10: Det totala antalet dividendminskningar under tidsperioden 2017-2020.
Det kan därmed konstateras att studiens resultat skiljer sig åt aningen från tidigare studiers
resultat, främst gällande två aspekter. För det första konstaterar Krieger et al. (2020), Ali
(2021) och Hauser (2013) att bolagen minskade dividendutdelningarna märkbart under
pandemin respektive finanskrisen. Exempelvis konstaterar både Krieger et al. (2020) och
Hauser (2013) att antalet dividendminskningar mer än fördubblades under pandemin i än i
jämförelse med tidsperioden innan.
För det andra finns det mera signifikanta variabler i de tidigare studierna. Hauser (2013)
konstaterar exempelvis att avkastning på totalt kapital, försäljningstillväxten och bolagets
storlek har en signifikant inverkan på sannolikheten att minska dividendutdelningarna under
finanskrisen. Krieger et al. (2020) konstaterar i sin studie att bolagets storlek, nettoresultat,
och skuldsättningsgrad har en signifikant inverkan på dividendminsknigarna under pandemin.

68

Bland annat variablerna avkastning på totalt kapital och skuldsättningsgrad utgör även
signifikanta determinanter inför beslutet att minska dividenderna i Alis (2021) studie. Antalet
signifikanta variabler är därmed betydligt mindre i denna studie än i de ovan nämnda
studierna.
Det kan dock konstateras att det finns vissa väsentliga skillnader mellan denna studie och
ovan nämnda studier, vilket kan vara orsaken till att studiernas resultat varierar. Den första
skillnaden utgörs av det geografiska läget, eftersom Krieger et al.:s (2020) och Hausers
(2013) studier fokuserar på bolag börsnoterade bolag i USA, och Ali (2021) utför en studie ur
ett internationellt perspektiv där 13 olika länder ingår. Denna avhandling fokuserar enbart på
finländska börsnoterade bolag, vilket kan tänkas påverka studiens resultat. Den andra orsaken
utgörs av sampelstorleken. De tidigare studierna har generellt sett en betydligt större
sampelstorlek. I Krieger et al.:s (2020) undersökning ingår det ca. 1400 bolag, i Hausers
(2013) ca. 4 300 bolag, i Alis (2021) ingår 8889 medan samplet i denna avhandling består av
ca. 100 bolag. Det kan därmed konstateras att sampelstorleken är betydligt mindre i denna
studie, vilket även mycket väl kan tänkas påverka resultatet. Krieger et al. (2020) använder
sig även av kvartalsdata, medan data på årsbasis används i denna avhandling.
Sammanfattningsvis kan det konstateras att det finns relativt få signifikanta variabler som
korrelerar med dividendminskningarna. För tiden innan pandemin uppvisar bolagets ålder en
signifikans på 5-procentsnivån, medan nettoresultatet uppvisar en signifikans på
10-procentsnivån. Det innebär därmed att desto äldre bolaget är, desto högre är sannolikheten
att bolaget minskar dividendutdelningen under så kallade normala förhållanden. För
tidsperioden under pandemin uppvisas inga signifikanta samband och modellen är inte heller
signifikant, vilket kan utläsas från modellens Chi-square-värde.
Att modellen för pandemitidsperioden inte är signifikant kan högst troligen bero på följande
orsaker. För det första är samplet för år 2020 relativt litet (104 observationer), i jämförelse
med tidsperioden innan pandemin (291 observationer). För det andra är samplets
standardavvikelser höga både för tidsperioden innan och tidsperioden under pandemin, vilket
innebär att variablernas spridning och variation inom de olika grupperna är väldigt bred. En
stor spridning och en hög relativ osäkerhet i kombination med ett ganska litet sampel för
tiden under pandemin kan bidra till orsaken att inga signifikanta samband går att urskiljas för
tidsperioden. Datans standardavvikelser illustreras i tabell elva nedan.

69

Tabell 11: Tabellen illustrerar det logistiska datamaterialets medelvärden och
standardavvikelser.

70

8 Sammanfattning
I kapitlet sammanfattas avhandlingens syfte och resultat. Kapitlet innehåller även en
diskussion om datamaterialet samt en överblick över studiens begränsningar och förslag till
vidare forskning.

8.1. Avhandlingens slutsatser
Syftet med avhandlingen är att undersöka vilka faktorer som påverkat finländska
börsnoterade bolags dividendutdelningar under coronapandemin.Detta har utförts genom att
analysera både vilka variabler som påverkat själva dividendutdelningarna under pandemin
samt genom att undersöka vilka variabler som påverkat dividendminskningarna under
pandemin. Vid analysen av dividendutdelningarna används två linjära modeller, en
OLS-modell och en Tobit-modell. I dessa modeller används utdelning per aktie (justerat för
antalet aktier) som beroende variabel. Vid analysen av dividendminskningarna används en
logistisk regressionsmodell. Som beroende variabel i modellen används en dummyvariabel,
som beskriver huruvida bolaget minskat utdelningarna i jämförelse med föregående år. I alla
tre modeller inkluderas samma oberoende variabler, som baseras på tidigare studier samt
teorier. Nedan presenteras först analysen gällande dividendutdelningarna och därefter
analysen av dividendminskningarna.
För tidsperioden innan pandemin uppvisar bolagets lönsamhet (avkastning på totalt kapital),
ålder, storlek (det logaritmerade värdet av bolagets tillgångar), skuldsättningsgrad (totala
skulder per eget kapital) samt nettoresultat en signifikant inverkan på dividendutdelningen.
Variabeln likvida medel (likvida medel i förhållande till totala tillgångar) uppvisar ett
signifikant samband i OLS-modellen, men inte i Tobit-modellen. Det indikerar på att
mängden likvida medel har en signifikant inverkan på utdelningsnivån, men inte på själva
dividendutdelningsbeslutet. Det innebär att större och äldre bolag, med högre lönsamhet,
mera likvida medel, högre resultat och en lägre nivå främmande kapital delar ut mera
dividender under tidsperioden som i studien definierats som normala förhållanden.
Det kan vidare konstateras, att antalet signifikanta variabler minskar för tidsperioden under
pandemin i jämförelse med tidsperioden innan pandemin. Det kan tänkas bero på att samplet
för tidsperioden som beskriver tidsperioden under pandemin är relativt litet. Enligt studiens
resultat har bolagets storlek samt bolagets nettoresultat en statistisk signifikant inverkan på

71

finländska börsbolags dividendutdelningar under tidsperioden för pandemin i både OLS-och
Tobit-modellen. Variabeln avkastning på totalt kapital (lönsamhet) uppvisar ett signifikant
samband för tiden under pandemin endast i Tobit-modellen, vilket indikerar på att variabeln
har en signifikant inverkan på själva beslutet huruvida bolaget väljer att dela ut dividender
eller inte, men har inte en signifikant inverkan på dividendutdelningens storlek.
Skuldsättningsgraden uppvisar på motsvarande sätt ett signifikant samband i OLS-modellen
för tiden under pandemin, vilket indikerar på att variabeln har en signifikant inverkan på
dividendutdelningens storlek, men inte på själva dividendutdelningsbeslutet. I jämförelse
med tiden under och innan pandemin, är därmed bolagets ålder och mängden likvida medel
inte signifikanta under tidsperioden som beskriver pandemin. Studiens slutsats är därmed att
större bolag med bättre lönsamhet och resultat samt med mindre skulder är mer benägna att
dela ut dividender under pandemiförhållanden. Slutsatsen stöds även av tidigare studier.
Att variablerna lönsamhet, storlek och nettoresultat är signifikanta för tiden under pandemin
indikerar på att bolagen åtminstone delvis följer signaleringsteorin, livscykelteorin och
dividend smoothing-teorin under pandemin. Enligt signaleringsteorin borde bolaget använda
utdelningarna med syftet att signalera bolagets framtidsutsikter till marknaden, och därmed
borde ett lönsamt bolag med ett bra resultat dela ut mera dividender. Variablerna storlek och
lönsamhet kan även anknytas till livscykelteorin (äldre bolag befinner sig i mognadsfasen där
de hunnit generera mera kapital och lönsamheten är hög, och borde därmed dela ut mera
dividender). Nettoresultat stöder även dividend smoothing-teorin, som förespråkat att
utdelningen baseras på bolagens resultatnivå och att bolagen eftersträvar en jämn
utdelningsnivå.
Vid analysen av dividendminskningarna uppvisar studiens resultat ett mindre antal
signifikanta variabler både för tidsperioden innan och under pandemin än i jämförelse med
tidigare studier. Exempelvis uppvisar studiens resultat att ingen av studiens variabler har en
signifikant inverkan på dividendminskningarna under pandemin. Detta kan tänkas bero på att
variablernas standardavvikelser är stora i samband med att datamaterialet för tiden under
pandemin är relativt litet. Spridningen i datamaterialet är stor för både tidsperioden innan och
under pandemin, men i samband med ett mindre sampel för tidsperioden under pandemin
lyckas inga signifikanta samband uppvisas. Därmed är det inte heller möjligt att dra någon
vidare slutsats om huruvida bolagen efterföljer en viss dividendutdelningsteori under
pandemin. En annan skillnad mellan tidigare utförda studier och denna är att antalet

72

dividendminskningar i samplet inte ökat nämnvärt under pandemin. I tidigare studier
konstateras det att antalet minskningar i dividendbeloppen ökat med mer än hälften, vilket
även kan vara en bidragande orsak till att modellen inte uppvisar ett resultat i enlighet med
tidigare studier.
För tidsperioden innan pandemin uppvisar endast variabeln ålder en signifikant inverkan på
dividendminskningarna. Detta innebär att ju äldre bolaget är, desto högre än sannolikheten att
bolaget minskar dividendutdelningen. En förklaring till detta kan exempelvis vara att äldre
bolag kan vara mer benägna att dela ut dividender, och eftersom de delar ut en större del av
utdelningarna kan det även vara där den största delen av minskningarna sker. Ifall yngre
bolag inte delar ut så mycket dividender, kan de inte heller göra så många minskningar. I de
linjära modellerna konstaterades även bolagets ålder ha en signifikant inverkan på
dividendutdelningarna för tidsperioden innan pandemin, vilket stödjer livscykelteorin
argument att äldre bolag delar ut mera dividender än jämförelsevis yngre bolag.
Sammanfattningsvis kan det konstateras, att studiens slutsats gällande dividendutdelningarna
under pandemin är att större bolag, med bättre lönsamhet och resultat samt med mindre
skulder är mer benägna att dela ut dividender under pandemiförhållanden. Slutsatsen stöds av
tidigare studier som presenterats i avhandlingen. Studien gällande dividendminskningarna
under pandemin medför inga signifikanta slutsatser. Detta kan bero på att avhandlingens
sampel är relativt litet samt på en stor variation bland observationerna inom samplet. Till
skillnad från tidigare studier har inte heller antalet dividendminskningar ökat nämnvärt under
pandemin än i jämförelse med tidsperioden innan pandemin. Dessa faktorer kan tänkas vara
bidragande orsaker till att studiens resultat gällande dividendminskningarna inte uppvisar
liknande resultat som tidigare studier.

8.2 Begränsningar och förslag till vidare forskning
Det kan argumenteras för att en av studiens svagheter är att samplet är relativt litet, speciellt
för tiden som beskriver tidsperioden under pandemin. Samplet innehåller exempelvis dryga
hundra bolag för tidsperioden, vilket kan konstateras vara relativt få. Utöver storleken finns
det även en viss grad av skevhet och kurtosis i samplet. Den ursprungliga mängden skevhet
och kurtosis i samplet har reducerats genom att eliminera utstickande observationer, men
även efter det kan det konstateras att samplet till en viss del avviker från de optimala värdena.

73

Som förslag till vidare forskning kunde dividendutdelnigarna under pandemin analyseras ur
ett större perspektiv. Eftersom denna studie fokuserar på finländska börsnoterade bolag kunde
urvalet breddas i vidare studier, förslagsvis geografiskt eller baserat på bransch eller storlek.
Exempelvis kunde samplet utvidgas till att innefatta börsnoterade bolag i hela Norden eller
inkludera enbart internationella bolag verksamma inom en viss sektor.

Källförteckning
Aktiebolagslag (624/2006). Hämtad från
https://finlex.fi/sv/laki/ajantasa/2006/20060624
Al-Malkawi, H.-A. N., Bhatti, M. I. & Magableh, S. I. (2014). On the dividend smoothing, signaling
and the global financial crisis. Economic modelling, 42, 159-165.
Al-Malkawi, H-A. N., Rafferty, M. & Pillai, R. (2010). Dividend Policy: A Review of Theories and
Empirical Evidence. EuroJournals, Inc., 9, 171–200.
Ali, H. (2021). Corporate dividend policy in the time of COVID-19: Evidence from the G-12
countries. Finance research letters, 102493.
Baker, M. & Wurgler, J. (2004). Appearing and disappearing dividends: The link to catering
incentives. Journal of financial economics, 73(2), 271-288.
Bali, R. (2003). An empirical analysis of stock returns around dividend changes. Applied Economics,
35(1), 51-61.
Ball, R., Brown, P., Finn, F. J. & Officer, R. R. (1979). Dividend and the Value of the Firm: Evidence
from the Australian Equity Market. Australian Journal of Management, 4, 13- 26.
Benavides, J., Berggrun, L. & Perafab, H. (2016). Dividend payout policies: Evidence from Latin
America. Finance Research Letter, 17, 197-210.
Bhattacharya, S. (1979). Imperfect Information, Dividend Policy and “The Bird in the Hand” Fallacy.
Bell Journal of Economics, 10, 259-270.
Bokföringsnämnden. (8 april 2008). Osakeyhtiön varojenjaon perusteena olevasta tilinpäätöksestä.
Hämtad från
https://kirjanpitolautakunta.fi/sv/-/osakeyhtion-varojenjaon-perusteena-olevasta-tilinpaatokses-1?lang
uageId=fi_FI
Brav, A., Graham, J.R.., Harvey, C.R. & Michaely, R. (2005). Payout policy in the 21st century.
Journal of Financial Economics, 77, 483–527.
Brook, Y., Charlton, W. T. & Hendershott, R. J. (1998). Do Firms Use Dividends to Signal Large
Future Cash Flow Increases? Financial management, 27(3), 46-57.
Brooks, C. (2008). Introductory Econometrics for Finance. 2nd ed. New York: Cambridge University
Press.
Bryman, A. & Bell, E. (2017). Företagsekonomiska forskningsgrunder. Stockholm: Liber.

Cheng, L.T.W., Fung, H-G. & Leung, T.Y. (2007). Information effects of dividends: evidence from the
Hong-Kong market. Review Quantitative Finance and Accounting, 28(1), 23–54.
Coulton, J.J. & Ruddock, C. (2011). Corporate payout policy in Australia and a test of the life-cycle
theory. Accounting and Finance, 51, 381–407.
DeAngelo, H., DeAngelo, L. & Skinner, D.J. (1996). Reversal of fortune Dividend signaling and the
disappearance of sustained earnings growth. Journal of Financial Economics, 40, 341-371.
DeAngelo, H., DeAngelo, L. & Stulz, R.M. (2006). Dividend policy and the earned/contributed
capital mix: a test of the life-cycle theory. Journal of Financial Economics, 81, 227–254.
Denis, D.J. & Osobov, I. (2008). Why do firms pay dividends? International evidence on the
determinants of dividend policy. Journal of Financial Economics 89, 62– 82.
Easterbrook, F.H. (1984). Two Agency-Cost Explanations of Dividends. The American Economic
Review, 74(4), 650-659.
Eriksson, P. & Kovalainen, A. (2008). Qualitative methods in business research. Los Angeles;
London: SAGE.
Fama, E.F. & French, K.R. (2002). Testing Trade-Off and Pecking Order Predictions about Dividends
and Debt. The Review of Financial Studies, 15(1), 1-33.
Goddard, J., McMillan, D. G. & Wilson, J. O. (2006). Dividend smoothing vs dividend signalling:
Evidence from UK firms. Managerial finance, 32(6), 493-504.
Gordon, M. J. (1963). Optimal Investment and Financing Policy. The Journal of finance, 18(2),
264-272.
Grullon, G., Michaely, R. & Swaminathan, B. (2002). Are Dividend Changes a Sign of Firm
Maturity? Journal of Business, 75(3), 387–424.
Hauser, R. (2013). Did dividend policy change during the financial crisis? Managerial Finance, 39(6),
584-606.
Inkomstskattelag (1535/1992). Hämtad från
https://www.finlex.fi/sv/laki/ajantasa/1992/19921535#V2
Jain, P. & Chu, Q. C. (2014). Dividend clienteles: A global investigation. Review of quantitative
finance and accounting, 42(3), 509-534.
Jensen, M. & Meckling, W. (1976). Theory of the Firm: Managerial Behavior, Agency Costs and
Ownership Structure. Journal of Financial Economics, 3(4), 305–360.
Kallunki, J-P. (2014). Tilinpäätösanalyysi. Helsinki: Talentum.

Karikallio, H. (2010). Dynamic Dividend Behaviour of Finnish Firms and Dividend Decision under
Dual Income Taxation. Doktorsavhandling. Hämtad från:
http://www.ptt.fi/media/liitteet/julk22.pdf.
Kauppalehti. (13.1.2020). Pörssin osinkopotti kutistuu miljardeilla – helmetkin vähissä. Hämtad från
https://www.kauppalehti.fi/uutiset/porssin-osinkopotti-kutistuu-miljardeilla-helmetkin-vahissa/ad2415
02-6f28-4038-afb5-22a5cbe1366b
Kauppalehti. (31.1.2021a). Näin koronavirus eteni kuukausi kuukaudelta. Hämtad från
https://www.kauppalehti.fi/uutiset/nain-koronavirus-eteni-kuukausi-kuukaudelta/7b40c92b-c5de-4451
-a3ab-9ecef8181a0a
Kauppalehti. (3.1.2021b). Osinkosijoittaja saa Suomessa yhtiöiltä kuninkaallisen kohtelun – osinkoja
maksetaan enemmän kuin Ruotsissa. Hämtad från
https://www.kauppalehti.fi/uutiset/osinkosijoittaja-saa-suomessa-yhtioilta-kuninkaallisen-kohtelun-osi
nkoja-maksetaan-enemman-kuin-ruotsissa/b56cd1e5-5e91-4189-9609-066f445d2ace
Konkurslag 120/2004. Hämtad från
https://www.finlex.fi/sv/laki/ajantasa/2004/20040120
Kilincarslan, E. (2021). Smoothed or not smoothed: The impact of the 2008 global financial crisis on
dividend stability in the UK. Finance Research Letters, 38(2).
Krieger, K., Mauck, N. & Pruitt, S.W. (2020). The impact of the COVID-19 pandemic on dividends.
Finance research letters, 42, 101910.
Lagen om återvinning till konkursbo (758/1991). Hämtad från
https://www.finlex.fi/sv/laki/ajantasa/1991/19910758
La Porta, R., Lopez-de-Silanes, F., Shleifer, A. & Vishny, R. W. (2000). Agency Problems and
Dividend Policies around the World. The Journal of finance (New York), 55(1), 1-33.
Labhane, N. B. (2020). A Test of the Catering Theory of Dividends: Empirical Evidence from an
Emerging Economy India. Asian academy of management journal of accounting and finance, 15(2),
29-52.
Leary, M.T. & Michaely, R. (2011). Determinants of Dividend Smoothing: Empirical Evidence. The
Review of Financial Studies, 24(10), 3197-3249.
Leppiniemi, J. & Kykkänen, T. (2019). Kirjanpito, tilinpäätös ja tilinpäätöksen tulkinta. Helsinki:
Alma Talent.
Liljeblom, E., Mollah, S. & Rotter, P. (2013). Do dividends signal future earnings in the Nordic stock
markets? Review of quantitative finance and accounting, 44(3), 493-511.
Lintner, J. (1956). Distribution of incomes of corporations among dividends, retained earnings, and
taxes. The American Economic Review, 46(2), 97–113.

Lintner, J. (1962). Dividends, Earnings, Leverage, Stock Prices and the Supply of Capital to
Corporations. The review of economics and statistics, 44(3), 243-269.
Michaely, R., Thaler, R.H. & Womack, K. (1995). Price reactions to dividend initiations and
omissions: overreaction or drift? The Journal of finance (New York), 50(2), 573-608.
Miller, M. H. & Modigliani, F. (1961). Dividend Policy, Growth, and the Valuation of Shares. The
Journal of business (Chicago, Ill.), 34(4), 411-433.
Mueller, D.C. (1972). A Life Cycle Theory of the Firm. The Journal of Industrial Economics, 20(3),
199-219.
Myers, S. (1984). The Capital Structure. The Journal of Finance, 39(3), 575– 592.
Myers, S. & Majluf, N. (1984). Corporate Financing and Investment Decisions When Firms Have
Information the Investors Do Not Have. Journal of Financial Economics, 13(2), 187–221.
Nasdaq. (2021). Osakkeet. Hämtad från
http://www.nasdaqomxnordic.com/osakkeet
Osakesijoittaja.fi. (2021). Helsingin pörssi - OMXH. Hämtad från
https://www.osakesijoittaja.fi/osakesijoittaminen/helsingin-porssi-omxh/
Poterba, J. M. & Summers, L. H. (1984). New Evidence That Taxes Affect the Valuation of
Dividends. The Journal of finance (New York), 39(5), 1397-1415.
Regeringsprop. (109/2005 rd). Regeringens proposition till Riksdagen med förslag till
ny lagstiftning om aktiebolag. Hämtad från
https://www.finlex.fi/sv/esitykset/he/2005/20050109.pdf
Ross, S. (1977). The Determination of Financial Structure: The Incentive-Signalling Approach. The
Bell Journal of Economics, 8(1), 23-40.
Shrestha, N. (2020). Detecting Multicollinearity in Regression Analysis. American Journal of Applied
Mathematics and Statistics, 8(2), 39-42.
Skatteförvaltningen. (12.6.2017). Kapitalinkomster. Hämtad från:
https://www.vero.fi/sv/privatpersoner/skattekort-och-skattedeklaration/inkomster/kapitalinkomster/
Skatteförvaltningen (11.1.2021a). Dividender av noterade bolag. Hämtad från:
https://www.vero.fi/sv/privatpersoner/egendom/placeringar/dividender/dividender-av-noterade-bolag/
Skatteförvaltningen (11.1.2021b). Dividender av ett onoterat bolag.Hämtad från:
https://www.vero.fi/sv/privatpersoner/egendom/placeringar/dividender/dividender-av-ett-onoterat-bol
ag/

Skatteförvaltningen (1.1.2021c). Beskattning av dividendinkomster. Hämtad från:
https://www.vero.fi/sv/Detaljerade_skatteanvisningar/anvisningar/47901/beskattning-av-dividendinko
mster2/
Skatteförvaltningen (26.1.2021d). ÅRSANMÄLAN: Återbetalningar av kapital som beskattas som
överlåtelse (VSPAOPAL). Hämtad från:
https://www.vero.fi/contentassets/c3dcde0af9374153aada7e6c63f4cfcc/skattef%C3%B6rvaltningen_p
ostbeskrivning_vspaopal_2021.pdf
Tse, C-B. (2005). Use Dividends to Signal or Not: An Examination of the UK Dividend Payout
Patterns. Managerial Finance, .31(4), 12-33.
Yritystutkimus (yhdistys), Korhonen, P. & Företagsanalys. (2015). Företagsanalys - analys av
bokslut. (9. omarb. uppl.). Helsingfors: Gaudeamus

Bilagor
Bilaga 1 - Lista över bolag inkluderade i studien
Afarak Group Oyj
Alma Media Oyj
Altia Oyj
Apetit Oyj
Aspo Oyj
Aspocomp Group Oyj
Atria Oyj
Basware Oyj
Biohit Oyj
Bittium Oyj
Boreo Oyj
Cargotec Oyj
Caverion Oyj
Componenta Oyj
Consti Oyj
Digia Oyj
Digitalist Group Oyj
Dovre Group Oyj
Eezy Oyj
Elecster Oyj
Elisa Oyj
Enedo Oyj
Etteplan Oyj
Exel Composites Oyj
F-Secure Oyj
Finnair Oyj
Fiskars Oyj Abp
Fortum Oyj
Glaston Oyj Abp
Gofore Oyj
Harvia Oyj
HKScan Oyj
Honkarakenne Oyj
Huhtamäki Oyj
Ilkka-Yhtymä Oyj

Incap Oyj
Innofactor Plc
Kamux Oyj
Kemira Oyj
Keskisuomalainen Oyj
Kesko Oyj
Kesla Oyj
KONE Oyj
Konecranes Oyj
Kreate Group Oyj
Lassila & Tikanoja Oyj
Lehto Group Oyj
Marimekko Oyj
Martela Oyj
Metsä Board Oyj
Neste Oyj
Nixu Oyj
NoHo Partners Oyj
Nokia Oyj
Nokian Renkaat Oyj
Nurminen Logistics Oyj
Olvi Oyj
Optomed Oyj
Oriola Oyj
Orion Oyj
Outokumpu Oyj
Pihlajalinna Oyj
Ponsse Oyj
PunaMusta Media Oyj
QPR Software Oyj
Qt Group Oyj
Raisio Oyj
Rapala VMC Oyj
Raute Oyj
Reka Industrial Oyj

Revenio Group Oyj
Robit Oyj
Rovio Entertainment Oyj
Saga Furs Oyj
Sanoma Oyj
Scanfil Oyj
Siili Solutions Oyj
Sitowise Group Oyj
Solteq Oyj
Soprano Oyj
SRV Yhtiöt Oyj
SSH Communications Security
Stockmann Oyj Abp
Stora Enso Oyj
Suominen Oyj
Talenom Oyj
Tecnotree Oyj
Teleste Oyj
Terveystalo Oyj
TietoEVRY Oyj
Tikkurila Oyj
Tokmanni Group Oyj
Trainers´ House Oyj
Tulikivi Oyj
UPM-Kymmene Oyj
Uponor Oyj
Vaisala Oyj
Valmet Oyj
Valoe Oyj
Verkkokauppa.com Oyj
Viking Line Abp
Wulff-Yhtiöt Oyj
Wärtsilä Oyj Abp
YIT Oyj

Tabeller
Tabell 12: Dividendutdelningar, deskriptiv statistik år 1-4

Tabell 13: Dividendutdelningar, deskriptiv statistik år 5

Tabell 14: Dividendminskningar, deskriptiv statistik år 1-3

Tabell 15: Dividendminskningar, deskriptiv statistik år 4

