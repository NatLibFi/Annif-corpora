”Det är ju en utmaning att bo här egentligen”: Sydostasiatiska
invandrarkvinnors syn på arbete och identitet i Finland

Kajsa Paakki, 41625
kajsa.paakki@abo.com
Pro gradu-avhandling i genusvetenskap
Handledare: Taru Leppänen
Fakulteten för humaniora, psykologi och teologi
Åbo Akademi
2022

ÅBO AKADEMI – FAKULTETEN FÖR HUMANIORA, PSYKOLOGI OCH
TEOLOGI
Abstrakt för avhandling pro gradu
Ämne: Genusvetenskap
Författare: Kajsa Paakki
Arbetets titel: ”Det är ju en utmaning att bo här egentligen”: Sydostasiatiska invandrarkvinnors
syn på arbete och identitet i Finland
Handledare: Taru Leppänen
Abstrakt:
Syftet med avhandlingen är att undersöka sydostasiatiska invandrarkvinnors erfarenheter av det
finländska arbetslivet och samhället. Jag har intervjuat fem sydostasiatiska invandrarkvinnor
bosatta i Österbotten om deras erfarenheter av att arbeta i Finland. Genom intervjuerna strävar
jag efter att belysa erfarenheter av en folkgrupp som i tidigare forskning inte har
uppmärksammats. Genom att använda kvalitativa intervjuer som metod och teorier om situerad
kunskap vill jag definiera informanterna som kunskapsskapare och samtidigt sträva efter att
minska min egen värdering av deras utsagor i egenskap av vit forskare.
Jag använder teorier om erfarenhet och situerad kunskap som grund för analysen av materialet.
Målet med detta är att låta informanterna styra fokuset i analysen, där de teman som analyseras
är sådana som informanterna fokuserade mycket tid på att diskutera. De slutgiltiga temana för
analysen är uppdelade i fem huvudsakliga kapitel. I det första kapitlet fokuserar jag på integration
i anknytning till språk och diaspora. Det andra analyskapitlet handlar om språk i en bredare
bemärkelse och dess koppling till identitetskonstruktion. I det tredje kapitlet fokuserar jag på
hierarkier och användandet av härskartekniker på arbetsplatsen. De sista två kapitlen handlar om
rasism och upplevelser av sexuella trakasserier på arbetsplatsen.
Fastän informanternas erfarenheter är mycket heterogena, är det möjligt att hitta gemensamma
teman i alla intervjuerna. Utmaningar och brister i integrationen i Finland är något som alla
informanterna fokuserade mycket på i intervjuerna. Det framkom tydligt att integrationen för
arbetskraftsinvandrare i Finland är icke-existerande, vilket negativt påverkar dessa invandrares
upplevelser av tillhörighet i det nya samhället. Arbetskraftsinvandrare erbjuds ingen
integrationsskolning där de lär sig om det nya samhället och de nationella språken, vilket de anser
vara en utmaning som påverkar arbetslivet och det övriga deltagandet i samhället. Arbetsplatserna
i Finland präglas även av rasism och främlingsfientlighet då invandrarna betraktas som
utomstående eller utlänningar. Dessutom existerar det en viss hierarkisering på arbetsplatserna
som också möjliggör utövandet av härskartekniker såsom stereotypisering eller förminskande.
Arbetskraftsinvandrare stöter på utmaningar som inte existerar för övriga invånare eller
invandrare, då de både definieras som utlänningar och går miste om en integrationsutbildning
som många av informanterna i min studie önskar ha tillgång till.
Nyckelord:
Arbetskraftsinvandring, härskartekniker, integration, rasism, sexuella trakasserier
Datum: 12 april 2022
Abstraktet godkänt som mognadsprov:

Sidoantal: 65

1

Innehållsförteckning
1. Inledning

3

2. Bakgrund och tidigare forskning

4

3. Materialet för studien

9

4. Metod
4.1 Kvalitativ intervju
4.2 Etiska överväganden

12
12
14

5. Teoretisk referensram
5.1 Erfarenhet
5.2 Ståndpunktsteori och situerad kunskap
5.3 Språk
5.3.1 Språk och identitet
5.3.2 Språk och integration
5.3.3 Diaspora
5.4 Härskartekniker
5.5 Rasism och sexuella trakasserier

16
16
19
20
20
21
22
23
24

6. Analys av materialet
6.1 Brister i integrationen
6.1.1 Språk som en nödvändighet för en lyckad integration
6.1.2 Diasporan som främjande för integrationen
6.2 Språkets betydelse
6.2.1 Språkliga utmaningar
6.2.2 Identitetskonstruktioner genom språket
6.3 Orättvisor i det finländska arbetslivet
6.3.1 Hierarkier på arbetsplatsen
6.3.2 Användandet av härskartekniker
6.4 Rasism, främlingsfientlighet och vita tårar
6.5 Sexuella trakasserier som en form av social kontroll

26
27
30
32
34
35
36
41
42
48
54
58

7. Avslutande diskussion

63

Referenser

66

Bilaga 1: Frågeschema

72

2

1. Inledning
Arbetskraftsinvandrare i Finland möter utmaningar som varken övriga invandrare eller
infödda finländska arbetstagare blir utsatta för. Denna grupp av invandrare inkluderas inte
i de integrationsplaner och den språkutbildning som andra invandrare erbjuds av den
finska staten (Raunio, 2013). Samtidigt bemöts de annorlunda i det finska arbetslivet än
andra finska arbetare, där särskilt icke-vita arbetskraftsinvandrare måste uthärda
främlingsfientlighet, rasism och olika former av social manipulation (se exempelvis
Ahmad, 2020). Forskningen angående invandrares erfarenheter av arbetslivet i Finland
har främst fokuserat på invandrares erfarenheter överlag utan att ta i beaktande skillnader
mellan olika kön (se exempelvis Airila, 2013; Krivonos, 2019). Jag anser det vara
nödvändigt att fokusera specifikt på kvinnors erfarenheter då dessa riskerar bli åsidosatta
eller likställas med manliga erfarenheter. Därför har jag i min avhandling intervjuat fem
invandrarkvinnor från Sydostasien om deras erfarenheter av det finländska arbetslivet och
samhället. Min avhandling fyller ett tomrum i forskning om arbetskraftsinvandring ur ett
genusvetenskapligt perspektiv i Finland.
Jag utför min studie i samarbete med Folkhälsan och har tillsammans med mina
kontaktpersoner utvecklat ämnet för studien samt hittat informanter för intervjuerna.
Tillsammans

med

mina

kontaktpersoner

diskuterade

vi

de

sydostasiatiska

arbetskraftsinvandrarnas position i det finska samhället och bedömde att detta är en
folkgrupp vars erfarenheter är viktiga att forska i och lyfta upp, då det kommit till vår
kännedom att de möter orättvisor i arbetslivet. Jag hade relativt fria händer att själv
utforma studiens syfte och forskningsfrågor. Mina kontaktpersoner på Folkhälsan hjälpte
mig att hitta informanter för studien och gav mig även information om hur situationen ser
ut för arbetskraftsinvandrare i Österbotten. Dessutom bad de mig att i intervjuerna ställa
några frågor om informanternas upplevelser av sexuella trakasserier, för att senare kunna
redovisa dessa svar för dem. De intresserade sig särskilt för detta tema eftersom de via
sina kontaktnätverk har hört om att arbetskraftsinvandrare har blivit utsatta för sexuella
trakasserier.
Min forskningsfråga är hur sydostasiatiska invandrarkvinnor upplever arbetslivet och
samhället i Finland. Informanterna har i intervjuerna gett väldigt heterogena svar vilket
också syns i analysdelen av studien där jag framhäver flera olika teman som reflekterar
3

de ämnen som informanterna talade särskilt mycket om. Jag hade först planerat att
fokusera strikt på informanternas erfarenheter av det finska arbetslivet, men märkte
snabbt under studiens gång att det även är nödvändigt att inkludera deras erfarenheter av
det finska samhället överlag då dessa erfarenheter är nära sammankopplade. Därför
fokuserar jag på informanternas erfarenheter av det finska samhället, men med ett
specifikt fokus på arbetslivet. Som metod använder jag mig av kvalitativa intervjuer och
jag använder teorier om erfarenhet och situerad kunskap för att tillämpa det insamlade
materialet på ett sätt där jag värdesätter och framhäver informanternas roll som
kunskapsskapare. På detta sätt framhäver jag även informanternas unika erfarenheter. De
centrala temana i analysen är uppdelade i fem olika huvudkapitel. I det första kapitlet
analyserar jag frågor om integration utgående från språk och diaspora. Det andra kapitlet
fokuserar specifikt på språk och identitetskonstruktion. De sista tre kapitlen handlar om
orättvisor på arbetsplatsen, först hierarkier och härskartekniker, sedan rasism och
främlingsfientlighet och slutligen sexuella trakasserier.
Målet med min avhandling är att belysa erfarenheterna av en folkgrupp vars erfarenheter
tidigare inte har riktats särskild fokus på. Jag anser det vara viktigt att lyfta upp även
negativa sidor av det finska samhället som för många invånare är vardag, såsom rasism
och sexuella trakasserier. Genom att använda mig av situerad kunskap och se
informanterna som kunskapsskapare, försöker jag även minimera mitt eget utvärderande
av deras utsagor.
2. Bakgrund och tidigare forskning
Det finns mycket forskning utfört om invandring och arbete – särskilt under de senaste
åren har många tvärvetenskapliga texter skrivits med fokus på teman som arbete och
exkludering, diskriminering i arbetslivet samt sysselsättning av invandrare i olika länder
(se exempelvis Krivonos, 2019; Ahmad, 2020). Många texter fokuserar på invandrare
som grupp, eller grupper av invandrare från specifika länder, men allt fler texter fokuserar
också på de könsbaserade skillnader som existerar inom dessa grupper. Fastän det kan
vara givande att utföra övergripande studier om specifika grupper av invandrare och deras
erfarenheter av arbetslivet, finns det även skäl att studera könsbaserade skillnader i dessa
grupper. Kvinnliga erfarenheter, och könsminoriteters erfarenheter, kan skilja sig från
genomsnittliga erfarenheter där könsbaserade skillnader inte beaktas. Därför är det
4

nödvändigt att forska även i kvinnors upplevelser av arbetslivet för att belysa olika sidor
av fenomenet. Det är även viktigt att poängtera att det inte finns en enda övergripande
”kvinnlig” eller ”manlig” erfarenhet eller att dessa två skulle vara varandras motpoler
eller genomgående annorlunda – det finns lika många erfarenheter som det finns
människor. Det väsentliga är däremot att hitta genomgående teman och likheter, både
inom dessa olika gruppers erfarenheter och även mellan grupperna. Under de senaste åren
har forskning fokuserat också specifikt på invandrarkvinnors erfarenheter av arbetslivet
(se exempelvis Dlamani et al., 2012). Detta är betydande eftersom denna grupp riskerar
osynliggöras antingen som en del av gruppen ”invandrare” eller gruppen ”kvinnor”.
Fastän det finns forskning om invandrares upplevelser av arbetslivet i Finland (se
exempelvis Wahlbeck, 2007; Krivonos, 2019), kan det ändå vara gynnsamt att också
blicka mot den forskning som utförts i andra länder. Nombuso Dlamani, Uzo Anucha och
Barat Wolfe (2012) har undersökt invandrarkvinnors erfarenheter av arbetslivet i Kanada.
Enligt deras studie uttryckte kvinnorna missnöje med utmaningar i både
anställningsprocessen och själva arbetslivet. Flera informanter sade sig ha haft svårt att
få arbete då de flyttat till Kanada, vilket ledde till att de slutligen måste ta vilket som helst
arbete de blev erbjudna fastän de skulle vara överkvalificerade för arbetet i fråga
(Dlamani, Anucha & Wolfe, 2012, s. 425). Enligt studien beror bristen på
arbetserbjudanden för invandrarkvinnor på att den kompetens de har förvärvat i sina
hemländer inte värderas särskilt högt i Kanada, utan att det istället finns specifika krav på
kanadensisk arbetserfarenhet. De utmaningar som invandrarkvinnorna i studien hade mött
på själva arbetsplatsen är förknippade till diskriminering i form av sexuella trakasserier,
utnyttjade samt otrevligt bemötande, främst utfört av förmän och kollegor (Dlamani,
Anucha & Wolfe, 2012, s. 428). Inspirerad av den kanadensiska studien, följer min
magisteravhandling liknande teman i en finländsk kontext. I min avhandling undersöker
jag sydostasiatiska invandrarkvinnors erfarenheter av arbetslivet i Finland. Likt Dlamani,
Anucha och Wolfes (2012) studie, fokuserar också min avhandling på frågor om
diskriminering och orättvist bemötande. På detta sätt ämnar jag med min avhandling fylla
tomrummet i forskning om invandrarkvinnors erfarenheter av det finska arbetslivet och
samhället, med ett speciellt fokus på kvinnor som flyttat från Sydostasien. I den
kanadensiska studien framgår det att invandrarkvinnorna ytterst sällan motarbetade den
diskriminering de blev utsatta för på arbetsplatsen (Dlamani, Anucha & Wolfe, 2012, s.
431), vilket också är något som jag diskuterar med informanterna i min studie.
5

I Morten Blekesaunes (2021) studie undersöks kvinnliga invandrares sysselsättning i
Europa. Enligt studien förklaras kvinnliga invandrare vara överrepresenterade i tillfälliga
och osäkra arbeten (Blekesaune, 2021, s. 331). En bristfällighet i studien är att gruppen
invandrare framställs som ganska homogen utan att ta i beaktande den mångfald av
erfarenheter som gruppen har. Blekesaunes (2021) studie ämnar förklara varför kvinnliga
invandrare har en lägre sysselsättningsgrad i Europa jämfört med andra folkgrupper. En
orsak förklaras vara invandrarkvinnornas egna preferenser att inte arbeta, samt
arbetsgivarens preferenser – nämligen diskriminering. Att invandrarkvinnor väljer att inte
arbeta kan tänkas vara en ganska förenklad förklaring, men det finns däremot forskning
som fokuserar på den diskriminering som invandrarkvinnor möter på arbetsmarknaden
(se exempelvis Dlamani et al., 2012). Fastän Blekesaunes studie belyser flera relevanta
frågor, har den även en del brister då den inte nämner exempelvis rasism som en faktor
som påverkar invandrarkvinnors bristfälliga möjligheter att få arbete i det nya hemlandet.
Därför är också min studie relevant, eftersom jag undersöker hur diskriminering och
rasism mot sydostasiatiska invandrarkvinnor tar sig uttryck i Finland idag.
Marie Carlsons (2017) studie undersöker språkbruk angående invandring och arbete i
Sverige. Bland annat nämner författaren att den arbetande invandraren i regel beskrivs
som en man, vilket innebär att arbetande invandrarkvinnors erfarenheter osynliggörs
(Carlson, 2017, s. 64). Som ett annat nordiskt land kan situationen i Finland tänkas vara
ganska lika den i Sverige. På grund av detta fokuserar min studie på invandrarkvinnors
upplevelser av arbetslivet i Finland, för att belysa deras unika erfarenheter som eventuellt
inte skulle synliggöras i en studie om invandrares arbetserfarenheter i allmänhet. För att
relatera till den tidigare kanadensiska forskningen om kraven på kanadensisk kompetens
för att få arbete i landet, diskuterar även Carlsons studie liknande problematik. I den
senare studien nämns att kompetenskrav och kvalifikationer inte är fixerade, utan de
skapas i samband med konjunkturer. Ett exempel är att vid perioder av högre arbetslöshet
är det allmänt högre krav på utbildning och språkkompetens, vilket innebär att det i
längden kan vara svårare för personer med invandrarbakgrund att få arbete (Carlson,
2017, s. 64). Detta innebär att begreppet ”kompetens” alltså kan betraktas som en social
konstruktion som varierar med tiden. I min studie fokuserar jag på detta tema genom att
ställa frågor om hur språkfärdigheter och utbildning, som kan betraktas som olika former
av kompetens, har inverkat på de sydostasiatiska invandrarkvinnornas möjligheter att få
6

arbete och i vidare bemärkelse också hur dessa faktorer påverkar deras erfarenheter av
arbetslivet i Finland.
Forskningen om invandrares erfarenheter av arbetslivet i Finland handlar i stor
utsträckning om ryska och nordösteuropeiska invandrare eller arabiska invandrare (se
exempelvis Airila, 2013; Ahmad, 2020). Det finns inte lika mycket forskning om asiatiska
och sydostasiatiska invandrares erfarenheter, vilket min avhandling fokuserar på. Den
forskning som utförts i Finland lägger ändå en god grund för min avhandling, och flera
av de teman som diskuteras i tidigare forskning om ämnet är relevant också för mig. I
Östen Wahlbecks studie (2007) undersöks turkiska invandrares erfarenheter av att arbeta
i vad som kallas ”kebabekonomin” i Finland. I studien framgår det att invandrare ofta
utsätts för marginalisering och exkludering i Finlands arbetsliv (Wahlbeck, 2007, s. 544).
Flera av informanterna i studien förklarar att de inte har några andra val än att arbeta i
kebabrestauranger i Finland, eftersom de inte erbjuds några andra arbetsmöjligheter
(Wahlbeck, 2007, s. 552). Det här går direkt att relatera till min studies informanters
upplevelser av att sydostasiatiska invandrare inte har andra arbetsmöjligheter i Finland än
att arbeta på växthus.
Akhlaq Ahmads (2020) studie fokuserar specifikt på anställningsprocessen i Finland. I
studien skickades arbetsansökningar ut till olika företag som ansökte om arbetare, och i
dessa ansökningar skiljde sig enbart ansökandenas namn och modersmål. Syftet med
studien var att på detta sätt undersöka diskriminering i anställningsprocessen i Finland
(Ahmad, 2020, s. 829). Resultatet av studien visade tydliga tecken på att ansökningar med
icke-finska namn diskrimineras i högre grad jämfört med ansökningar med typiska finska
namn. Ahmad (2020, s. 827) förklarar att invandrare ofta har en ogynnsam position på
arbetsmarknaden i fråga om lönenivå, korttidskontrakt och svårigheter att avancera i
karriären. Dessa svårigheter förklaras bero på diskriminering, vilket i sin tur kan förklaras
på olika sätt. Ahmad (2020, s. 827) menar att orsaken till diskriminering kan förklaras
med den sociologiska konfliktteorin. På motsvarande sätt skulle förekomsten av
diskriminering enligt genusvetenskapliga begrepp kunna förklaras bero på ”white
supremacy” (sv. vit överhöghet) och strukturella former av rasism. För att fortsätta i
spåren av Ahmads studie, koncentrerar också min avhandling på liknande teman.
Intervjufrågorna fokuserar på anställningsprocessen och eventuella utmaningar med att
som kvinna med invandrarbakgrund få arbete i Finland, men fokus fästs också vid vilken
7

form av arbete det är möjligt att få som icke-infödd finländare. Dessutom ställer jag frågor
om erfarenheter av diskriminering i arbetslivet.
Daria Krivonos (2019) har utfört en studie om rysktalande invandrares möten på
arbetsmarknaden i Finland. Fastän jag i min avhandling väljer att fokusera på
sydostasiatiska invandrare, eftersom det finns mer begränsat med forskning om deras
upplevelser av den finska arbetsmarknaden, kan det ändå vara givande att blicka mot den
forskning som har utförts angående andra invandrare i Finland. I Krivonos studie
undersöks både det sätt som subjektspositionen ”invandrararbetare” skapas och vilka som
placeras in i denna kategori, samt hur rasifieringen av invandrararbetare är en könad
process med olika essentiella uppfattningar om kvinnor och män. Krivonos förklarar att
subjektspositionen ”invandrararbetare” skiljer sig från uppfattningen om andra arbetare i
Finland. Det här kan handla om den dikotomi som Carlson (2017, s. 56) beskriver där det
har skett en gränsdragning mellan ”svenskar” och ”andra”, där den senare gruppen
innefattar invandrare vilka enligt dikotomin konstrueras som en motsats till svenskarna.
På detta sätt skulle Krivonos tanke om subjektspositionerna ”invandrararbetare” och
”arbetare” också kunna ses som en dikotomi där de blir varandras motsatser likt vad som
tidigare diskuterats – invandrararbetaren kännetecknas av korttids- och deltidskontrakt
där hen är överkvalificerad, medan andra finländska arbetare har möjlighet till
heltidskontrakt i arbeten som stämmer överens med deras kompetens och utbildning.
Krivonos (2019, s. 408), likt många andra forskare vars forskning har presenterats
tidigare, förklarar att de ryska invandrare som inkluderats i studien har blivit
”andrafierade” genom förnekningen av deras färdigheter och kompetens i arbetslivet.
Andrafiering är ett tema som jag i analysen diskuterar baserat på informanternas
upplevelser av det finländska arbetslivet och samhället.
I Auli Airilas et al. (2013) studie undersöks tre centrala invandrargruppers situation i det
finska arbetslivet. De grupper som undersöks är ryska, kurdiska och somaliska invandrare
som är aktiva i det finska arbetslivet. I studien framgår det att i de tre invandrargrupper
som intervjuats anser över 80 % av dem att arbetslivet är en ytterst viktig aspekt av livet
(Airilas et al., 2013, s. 21). Jämfört med andra finska arbetare är siffran betydligt högre,
då enbart 54 % av den övriga befolkningen anser att arbetslivet är en ytterst viktig aspekt
av livet. Det här är en intressant iakttagelse som kan tänkas strida mot Blekesaunes studie,
där invandrares högre arbetslöshet beskrivs bero på kulturella faktorer som att de inte är
8

intresserade av att vara delaktiga i arbetslivet. Airilas et al. studie kan tänkas motbevisa
Blekesaunes tes, eftersom det annars skulle vara mer logiskt att invandrare som har en
högre arbetslöshetsprocent skulle anse arbetet vara mindre viktigt, medan infödda
finländare som har en lägre arbetslöshetsprocent skulle anse arbetet vara mer viktigt.
Enligt Airilas et al. studie kan man alltså anta att det för invandrare är svårare att få arbete
fastän de är motiverade, vilket däremot kan bero på den diskriminering de möter i
anställningsprocessen. Studien (2013, s. 22) följer ändå inte helt denna tanke, eftersom
majoriteten av informanterna menar att bemötandet av invandrare på arbetsplatsen i
Finland är jämlikt. På grund av denna diskrepans fokuserar också min studie på frågor
om upplevd diskriminering i arbetslivet.
3. Materialet för studien
Materialet i min avhandling består av fem intervjuer med sydostasiatiska kvinnor bosatta
i Österbotten och med erfarenhet av finländskt arbetsliv. Eftersom avhandlingen utförs i
samarbete med Folkhälsan, är det även denna väg som jag kom i kontakt med de
sydostasiatiska kvinnor som deltagit som informanter i avhandlingen. För att trygga
informanternas anonymitet ges de i denna avhandling pseudonymer; deras hemland
utöver Finland nämns inte utan beskrivs istället brett som ”Sydostasien” och deras
hemorter utelämnas på samma sätt och faller enbart under kategorin ”Österbotten”. I valet
av pseudonymer övervägde jag först att välja dem själv. Jag ansåg att det skulle vara mest
autentiskt att välja pseudonymer som reflekterar det område i världen som informanterna
härstammar från och eftersom jag inte har kunskap om sådana namn och inte ville göra
några antaganden, beslutade jag mig slutligen för att låta informanterna själva välja sina
pseudonymer. Jag anser även att detta var ett sätt att bättre inkludera informanterna och
eventuellt skapa större tillit mellan oss. De slutliga pseudonymerna blev således Linh,
Kim, Ha, An och Tien. Alla fem intervjuerna utfördes på distans via Zoom av praktiska
skäl – informanterna bor i Österbotten och jag bor i södra Finland, vilket skulle innebära
omfattande arrangemang för att utföra alla intervjuerna på plats. Linh och jag hade ändå
träffats på plats tillsammans med min kontaktperson på Folkhälsan på förhand, för att
diskutera studien och planera utförandet av de kommande intervjuerna.
Linh var i stor utsträckning en nyckelperson i denna avhandling, då hon var den första
personen som jag i samarbete med kontaktpersonerna på Folkhälsan tog kontakt med.

9

Eftersom Linh talar både flytande svenska och det sydostasiatiska språk som
informanterna har som modersmål, bestämde vi oss även för att använda henne som tolk
i några av de andra intervjuerna. Linh anställdes alltså som tolk och fick lön för sitt arbete
av Folkhälsan. Hon fick även i uppgift att vara kontaktperson till tre av de andra
informanterna, Kim, Ha och Tien, som hon rekryterade till intervjuer. An kontaktades
enskilt av min kontaktperson på Folkhälsan. Jag var först osäker på att använda Linh som
tolk eftersom hon också själv deltar som informant i studien, men efter noga
överväganden ansåg jag tillsammans med min handledare att det inte finns några
konflikter angående detta. Efter att ha utfört intervjuerna kan jag se både fördelar och
nackdelar med att ha använt en av informanterna som tolk. Det positiva är att Linh kunde
rekrytera flera personer till intervjuerna ur sitt eget kontaktnätverk. Eftersom hon känner
de personer som hon tolkade för, kan det även ha lett till att de kände sig mer bekväma i
intervjusituationen. Linh intervjuades först av informanterna och hade därför en god
inblick i intervjuernas struktur och kunde även förbereda sig på förhand genom att
översätta frågorna. En negativ sida med att Linh var tolk är att hon i olika grad känner de
övriga informanterna och därför även ibland uttryckte egna kommentarer på svenska,
exempelvis angående varför hon anser att informanten valde att inte svara på en viss fråga.
Detta anser jag ändå också vara positivt, eftersom jag fick reda på ny information som
Linh själv ansåg vara viktigt, fastän det inte skedde under hennes egen intervju. Efter
intervjuerna med Kim och Ha följde också kortare diskussioner mellan Linh och mig, då
hon reflekterade över intervjuerna och gav egna kommentarer till varför de andra
informanterna varit relativt kortfattade i sina svar.
Jag ställde frågorna på svenska i alla intervjuerna. Linh och An svarade själv på svenska,
medan Kim, Ha och Tien svarade på sitt modersmål och fick svaren tolkade till svenska.
Tien kan tala svenska, men för att kunna svara så omfattande som möjligt ville hon ändå
svara på sitt modersmål. Kim och Ha talar däremot inte svenska och därför var det
nödvändigt att använda tolk. Eftersom Linh talar flytande svenska, var intervjun med
henne okomplicerad ur ett språkperspektiv. An har lärt sig svenska under en sju års period
och förstod därför inte alltid mina frågor, vilket innebar att jag ofta omformulerade mig
och försökte hitta lättare ord och uttryck. Intervjuerna med Linh och An kändes
okonstlade eftersom vi relativt fritt kunde samtala med varandra. Intervjuerna med Kim,
Ha och Tien där en tolk användes var mer utmanande eftersom jag inte förstod vad de
svarade och därför inte naturligt kunde reagera på deras svar, eftersom jag behövde vänta
10

på Linhs översättning av svaren. Särskilt med Kim och Ha finns det en risk att en del
budskap blev utelämnade, eftersom de inte heller förstod vad jag sa. Tien däremot förstår
svenska och kunde därför svara utan att Linh behövde översätta mina frågor. På detta sätt
kan jag vara mer säker på att mina frågor nådde

informanten i sin tänkta form.

Intervjuerna med Kim och Ha var betydligt mer kortfattade än de övriga, vilket kan bero
på språkhindret. Linh själv menar dock att de till sin personlighet är mer slutna och därför
försiktiga med att uttala sig om de frågor som jag ställde.
Att intervjuerna utfördes på distans har både positiva och negativa sidor. Det positiva är
givetvis att intervjuerna krävde mindre logistisk planering – jag behövde bara sända en
länk till Zoom-mötet och en samtyckesblankett till deltagarna. Eftersom informanterna
inte kunde ge sitt skriftliga samtycke fick de ge det muntligt genom att använda sina valda
pseudonymer. Intervjuerna bandades in för att kunna transkriberas, och därför bad jag
informanterna att stänga av sina kameror för att inte bli filmade, enligt direktiven från
Åbo Akademi angående distansintervjuer. Jag behöll själv på kameran för att
informanterna skulle se mina ansiktsuttryck och reaktioner och på detta sätt skapa en mer
bekväm intervjusituation. Fastän jag bad alla informanterna att stänga av sina kameror,
valde An ändå att hålla på sin. Det här var positivt eftersom intervjusituationen blev
ganska naturlig då vi båda såg varandras ansiktsuttryck. Det hjälpte mig ytterligare att
omformulera mina frågor då jag såg att An tvekade eller inte förstod vad jag frågat. En
negativ aspekt av att utföra intervjuerna på distans är att internetförbindelsen ibland var
bristfällig – särskilt under intervjun med An hade vi inledningsvis svårigheter att höra
varandra. Då jag transkriberade intervjuerna var ljudet även vid flera tillfällen så dåligt
att jag inte förstod vissa ord som sades.
Intervjufrågorna finns inkluderade i bilaga 1, och är indelade i sju tematiska områden.
Först ställde jag bakgrundsfrågor om ålder, språkkunskap och hur länge informanterna
har bott i Finland. Sedan ställde jag frågor om anställningsprocessen och fortsatte till
generella frågor om arbetsplatsen. Till näst frågade jag om relationerna till chefer och
kollegor. Slutligen ställde jag frågor om rasism och sexuella trakasserier, och avslutade
med att fråga informanterna om förslag på förbättring på situationen för
arbetskraftsinvandrare i Finland och frågade även om de hade något att tillägga.

11

Resultatet efter materialinsamlingen är fem intervjuer med sydostasiatiska kvinnor i olika
ålder med invandrarbakgrund. Kim och Has intervjuer är kortast på 45 respektive 37
minuter, där det är väsentligt att minnas att en stor del av materialets upprepas genom
översättning från svenska till det sydostasiatiska språket och vice versa. Tiens intervju är
1 timme 7 minuter och är också innehållsmässigt längre eftersom Linh enbart översatte
från det sydostasiatiska språket till svenska. Ans intervju är 43 minuter och Linhs är
överlägset längst på 2 timmar 8 minuter. Intervjuernas längd reflekterar direkt mängden
material som jag fått från dem, då Linh bidrog med detaljerade och noggranna analyser
av temat för frågorna, medan Kim och Ha gav väldigt kortfattade svar. De diskussioner
som jag förde utanför intervjutid med Linh är också värdefulla, eftersom hon då
reflekterade vidare över varför hennes bekanta som jag intervjuade valde att inte svara
utförligt på frågorna. Det är nödvändigt att notera att Linh och Ha är nära bekanta vilket
också innebär att Linh kände sig bekväm att på djupare nivå kommentera Has ovilja att
svara på många frågor.
4. Metod
4.1 Kvalitativ intervju
Som metod för denna avhandling används kvalitativa intervjuer. Jag använder semistrukturerade intervjuer för att ge intervjuerna ett visst sammanhängande mönster, men
ändå tillåta informanterna att styra intervjun enligt de ämnen de anser vara viktiga.
Eftersom ämnet som studeras handlar om sydostasiatiska invandrarkvinnors erfarenheter
av arbetslivet i Finland, vilket jag inte har förstahandserfarenhet av, är det lämpligt att
intervjua personer med situerad kunskap om ämnet. I feministisk forskning har det blivit
allt viktigare att använda sig av metoder som erkänner kvinnors erfarenheter som verkliga
kunskapskällor (Yost & Chmielewski, 2012, s. 242). Som genusvetare anser jag det vara
viktigt att genom forskning ge en nyanserad bild av verkligheten; då forskning ofta
centrerar en vit manlig erfarenhet är det nödvändigt att bedriva forskning som också visar
andra sorters erfarenheter. I enlighet med Jaber Gubrium och James Holstein (2001) ser
jag informanterna som ”meaning makers” och fokuserar därför i analysen på deras
tolkningar av verkligheten. På detta sätt strävar jag även efter att undvika problematiken
att som vit forskare överrösta de icke-vita informanterna.

12

Kvalitativa intervjuer lämpar sig väl för att få reda på ny information om en specifik
målgrupp, vilket i denna studie är sydostasiatiska kvinnor med invandrarbakgrund.
Kathryn Anderson och Dana Jack (1991, s. 11) förklarar att kvinnors unika erfarenheter
ofta ignoreras i sådana situationer där kvinnors och mäns erfarenheter är olika. Genom
intervjuer får kvinnor däremot en möjlighet att berätta om sina erfarenheter, som kan
skilja sig från de erfarenheter av situationen som män har. Det är ändå nödvändigt att
poängtera att det inte finns en enhetlig ”kvinnlig erfarenhet”, inte ens bland en viss
minoritetsgrupp. Shulamit Reinharz och Susan Chase (2001) förklarar att alla kvinnors
erfarenheter är gemensamma i det avseendet att de är könade, men trots detta finns det
inte två identiska kvinnliga erfarenheter.
I kvalitativ forskning har det blivit allt vanligare att reflektera över forskarens roll och
inverkan på själva forskningen. Fastän forskarens roll i intervjuer är att ställa frågor och
lyssna på informanternas svar, är det skäl att ta i beaktande att forskaren också
(omedvetet) kan påverka dessa svar. Andrea Fontana och Anastasia Prokos (2007, s. 83)
förklarar att forskaren inte ska ses som ”osynlig” i intervjusituationen, utan istället som
en aktiv del av interaktionen. På detta sätt kan inte heller resultatet av intervjun lyftas ur
den kontext där informationen samlades in (Fontana & Prokos, 2007, s. 84). Det kan alltså
innebära att informanterna i min studie svarade på ett specifikt sätt beroende på vilket
intryck de hade av själva intervjusituationen och vare sig de kände sig bekväma eller inte.
Också Wendy Hollway och Tony Jefferson (2000) poängterar att forskaren inte ska anses
ha ett perspektiv ”från ingenstans” – forskarens egen situering gentemot forskningstemat
påverkar vad hen anser vara viktigt att lyfta upp och fästa särskild vikt vid.
Fastän jag strävar efter att poängtera informanternas egna erfarenheter, är det ändå min
roll som forskare att analysera de delar av materialet som jag själv anser vara viktigast.
För att ändå försöka ge en så autentisk bild som möjligt, fokuserar jag på de delar av
intervjuerna som upprepas eller som informanterna själva fokuserade mer tid på.
Samtidigt är det forskarens uppgift att också fokusera på de delar av berättelserna som
ligger bortom konventionella förväntningar, eller det som inte nämns (Anderson & Jack,
1991, s. 11 & 24). I min forskning kan det exempelvis handla om att det var utmanande
att hitta informanter som gick med på att delta i studien, eftersom de var oroliga att dela
med sig av sina erfarenheter av arbetslivet av rädsla för att deras arbetsgivare skulle få

13

reda på deras svar. Linh förklarade detta vara orsaken till att Kim och Ha var försiktiga
med att uttalade sig negativt i intervjuerna.
4.2 Etiska överväganden
I forskning om och med människor är det särskilt viktigt är värna om deras privatliv.
Fontana och Prokos (2007, s. 77) förklarar att det är nödvändigt att säkerställa att ingen
orsakas skada i forskning som baserar sig på intervjuer, eftersom forskningsobjekten i
dessa fall är människor. En särskild respekt för informanterna ska visas före intervjuerna,
under själva intervjuprocessen samt efter att intervjuerna har utförts och de omvandlas till
text.
Före intervjusituationen är det viktigt att forskaren noggrant förbereder sig för det ämne
som intervjuerna fokuserar på. Christopher Dunbar, Dalia Rodriguez och Laurence Parker
(2001) förklarar att det är särskilt viktigt för vita forskare att situera sig själv då de utför
forskning med icke-vita personer, och att forskaren i förväg utför etnografiskt fältarbete
gällande temat för intervjun för att skapa bättre förståelse och förtroende i själva
intervjusituationen. I min forskning är det alltså viktigt att jag positionerar mig själv som
en vit finländsk forskare, eftersom min egen subjektsposition kan ha påverkat
intervjusituationerna. Det finns en lång än idag pågående historia av vita västerländska
forskare som undersöker personer ur andra kulturer som forskningsobjekt, ofta utan att ta
hänsyn till dessa personers människovärde. Jag anser det vara viktigt att bryta denna
skadliga tradition, och därför är det viktigt att problematisera det traditionella förhållandet
mellan forskaren och den forskade. Wendy Hollway och Tony Jefferson (2000) förklarar
att det i feministisk forskning har blivit allt viktigare att kritisera den typiska
maktrelationen i forskning där forskaren ses som objektiv och den forskade blir
objektifierad. I samma anda försöker jag i min studie också att undvika denna sorts
skadliga maktrelationer genom att poängtera min egen situering och se informanterna som
kunskapsskapare istället för kunskapsobjekt.
Temat för min studie, invandrarkvinnors erfarenheter av det finska arbetslivet, är viktigt
att belysa. Som vit infödd finländare saknar jag förstahandskunskap om ämnet, och därför
anser jag det vara viktigt att samla in situerad kunskap genom intervjuer med
sydostasiatiska invandrarkvinnor. På detta sätt kan jag genom deras egna ord beskriva
14

deras erfarenheter av det finska arbetslivet, utan att själv göra några tolkningar av deras
utsagor. Enligt Megan Yost och Jennifer Chmielewski (2012, s. 242) kan man undvika
ett utnyttjande förhållande mellan forskare och informant genom att i studien använda
många citat ur intervjuerna, vilket erkänner informanten som expert i forskningsområdet.
Det är ändå omöjligt i studier där en vit forskare intervjuar icke-vita informanter att vara
helt problemfri, eftersom det är existensen av privilegium

som möjliggör själva

forskningen (Patai, 1991, s. 137). Det är alltså ett visst sorts privilegium som möjliggör
vem som kan utföra själva forskningen, samt vem man väljer att intervjua.
Före intervjuerna är det viktigt att informanterna ger sitt informerade samtycke, vilket
oftast ges i form av skriftliga eller muntliga avtal (Gubrium & Holstein, 2001). Det är
även viktigt att forskaren på förhand uttrycker sina förväntningar och gränser för
forskningsförhållandet, så att det inte blir oklart för informanterna (ibid.). Om respekten
för informanterna före och under intervjun handlar om att undvika objektifiering, tydligt
uttrycka syftet för forskningen samt få samtycke av informanterna, är fokuset efter
intervjuerna närmast anonymisering av informanterna. Anne Galletta och William Cross
(2013, s. 177) förklarar att informanterna ska skyddas från att bli identifierade genom
forskningen, vilket kan innebära att någon avslöjande information måste uteslutas ur
studien. Enligt Forskningsetiska delegationen (2019, s. 8) ska de undersökta personernas
människovärde och skydd för privatliv respekteras, vilket alltså görs genom
anonymisering av materialet. I min studie har anonymiseringen av materialet exempelvis
betytt att information om informanternas hemkommun och specifika etnicitet lämnats
bort.
Temat för intervjuerna i denna avhandling kan vara känsligt och därför var jag före
intervjuerna medveten om att intervjufrågorna kunde vara obekväma och känslosamma
för informanterna. Det är nödvändigt för forskaren att vara medveten om att intervjuerna
kan leda till ångest och bekymmer för informanten, särskilt då ämnet för intervjun är
personligt och känsligt, och då måste forskaren kunna hänvisa informanten till stöd
(Reinharz & Chase, 2001). För att vara förberedd på att informationen som uppdagades i
intervjuerna kunde handla om felaktigt bemötande på arbetsplatsen, beredde jag även
några referenser åt informanterna dit de kan vända sig ifall de behöver någon form av
stöd. Dessa referenser är exempelvis telefonlinjer med stöd åt personer som har upplevt
sexuella trakasserier och hjälp för personer som stött på orättvisor på arbetsplatsen. Jag
15

gav även informanterna mitt telefonnummer och min e-postadress, ifall de efter
intervjusituationen skulle behöva kontakta mig över någonting. Inspelningarna av
intervjuerna har skickats till Åbo Akademis kulturvetenskapliga arkiv och sparas enbart
där.
5. Teoretisk referensram
Eftersom informanterna i intervjuerna gav väldigt varierande svar och materialet för
denna avhandling därför är ganska heterogent, är det inte heller helt enkelt att hitta teorier
för analysen som lämpar sig för alla informanters upplevelser. Före jag utförde
intervjuerna förväntade jag mig felaktigt i viss mån få liknande svar av de olika
informanterna, exempelvis berättelser om upplevelser av rasism och missförhållanden i
arbetslivet. Denna uppfattning baserade jag på den tidigare forskning jag läst om hur
personer med invandrarbakgrund behandlas annorlunda än övriga finländare i arbetslivet
(t.ex. Wahlbeck, 2007; Ahmad, 2020; Blekesaune, 2021). Efter att jag hade utfört alla
intervjuerna var det dock tydligt att resultatet skiljer sig från mina förväntningar. Den
enda intervju som till stor del motsvarade mina förväntningar var intervjun med Linh. I
intervjuerna med Ha och Kim bidrog de med väldigt kortfattade svar utan några utförliga
positiva eller negativa exempel på sina erfarenheter. An och Tien berättade båda om
tydliga exempel på felbehandling och rasism, utan att ändå själv benämna upplevelserna
med dessa begrepp. På grund av att de fem intervjuerna var så olika varandra, går det inte
att hitta enhetliga teorier som lämpar sig för dem alla. Det går ändå att hitta några teman
som i olika grad är gemensamma för flera av intervjuerna.
5.1 Erfarenhet
Erfarenhet som ett teoretiskt begrepp har i genusvetenskap under de senaste årtionden fått
en central roll (Mohanty, 2003, s. 106). Erfarenhet kan ur olika synvinklar ses som
antingen en form av ”sanningar” om vad som har hänt, alltså vad individen har erfarit,
eller som ett resultat av olika samhälleliga diskurser. Jag följer i denna avhandling en
kombination av olika sätt att definiera begreppet erfarenhet. Jag anser erfarenhet vara ett
givande begrepp att använda både ur en beskrivande synvinkel där studiens informanters
upplevelser synliggörs, men även ur en mer diskursiv synvinkel som beskriver den
kontext där informanternas upplevelser skapats och vilka villkor som legat som grund för
16

deras upplevelser. Eftersom jag själv inte kan uttala mig om de erfarenheter jag är
intresserad av i denna studie, nämligen invandrarkvinnors upplevelser av Finlands
arbetsliv, utgör intervjuerna med informanterna den erfarenhetsmässiga grunden för
studien.
Ett centralt perspektiv på erfarenhet är tanken om dem som främst diskursiva händelser.
Enligt Joan Scott (1991, s. 780) kan erfarenhet inte ses som grunden till förklaringar om
samhället, utan istället är det erfarenheter som man strävar efter att förklara eller skapa
kunskap om. På det här sättet kan erfarenheter också tänkas skapas i själva diskussionen
om dem – genom att tala om något ger man det ett liv. Det innebär också att om något
inte talas om, så finns det inte (Scott, 1991, s. 775). Jag skriver delvis under Scotts tanke,
eftersom det som inte forskas i raderas ur den samhälleliga berättelsen om vad som är
viktigt. Eftersom det inte har forskats mycket om sydostasiatiska invandrarkvinnors
arbetslivserfarenheter i Finland, har också deras upplevelser åsidosatts och råkat i
skymundan. Jag förhåller mig ändå kritisk till att betrakta erfarenheter som alltför strikt
diskursiva, då jag menar att de upplevelser och händelser som inte talas om eller forskas
i ändå är viktiga och existerande. Därför är det inte helt oproblematiskt att som Scott påstå
att saker som inte talas om inte existerar. Sonia Kruks (2018, s. 140) följer delvis Scotts
diskursiva argument, då hon menar att erfarenheter kan ses som det passiva resultatet av
diskurser. Enligt henne är det ändå viktigt att minnas att det inte räcker att göra
erfarenheter synliga eftersom man på detta sätt enbart kan visa existensen av förtryckande
mekanismer i samhället, men inte beskriva deras inre verksamhet. Det här innebär alltså
att det inte är tillräckligt att enbart beskriva erfarenheter, utan de måste vidare tolkas i sitt
diskursiva sammanhang.
Jag anser det ändå vara nödvändigt att också beakta den deskriptiva aspekten av
erfarenheter, då det kan finnas en viss styrka redan i att lyfta upp sådana erfarenheter som
ofta glöms bort eller medvetet ignoreras. Enligt Johanna Oksala (2014, s. 395) kan
erfarenheter ses som ett legitimt sätt att utmana olika former av förtryck. För att
vidareutveckla Scotts tankar kan man tänka sig att genom att synliggöra och tala om
särskilda erfarenheter, får man också verktyg till att förändra samhället. Det går inte att
förändra någonting som man inte talar om eller tillkännager. Därför är det särskilt viktigt
att belysa de erfarenheter som annars glöms bort. Om då erfarenheter kan ses som delvis
deskriptiva och delvis diskursiva, är nästa steg att undersöka erfarenheters sociala
17

karaktär. Enligt Scott (1991, s. 793) ska erfarenheter betraktas som både individuella och
kollektiva. Vid en första (deskriptiv) anblick skulle erfarenheter kanske tänkas vara
främst individuella, nämligen handla om något som individen har upplevt. Det är ändå
viktigt att minnas att individen alltid existerar i en viss social kontext som hens
erfarenheter skapas i och influeras av, vilket vidare innebär att den individuella
erfarenheten alltid också är social (Kruks, 2018, s. 149). Genom detta tankesätt rör vi oss
åter igen tillbaka till den diskursiva aspekten av erfarenheter.
Erfarenheter är både ur ett individuellt och ett kollektivt perspektiv mångdimensionella.
Enligt Vanaja Dhruvarajan (2002b, s. 295) sker alltid våra individuella levda erfarenheter
inom större sociala strukturer. Här är också ett intersektionellt perspektiv nödvändigt,
eftersom dessa sociala strukturer även fungerar i växelverkan med varandra. Alla
dimensioner av erfarenheter är alltså sammanlänkade så att exempelvis i min studie en
”kvinnlig erfarenhet” inte går att analysera utan att ta i hänsyn en ”invandrarerfarenhet”
(Dhruvarajan, 2002a, s. 116). Också Chandra Talpade Mohanty (2003, s. 162) förklarar
att individens sociala position och erfarenhet är sammankopplade. Det är alltså givande
att analysera den deskriptiva aspekten av erfarenheter, men de måste samtidigt
positioneras i sin sociala och diskursiva kontext. Mohanty (2003, s. 107 & 122) menar att
det handlar om att historisera och politisera erfarenhet, eftersom erfarenhet på detta sätt
får mer handlingskraft till förändring. Även Kruks (2018, s. 132) bygger vidare på dessa
tankar då hon menar att erfarenhet måste ses som ett begrepp som är differentierat av
bland annat kön, sexualitet och etnicitet. Enligt henne är identitet en viktig aspekt av
erfarenhet, då skillnader i identiteter samtidigt skapar olika förutsättningar för privilegium
och makt angående erfarenheter (Kruks, 2018, s. 153).
Angående förhållandet mellan forskare och den forskade refererar Kruks här Christine
Sylvester genom att diskutera hur man som forskare på ett icke-skadligt sätt kan använda
sig av ”world-travelling” utan att objektifiera de personer man studerar. Med ”worlds”
menas här de olika världar som varje individ är del av och som bygger upp olika aspekter
av hens liv. ”World-travelling” kan innebära att förflytta sig mellan de egna världarna och
identiteterna, men i Sylvesters exempel handlar det snarare om att besöka andra personers
”världar” för att ta del av deras erfarenheter. För att göra detta så etiskt som möjligt i ett
forskningsförhållande mellan en vit forskare och en icke-vit informant menar Sylvester
enligt Kurks (2018, s. 158) att man måste undvika att objektifiera informanten som
18

exotisk, som ett offer för förtryck eller enbart som källa för data. För att kort nämna ett
exempel på hur jag själv i denna studie försökt undvika objektifieringen av informanterna
som källor för data, strävade jag efter att istället se dem som kunskapsskapare som själv
kunde bestämma vilka teman de ansåg vara viktiga att diskutera närmare under
intervjuerna. Detta innebar också en balansgång i de semistrukturerade intervjuerna, då
jag både ville låta informanterna tala utförligt om teman de fann viktiga, medan jag
samtidigt försökte hålla mig till temat för studien. Denna diskussion om world-travelling
leder naturligt vidare till teorier om situerad kunskap och ståndpunktsteori.
5.2 Ståndpunktsteori och situerad kunskap
Enligt Kruks (2018, s. 1.) har teoretiker på senaste årtionden strävat efter att dekonstruera
det sätt som västerländsk kunskap skapas på, exempelvis genom att decentrera ”det
vetande subjektet” och ersätta metanarrativ. Det här innebär att forskaren inte längre ses
som belägen utanför det hen forskar i eller som ägande någon form av objektiv blick ”från
utsidan”. Stora berättelser och metanarrativ kritiseras också för att enbart representera en
bråkdel av verkligheten. I feministisk och genusvetenskaplig forskning har allt större vikt
lagts på situerad kunskap och ståndpunkter. Judith Grant (2016, s. 5) förklarar att
ståndpunktsteorin har sina rötter i teorier om erfarenhet och innebär att alla människor
har en specifik ståndpunkt med viss situerad kunskap, vilket innebär att man aldrig kan
vara helt objektiv i förhållande till kunskap. Donna Haraway kan anses vara den teoretiker
som utvecklat grunden till vad som menas med situerad kunskap. Enligt Haraway (1988,
s. 581–582) handlar objektivitet i feministisk forskning just om situerad kunskap, där den
egna positionen synliggörs och ersätter löften om en föreställd objektiv utomstående
position. Feministisk objektivitet handlar då om att erkänna den begränsade positionen
och objektiviteten. Inom forskning kan mer trovärdig kunskap skapas genom att forskaren
positionerar sig, vilket innebär att hen tar ett visst sorts ansvar (Haraway, 1988, s. 587).
Enligt Haraway (1988, s. 584) kan förtryckta personers ståndpunkter vara särskilt
gynnsamma då de är minst sannolika att undvika ett kritiskt perspektiv av det som
undersöks. Jag följer i denna avhandling Haraways tanke, då jag förlitar mig på
informanternas ståndpunkter i det ämne som undersöks. Jag menar förstås inte att deras
upplevelser ska ses som omfattande kunskap om arbetslivet i Finland överlag, men de ger
värdefull kunskap om deras situerade positioner.

19

Nina Lykke (2010) förespråkar också erkännandet och användandet av situerad kunskap
i forskning. Enligt Lykke (2010, s. 33) kan forskaren aldrig positionera sig utanför den
värld som hen analyserar och agerar i. På detta sätt är även all kunskap lokaliserad och
situerad, eftersom den skapas av en forskare som är situerad på ett specifikt sätt i
samhället. Lykke riktar liksom Haraway kritik mot det så kallade ”gudatricket” vilket
innebär tron om forskaren som ansiktslös och kontextlös och därmed distanserad från det
hen studerar. Gudatricket förklaras vara en illusion, eftersom forskaren alltid är ”in media
res” (mitt i) det som studeras och därmed producerar en historia hen själv är delaktig i
(Lykke, 2010, s. 4–5). I min studie strävar jag även efter att vara tydlig med min egen
position som vit finländsk forskare genom att poängtera det sätt som min situering kan ha
påverkat informanternas svar.
5.3 Språk
Ett tema som är påfallande i alla fem intervjuerna i denna studie är diskussioner om språk,
vilket inte är särskilt förvånande. Informanterna reflekterar exempelvis över utmaningar
med att klara sig i det finska samhället utan kunskaper i svenska eller finska. Enligt Alice
Bloch (2017, s. 197) är inlärningen av ett nytt språk en väsentlig del av den inlärning av
en ny kultur som invandrare i ett nytt land tillägnar sig. Genom att lära sig det nationella
språket får den nyinflyttade också tillgång till diverse sociala och ekonomiska
institutioner i det nya landet. Att sakna kunskaper i det nationella språket kan däremot
leda till utanförskap och isolering.
5.3.1 Språk och identitet
Anne Kershen (2017, s. 2) förklarar att språk och identitet är sammanflätade med
varandra. Sambandet mellan dessa två begrepp kan ses ha både individuella och
kollektiva aspekter. En central funktion av språk är att det kan skapa gemenskap men
samtidigt även separera olika grupper från varandra. Det här innebär alltså att ett
gemensamt språk förenar folk samtidigt som de som inte talar detta språk alieneras som
”utomstående”. Den individuella aspekten av språk och identitet handlar om att man
genom språket skapar sig en uppfattning av vem man är och var man hör hemma (2009,
s. 9). Språket spelar både en deskriptiv och en konstruktiv roll genom att samtidigt
reflektera vem man är och göra en till den man är. Denna syn på språk innebär alltså att
individen inte kan anses existera ”utanför” språket, eftersom hen skapas genom
20

lingvistiska och diskursiva handlingar. Mary Bucholtz och Kira Hall (2009, s. 19) stöder
denna syn på identiteter som diskursiva konstruktioner skapade genom mellanmänsklig
interaktion.
5.3.2 Språk och integration
Språket har nära kopplingar med identitet på ett individuellt och kollektivt plan. Språkets
betydelse för identiteten på ett nationellt plan är också noterbar. James Simpson och Anne
Whiteside (2015, s. 2) förklarar att den nationella identiteten idag allt mer bygger på
ideologin ”one nation one language” som har kopplingar till tanken om att nationen ska
vara så homogen som möjligt. Fastän det inom alla nationer givetvis talas flera olika
språk, anses det ofta vara viktigt för invandrare att lära sig det nationella språket för att
klara sig i samhället. Pirjo Raunio (2013, s. 64) förklarar att arbetskraftsinvandrare i
Finland kan klara sig i arbetslivet utan kunskaper i de nationella språken, men att
vardagslivet förutsätter grundläggande kunskaper i finska eller svenska. I Finland erbjuds
invandrare personliga integrationsplaner som inkluderar studier i finska eller svenska
samt övrig integrationsutbildning och basinformation om det finska samhället (Finlex,
2010). Arbetskraftsinvandrare är dock en grupp som kan sägas ”falla utanför” Finlands
lagar om integration då de inte förses med någon integrationsplan eftersom de flyttat till
Finland för att arbeta. Raunio (2013, s. 45) förklarar att arbetskraftsinvandrare inte får
planer för integration utan istället planer inriktade på en så kallad ”etablering” (finska:
asettautuminen).
Vägledningen för arbetskraftsinvandrare är mer diffus än integrationsutbildningen och
ligger ofta enbart på arbetsgivarens ansvar. De frågor som arbetskraftsinvandraren har om
praktiska livet i Finland ska besvaras av ”utbildaren” (finska: kouluttaja). Att ansvaret för
integrationen av arbetskraftsinvandrare ligger hos arbetsgivaren, istället för hos
kommunen som ansvarar för övrig integration, innebär alltså att det inte finns någon
enhetlighet i integrationen av personer som flyttat till Finland för att arbeta. Därför är
risken också större att de isoleras från övriga samhället, inte minst på grund av att de ofta
inte erbjuds möjligheter för skolning i de nationella språken. Farah Ali och Carol Ready
(2021, s. 44) förklarar att trots att integrationen i många europeiska länders policyn
beskrivs vara en dubbelsidig process, faller det slutliga ansvaret för integrationen ändå på
invandraren själv. Då ansvaret för integrationen läggs på invandraren ignoreras existensen

21

av de strukturella hinder för integration som är en vardag för invandrare (Ali & Ready,
2021, s. 26). Om ett av integrationens centrala mål är att invandraren ska lära sig ett
nationellt språk, kan det vara utmanande på grund av tidsbrist om invandraren inte utöver
arbetet har tillräckligt med tid för att delta i språkutbildning.
Intressant i många europeiska policyn om integration är att flerspråkighet ses som positivt
enbart i fråga om diversitet, men angående integration betraktas invandrarens modersmål
oftast som ett problem eller ett hinder (Ali & Ready, 2021, s. 35). Enligt invandrare själv
är språkinlärning inte nödvändigtvis alltid ett så stort problem för integrationen som
nationella policyn låter tro. Ali och Ready (2021, s. 37–38) förklarar att enligt studien
”Barometer for immigration of 2016” anser enbart 30 % av de invandrare som svarat på
enkäten att språket har utgjort ett hinder för deras integration i det nya samhället, medan
15,6 % anser att den sociala diskrimineringen är ett hinder för integrationen och 13,6 %
anser att kulturella skillnader har försvårat integrationen. Att språket definieras som en
stor utmaning för integrationen av invandrare i det nya landet är alltså inte den enda
förklaringen till integrationsutmaningar, utan det är även nödvändigt att ta i beaktande
strukturella hinder, som social diskriminering eller rasism. I analysen i min studie
fokuserar jag därför inte enbart på språk, utan även andra aspekter som informanterna
ansåg påverka integrationen.
5.3.3 Diaspora
Diasporan bland invandrare i ett land kan ses som en resurs som motverkar den isolering
i det nya landet som kan skapas av att invandraren inte har möjlighet att lära sig det
nationella språket. Elaine Unterhalter (2000, s. 108 & 110) definierar diasporans tre
aspekter enligt följande; diasporan definierar ett kollektiv som av olika orsaker har
migrerat och som bevarar en viss sorts uppfattning av en nationell eller etnisk identitet,
diasporan handlar om en hybriditet av olika kulturer och diasporan enas av specifika
erfarenheter. Eiri Elvestad (2007, s. 13) förklarar att det bland invandrare ofta finns en
diasporaidentitet som enar dem med samma bakgrund. Jag anser här som nämnt att
diasporan inte ska betraktas som något som isolerar invandraren från övriga samhället,
utan istället kan gemenskapen som diasporan bidrar med fungera som en inkörsport till
samhället för de invandrare som flyttat till det nya landet för att arbeta och som inte har
tillgång till integrations- eller språkutbildning. I diasporan kan information om det nya

22

samhället spridas på ett lättillgängligt sätt. Detta diskuterar jag i analysdelen baserat på
informanternas berättelser om den sydostasiatiska diasporan.
5.4 Härskartekniker
I analysen kommer jag att använda mig av Berit Ås klassiska definition av
härskartekniker, omarbetad och vidareutvecklad av Camilla Ländin. Enligt Ländin (2014,
s. 11) definieras härskartekniker som olika former av social manipulation som används
för att säkerställa en viss maktposition. Enstaka händelser räknas oftast inte som
härskartekniker, utan det krävs ett större underliggande mönster eller en struktur i vilket
beteendet upprepas (Ländin, 2014, s. 13). Ländin förklarar (2014, s. 12) att
härskartekniker av feministiska teoretiker har ansetts vara centrala i reproducerandet av
könsmaktsordningen. För att anpassa denna tanke till min avhandling, tänker jag mig att
härskartekniker är en väsentlig aspekt för att utesluta inte enbart kvinnor ur
maktpositioner, men även personer av olika etniciteter. Härskartekniker kan då alltså ses
som en central del av reproducerandet av systemet av vit överhöghet (eng. white
supremacy), inte enbart könsmaktsordningen. Genom olika former av social manipulation
kan icke-vita personer uteslutas ur arbetsgemenskapen och deras möjligheter att avancera
utplånas eller åtminstone försvåras.
De klassiska formerna av härskarteknik är osynliggörande, förlöjligande eller
förminskande, undanhållande av information, dubbelbestraffning och påförande av skuld
och skam. Osynliggörande handlar om att individen som utsätts för denna härskarteknik
blir ignorerad, medan förlöjligande handlar om att hen blir hånad för något hen säger, gör
eller för den hen är (Ländin, 2014, s. 17 & 23). Dubbelbestraffning innebär att individen
kritiseras hur hen än agerar, och påförande av skuld och skam kan ses som en kombination
av förlöjligande och dubbelbestraffning då individen tvingas skämmas över sina
egenskaper och ta skulden för det hen utsätts för (Ländin, 2014, s. 35 & 39). Utöver dessa
klassiska härskartekniker som Berit Ås har utarbetat, inkluderar Camilla Ländin även
semiklassiska och moderna härskartekniker. De semiklassiska härskarteknikerna är
objektifiering då individen reduceras till enbart sin kropp, och våld eller hot om våld
vilket är rent av olagligt (Ländin, 2014, s. 45 & 51).

23

De

moderna

härskarteknikerna

är

enligt

Ländin

projiceringsmetoden,

komplimangmetoden, hierarkimetoden, tidsmetoden, stereotypmetoden, offerkoftan och
relativisering. Projiceringsmetoden handlar om att kritik som individen framför direkt
vänds tillbaka till hen själv, komplimangmetoden innebär att individen överöses med
komplimanger i ett manipulerande syfte, och hierarkimetoden går ut på att en person
använder sin arbetsposition för att få sin vilja genom (Ländin, 2014, s. 55, 59 & 64).
Tidsmetoden hänger delvis ihop med hierarkimetoden, eftersom en person då använder
hens längre tid på arbetsplatsen som argument för att hens åsikt är mer bärande (Ländin,
2014, s. 69). Genom stereotypmetoden reduceras individen till enbart en viss aspekt av
sig själv (exempelvis kön eller etnicitet), offerkoftan innebär att en person gör sig själv
till martyr och relativisering betyder slutligen att det individen berättar förminskas genom
att någon annan berättar något mer betydande (Ländin, 2014, s. 73, 77 & 83). I
analysdelen av min avhandling identifierar jag flera av dessa härskartekniker i
informanternas berättelser av sina erfarenheter på arbetsplatserna.
5.5 Rasism och sexuella trakasserier
Enbart en av informanterna i min studie diskuterade rasism på ett direkt sätt, medan de
andra mer indirekt berättade om upplevelser av rasism i arbetslivet. Några informanter
var inte säkra på vad rasism innebär, vilket också kan påverka att de inte ansåg sig ha
upplevt rasism. Jag anser rasism vara en integrerad del av det finländska samhället och
därför är det nödvändigt att inkludera temat i min studie. Enligt Gerard Delanty, Paul
Jones och Ruth Wodak (2008, s. 1) handlar rasismen i Europa idag mindre om ”ras” och
mer om främlingsfientlighet mot invandrare. Det är ändå viktigt att minnas att rasismen
inte är heterogen och att olika folkgrupper påverkas på olika sätt av rasism.
Diskrimineringsombudsmannens utredning år 2020 av den diskriminering som finländare
med afrikansk bakgrund upplever, visar att över 60 % av respondenterna har upplevt
diskriminering i arbetslivet. Olikheter i den rasism som olika folkgrupper möter tyder på
att uppfattningar om ”ras” inte går att utesluta från dagens rasism. Steve Garner (2010)
refererar till Paul Silversteins tankar om att ras är en kulturell kategori som ofta av gemene
människa anses vara en essentiell karaktär i en individ. Det är här viktigt att poängtera att
ras alltså är något kulturellt och socialt konstruerat, fastän den allmänna uppfattningen
kan vara att det handlar om något biologiskt. Detta synsätt på ras som något kulturellt och
socialt konstruerat innebär att ras nog är en del av rasismen idag, eftersom
24

främlingsfientlighet har kopplingar till fientlighet mot andra kulturer, vilket vidare
betyder fientlighet mot vad som uppfattas vara andra ”raser”.
I min avhandling använder jag mig av begreppen ”vit” och ”icke-vit”. Jag är medveten
om problematiken med att dessa begrepp konstruerar icke-vita personer i förhållande till
vita personer, medan vita personer som kategori står självständigt. Rasifiering är ett
begrepp som skulle kunna användas för att beskriva samma sak, men då handlar det också
om att personer rasifieras som vita eller som icke-vita, vilket alltså även här inkluderar
begreppen vit och icke-vit. Med rasifiering menar jag den sociala process där olika
grupper av människor tillskrivs en ”ras” exempelvis baserat på hudfärg och etniskt
ursprung. Rasifiering är alltså någonting konstruerat som tyder på hur olika grupper av
människor behandlas olika och möter rasism beroende på hur de rasifieras. Med detta i
baktanken, använder jag alltså begreppen vit och icke-vit i denna avhandling. Med dessa
begrepp menar jag som nämnt inte biologiska kategorier av föreställd ras, utan snarare de
sociala processer som konstruerar människor som tillhörande olika ”raser”. Baserat på
denna sociala konstruktion behandlas vita och icke-vita personer olika, då vita personer
tilldelas olika vita privilegier medan icke-vita personer blir utsatta för andrafiering och
rasism.
Det kan sägas ha skett en normalisering av ”andrafiering” (engelska: othering) där
invandrare och andra personer som flyttat till Europa ses som annorlunda eller rent av
som motsatser till de som är födda i Europa. Andrafieringen behöver inte nödvändigtvis
enbart gälla personer som flyttat från andra delar av världen, utan den kan även vara
aktuell för européer som utseendemässigt eller kulturellt betraktas som annorlunda än
majoritetssamhället. Enligt Delanty, Jones och Wodak (2008, s. 4) är det distinktionen
mellan ”oss” och ”dem” som fungerar som basen för andrafiering. Detta handlar om en
diskursiv konstruktion som fungerar som grund för den fördomsfullhet och rasism som
är vanlig i Europa idag. Marissa Sonnis-Bell (2018, s. 2) förklarar att andrafieringen är
en process där ”den andra” definieras och konstrueras, men att denna konstruktion
samtidigt kräver att ”självet” definieras. Det går alltså inte att skapa bilden av ”den andra”
utan att samtidigt definiera hur det skiljer sig från ”självet”. Här är det också intressant
att poängtera att andrafiering är en process som har lingvistiska aspekter, särskilt
analyserat ur en europeisk synvinkel där rasismen och andrafieringen tar sig formen i en
lingvistisk distinktion mellan ”oss” och ”främlingar”, ”utlänningar” eller ”invandrare”.
25

Förutom andrafiering och främlingsfientlighet använder jag mig även i denna studie av
begreppen vit skörhet och vita tårar (engelska: white fragility, white tears) som av vita
personer används som olika maktmedel för att tysta icke-vita personer. Mamta Motwani
Accapadi (2007, s. 209) förklarar att vita tårar innebär det sätt som vita personer använder
sina tårar som en indikation på hjälplöshet vilket leder till känslor av sympati mot dem.
Det här är särskilt vanligt då en icke-vit person tar upp problem om rasism eller orättvis
behandling, då den vita personen reagerar genom att gråta och därmed ändrar fokuset för
diskussionen. Enligt Accapadi (2007, s. 210) blir den vita personens verklighet och
sanning därmed synlig genom tårarna, medan den samlade icke-vita personen osynliggörs
eftersom hen inte visar kraftiga känsloyttringar. George Lipsitz (2018, s. 120 & 146)
diskuterar det sätt som vit skörhet kan ses som former av manipulation och maktutövande.
Han menar att ju mer skör och rädd en vit person känner sig, desto mer riktar hen sin
frustration mot exempelvis icke-vita personer eller invandrare (Lipsitz, 2018, s. 120).
Som redan nämnt bad mina kontaktpersoner på Folkhälsan mig att i intervjuerna ställa
några frågor om sexuella trakasserier, eftersom de via sina kontaktnät har hört att sexuella
trakasserier skulle vara vanligt förekommande särskilt vid växthusen som arbetsplatser.
Några av informanterna var kortfattade i sina svar om sexuella trakasserier och svarade
enbart att de inte har upplevt eller hört om någon som har upplevt sådant. De andra
informanterna, särskilt Linh, berättade utförligt om sina upplevelser eller de rykten som
går om sexuella trakasserier på arbetsplatserna. Joni Hersch (2015, s. 4) förklarar att
sårbara grupper såsom arbetskraftsinvandrare är särskilt utsatta för sexuella trakasserier.
Det här kan bero på att arbetskraftsinvandrare inte har tillgång till utbildning om
rättigheterna i det nya landet, vilket utövarna av de sexuella trakasserierna utnyttjar.
Rebecca Thacker och Gerald Ferris (1991) definierar sexuella trakasserier som ett
mansdominerat beteende där en person i överläge utövar dominans och auktoritet. Fiona
Wilson och Paul Thompson (2002, s. 76) bygger vidare på denna tanke genom att
definiera sexuella trakasserier som en form av social kontroll som ämnar till att förminska
den utsattas maktkapacitet.
6. Analys av materialet

26

Som redan nämnt gav informanterna väldigt varierande svar på mina frågor om Finlands
arbetsliv. Då exempelvis Ha och Kim förhöll sig tämligen kortfattade i sina svar, ägnade
sig Linh åt längre analytiska svar. Linh diskuterade även ett flertal gånger teman som inte
direkt är kopplade till mina frågor om det finska arbetslivet, exempelvis då hon på min
fråga om upplevelser av rasism i arbetslivet istället diskuterade erfarenheter av rasism i
samhället överlag. Under intervjuerna ansträngde jag mig för att ständigt vara medveten
om den maktrelation som intervjusituationen innebar då jag som vit finländsk forskare
använde mig av icke-vita invandrarkvinnor som kunskapskällor. För att undvika den
maktproblematik som är påtaglig i sådana situationer valde jag som nämnt ett semistrukturerat intervjuformat som möjliggjorde att exempelvis Linh kunde gå in på sidospår
och tala om sådana ämnen som hon ansåg vara relevanta för ämnet. På detta sätt anser jag
mig i mån av möjlighet ha undvikit vad Kruks (2018, s. 158) beskriver som en
objektifiering av informanterna som källor för data, och istället har jag strävat efter att
tillskriva dem handlingskraft som kunskapsskapare snarare än kunskapsobjekt. Efter en
genomgång av alla fem intervjuerna har jag identifierat några teman för analys som
informanterna fokuserade särskilt mycket på i intervjuerna. Det tema som var centralt i
alla intervjuerna är språkets betydelse för invandrare. Mycket fokus riktades även av
informanterna på frågor om integration i det nya samhället och indirekt även betydelsen
av en sydostasiatisk diaspora i det nya hemlandet. Slutligen har jag även valt att analysera
teman som diskuterades enbart av någon av informanterna eller som kan ses som
bakomliggande ämnen i deras berättelser, eftersom dessa teman också är en del av mina
forskningsfrågor. Dessa teman handlar om rasism, sexuella trakasserier, hierarkier och
härskartekniker på arbetsplatsen.
6.1 Brister i integrationen
Ett genomgående tema som diskuterades i intervjuerna med informanterna, och som jag
därför har valt att särskilt fokusera på i denna studie, är brister i integrationen i Finland.
Likt Ilona Bontenbal, Anna-Greta Pekkarinen och Nathan Lillies (2019, s. 17) studie där
informanterna med invandrarbakgrund menade att de inte har fått tillräcklig
basinformation om Finland, berättar också informanterna i min studie om liknande
problem. Som redan diskuterat exkluderas arbetskraftsinvandrare i Finland i stor mån från
integrationstjänster såsom integrationsutbildning och språkutbildning (Bontenbal et al.,
2019, s. 25). Denna exkludering från integrationsutbildningen kan vara orsaken till att
27

informanterna i min studie var engagerade i att diskutera integrationsfrågor, eftersom de
själv

har

upplevt

de

brister

som

existerar

i

integrationsträningen

för

arbetskraftsinvandrare i Finland.
För att arbetsinvandrare så har ju som inte rätt till att få en
integrationsutbildning... Kvotflyktingar får ju det till exempel, kvotflyktingar får
ju som information om hur det fungerar här i Finland och lite om lagen, om
samhället och kulturen och allt möjligt, men [sydostasiater] kommer ju hit och
vet ingenting liksom.
-

Linh

Detta inledande citat från intervjun med Linh beskriver tydligt den röda tråden för
diskussionerna om integration som fördes i intervjuerna. Informanterna anser att det som
arbetskraftsinvandrare i Finland är utmanande att integreras i övriga samhället eftersom
man inte erbjuds någon officiell integrationsutbildning likt den som är obligatorisk för
kvotflyktingarna i Finland. Enligt lagen om främjande av integration har invandrare rätt
till en personlig integrationsplan som innefattar bland annat studier i finska eller svenska
och basinformation om det finländska samhället (Finlex, 2010). Arbetskraftsinvandrare
är dock utslutna i denna lag. En arbetskraftsinvandrare har redan en arbetsplats då hen
flyttar till Finland och som nämnt i teorikapitlet erbjuds de inte någon integrationsplan
utan de är istället mål för vad som kallas ”etablering”. Raunio (2013, s. 45) förklarar att
det ofta är på arbetsgivarens ansvar att ordna vägledning och rådgivning för
arbetskraftsinvandraren. Eftersom det inte finns några officiella krav på arbetsgivaren att
ordna någon form av integrationsutbildning för den nyanlända invandraren är det inte
konstigt som Linh säger i citatet ovan att de flyttar till Finland och inte har någon kunskap
om samhället och kulturen här.
Det är viktigt att se integration som en dubbelsidig process. Dels handlar integration om
att invandraren lär sig om det nya samhället, dels lär sig arbetskraftsinvandraren om den
nya arbetskulturen som hen befinner sig i, dels måste mottagarsamhället visa tolerans mot
personer som flyttar från andra kulturer (Simola, 2008, citerad i Raunio, 2013, s. 44). Det
är väsentligt att se integration som något som berör både invandraren och befolkningen i
mottagarlandet (Heikkilä & Peltonen, 2002, s. 7). Integrationen ska inte innebära att
invandraren förlorar sin egen kultur eller måste assimileras i det finska samhället, utan
28

snarare ska hen ha möjligheter att anpassa sin kultur till livet i det nya landet. Detta kräver
också att finländare och staten engagerar sig i integrationen. Informanterna i min studie
anser att integrationen för arbetskraftsinvandrare inte är särskilt fungerande i Finland.
Linh påpekar rent ut att sydostasiaterna integreras väldigt dåligt i hennes hemstad. Tien
reflekterar över möjligheten att få arbete i Österbotten där hon menar att man prioriterar
släktskap och bekantskap, vilket gör det mycket svårare för invandrare att få arbeten då
de inte har sådana kontaktnätverk som infödda finländare har sedan flera generationer
tillbaka. Linh menar också att kraven på arbetsmarknaden i Finland är skyhöga och att
den utbildning som en sydostasiat har i sitt hemland inte betyder någonting i Finland,
fastän det skulle vara fråga om en universitetsutbildning.
”Men då dom kommer hit till Finland, du är ingenting än växthusjobbare.”
-

Linh

De höga kraven kan då leda till det som Linh talar om ovan att invandrarna ofta blir fast
på en viss arbetsplats och har svårt att få nya arbeten. Hon förklarar att många
sydostasiater flyttar till Finland med ett arbetsuppehållstillstånd enligt vilket de enbart får
arbeta inom jordbruk – de blir utvisade från landet om de börjar arbeta med någonting
annat. Vidare förklarar Linh att de sydostasiatiska invandrarna då vänjer sig vid att arbeta
på växthus vilket gör det svårare att byta arbete även om de fått finländskt medborgarskap.
Dessutom berättar hon att om man arbetar hårt och presterar bra på växthuset kan man få
möjligheten att rekrytera släktingar från hemlandet i Sydostasien till arbetsplatsen, vilket
innebär att många stannar kvar på dessa arbetsplatser för att skapa bättre möjligheter för
sina släktingar. Arbetskraftsinvandrarnas integration utmanas alltså av att de inte kan byta
arbete och bransch fritt likt andra finländare. Som Tien påpekar spelar även
kontaktnätverk en viktig roll i integrationen. Också Linh, som har bott i Finland sedan
hon var liten, menar att hon inte har lyckats integreras så bra som möjligt just på grund
av att hon saknar de sociala nätverk som krävs för att bli en integrerad medlem i samhället.
Problemet med integrationen verkar vara att ingen aspekt av den fungerar för
arbetskraftsinvandrare – invandraren kan inte själv lära sig om det nya samhället eftersom
hen inte erbjuds någon integrationsutbildning, samtidigt som samhället och invånarna i
det nya landet inte anstränger sig för att främja integrationen av de nyanlända. Linh
exemplifierar detta med att förklara att integrationen är en livslång lärandeprocess och att
29

invandrarna känner att de aldrig blir tillräckligt bra integrerade. Hon menar att eftersom
de sydostasiatiska invandrarna går miste om all basinformation om det finländska
samhället ses de av de infödda invånarna som kriminella då de gör någonting fel, fastän
de inte ens vet om att det är fel. Allt ansvar för integrationen läggs alltså på invandraren
då det inte existerar integrationsträning för arbetskraftsinvandrare Då dessa invandrare
kritiseras för att inte veta basinformation om det finländska samhället ignoreras de
strukturella hindrena för integration (Ali & Ready, 2021, s. 26). Detta kombineras
dessutom med rasism likt det som Linh förklarar om att sydostasiatiska invandrare ses
som kriminella av övriga invånare. Det här är ett tydligt tecken på rasistiska tankar om
invandrare som ovilliga att integreras eller som oförstående av kulturen i det nya landet
(Delanty et al, 2008, s. 2). Detta rasistiska tankesätt bidrar också till att ignorera
existensen av strukturella hinder för integration.
6.1.1 Språk som en nödvändighet för en lyckad integration
”Det är, om man bor i annat land, det viktiga är språk.”
-

An

Alltså med det här så att integrera i samhället så är det ju som nog kanske att
arbetsinvandrare behöver lära sig svenska... För då integrerar man så mycket
bättre i det här nya samhället.
-

Ha

Linh och An var de enda informanterna som genomförde intervjun på svenska, Tien kan
svenska men valde att svara på sitt modersmål för att kunna uttrycka sig så korrekt som
möjligt, medan Ha och Kim inte talar svenska. Alla informanterna var trots sina olikheter
i språkfärdigheter överens om att språk är en nödvändighet för en lyckad integration. Ha
och Linh reflekterade över det faktum att man som icke-svensktalande (eller finsktalande)
arbetskraftsinvandrare kan klara sig bra på växthusen eftersom kunskaper i de nationella
språken inte är en nödvändighet för att arbeta där. Det är däremot en utmaning att byta
bransch och arbetsplats, eftersom språkkunskaper i finska eller svenska är ett krav på de
flesta arbetsplatserna i Finland. Bristande språkfärdigheter kan då leda till att invandrare
stöter på svårigheter med att avancera karriärmässigt och ofta måste nöja sig med arbeten
med låg inkomst och osäkra anställningsförhållanden (Wahlbeck, 2007, s. 10).
30

Eftersom arbetskraftsinvandrare i Finland som nämnt inte erbjuds någon lagstadgad
integrationsutbildning, går de även miste om möjligheten att lära sig de nationella språken
exempelvis genom olika kurser. An berättar att hon själv har lärt sig grundläggande
svenska genom att delta i språkkurser. Hon förklarar ändå att det kräver att man har tid
att fokusera på att lära sig det nya språket, vilket oftast inte är möjligt för
arbetskraftsinvandrare som spenderar en stor del av sin tid på arbetsplatsen och den lediga
tiden kan behöva användas till familjeliv. Därför har arbetskraftsinvandrare inte mycket
tid över till andra aktiviteter, som att lära sig ett nytt språk. An förklarar vidare att det
även kräver mycket motivation av individen att upprätthålla och öva på språket efter
eventuella språkkurser, likt hur hon själv har utvecklat sina kunskaper i svenska då hon
har arbetat i en detaljhandelskedja.
Ha skiljer sig från de övriga informanterna åldersmässigt då hon är över 60 år medan alla
de övriga informanterna är under 35 år. Hon reflekterar även över sin ålder och förklarar
att det är svårare att lära sig ett nytt språk då man är äldre. Hon var själv över 50 år då
hon flyttade till Finland och enligt henne skulle det vara gynnsamt att gå in för att särskilt
yngre invandrare skulle lära sig det nya språket eftersom de ännu har energi att fokusera
på språkinlärning. Att Ha dessutom enbart har arbetat inom växthusbranschen i Finland
bidrar även till att hon inte har lärt sig svenska. Linh påpekar att växthusarbete är ett
arbete som inte alls utvecklar det svenska språket. Linh själv är ett bra exempel på det
som Ha reflekterar över att det är viktigt att fokusera på att yngre invandrare lär sig språket
i det nya landet. Eftersom Linh flyttade till Finland som barn har hon även gått i
svenskspråkig skola och på det sättet lärt sig språket så att hon nu anser sig ha två
modersmål; svenska och sitt sydostasiatiska modersmål. Linh har även arbetat inom fler
branscher än de övriga informanterna, vilket givetvis kan bero på att hon är uppvuxen i
Finland, men hennes språkfärdigheter är även väsentliga för möjligheterna att få olika
arbeten i Finland. Också Tien och An har jobbat på andra ställen än växthus, vilket har
varit möjligt på grund av att de har kunskaper i svenska. Ha och Kim däremot har enbart
arbetat på växthus. Det är viktigt att påpeka att Kim har bott kortare tid i Finland än alla
de andra informanterna, och att hon därför inte ännu har haft samma möjligheter att byta
bransch.

31

6.1.2 Diasporan som främjande för integrationen
Flera av informanterna menar att bristande språkkunskaper hämmar integrationen i det
nya samhället. Jag vill här påstå att diasporan kan gynna invandrare och minska risken
för det utanförskap och den isolering från samhället som bristande språkfärdigheter i
värsta fall kan leda till. Som diskuterats tidigare i teorikapitlet kan diasporan definieras
som ett kollektiv som flyttat från ett land och som förenas i det nya hemlandet genom en
uppfattning av en gemensam nationell eller etnisk identitet och som vidare leder till en
hybriditet av olika kulturer (Unterhalter, 2000, s. 108). Diasporan enas av specifika
erfarenheter (exempelvis migration) och hålls även samman av en viss uppfattning av vad
som är ”hemma” eller ”hemlandet” (Unterhalter, 2000, s. 110). Det existerar förstås även
variationer inom diasporan eftersom alla individer har olika erfarenheter och även olika
syn på ”hemlandet” – vissa kanske inte ens betraktar ursprungslandet som sitt hemland
längre. I enlighet med temat för min studie anser jag att man kan tala om en sorts
”sydostasiatisk”

diaspora

som

fungerar

som

en

resurs

för

många

av

arbetskraftsinvandrarna i Finland.
Men vi [sydostasiater] är kanske mer i en liten bubbla som dom brukar säga. Att
vi är som en egen folkgrupp, vi gör, ja, egna saker, vi är som i en helt annan
samhälle också nästan [skrattande].
-

Linh

Som Linh säger i citatet ovan kan diasporan ibland likna ett eget samhälle som skiljs åt
från resten av samhället exempelvis genom språk, religion eller matkultur (Unterhalter,
2000, s. 108). Tijen Uguris (2000, s. 55) förhåller sig kritisk till att se den sortens
gemenskap som diasporan kännetecknar som en helt oproblematisk konstruktion,
eftersom etniska grupper aldrig är helt homogena utan några variationer. Med detta i
baktanken påstår jag givetvis inte att den sydostasiatiska diasporan i Finland skulle vara
homogen eller bestå av individer med likadana livshistorier. Jag anser ändå att diasporan
i sin blandade karaktär kan spela en avgörande roll för invandrares integration i det nya
landet. De invandrare som inte kan något av de nationella språken i det nya landet får
genom diasporan tillgång till en gemenskap och kan använda denna gemenskap som ett
hjälpmedel för att etablera sig i det nya landet. Särskilt inom växthusarbetet arbetar många
arbetskraftsinvandrare, vilket Linh förklarar som positivt enligt hennes erfarenhet då hon
32

som tonåring arbetade på växthus och ansåg sig ha ett visst sorts stöd på arbetsplatsen
eftersom hennes bekanta arbetade där.
Det kan vara lättare för arbetskraftsinvandrare att anpassa sig till arbetet i växthus
eftersom många av deras kollegor talar deras modersmål, vilket betyder att de inte
behöver kunna språket i det nya landet. Både Kim och Ha berättar att det är positivt att
många av kollegorna på växthuset talar deras sydostasiatiska modersmål eftersom de då
lätt kan förklara arbetsuppgifterna för nyanlända arbetskraftsinvandrare. Att en stor del
av kommunikationen på växthusen sker på det sydostasiatiska språket kan alltså ses som
positivt eftersom nyanlända invandrare lätt kan anpassa sig till arbetsmiljön.
Och att det finns ju alltid dom som har jobbat där längre och har erfarenheter
så de ger som de här nya, ja, nykomlingen då allt det här kunskaperna på deras
modersmål. Och då betyder det att det behövs typ inte alls det här svenska något
mera. Och det ledde ju till då att många [sydostasiater] har ju väldigt svårt, att
de blir väldigt beroende av språket.
-

Linh

Linh menar ändå att det finns negativa aspekter av att det främst talas andra språk än
svenska på växthusen, exempelvis att arbetskraftsinvandrarnas färdigheter i svenska inte
alls utvecklas på dessa arbetsplatser. Som hon förklarar i citatet ovan, behöver inte
arbetskraftsinvandrare på växthus lära sig någon svenska eftersom det inte är nödvändigt
varken för arbetsuppgifterna eller för kommunikationen med kollegorna. Som Linh säger
blir de sydostasiatiska invandrarna då beroende av varandra och av sitt modersmål,
eftersom de inte kan kommunicera på svenska med övriga invånare i samhället. Den
positiva aspekten av den starka sammanhållningen i diasporan är ändå att de invandrare
som saknar kunskaper i svenska kan förlita sig på dem i diasporan med mer utvecklade
språkfärdigheter i något av de nationella språken. På detta sätt blir de inte isolerade från
övriga samhället utan har informationskällor i diasporan som de kan vända sig till.
I samband med att det föds andra och tredje generationens invandrare i Finland finns det
ändå en risk att diasporans betydelse minskar i framtiden. Linh förklarar att hon umgås
mycket med sin släkt och andra sydostasiater i Finland, men att hon har märkt att yngre
generationer allt oftare väljer att sluta tala det sydostasiatiska språket. På frågan om vad
33

hennes sydostasiatiska kultur innebär för henne, svarar hon att det förr var viktigare att
måna om att inte förlora sina rötter.
Att det är väl mer det där att kunna klara av det här stället [Finland? Min egen
kommentar] bättre, så det betyder att man måste som göra en sån här, att man
måste offra sig för någonting.
-

Linh

Idag menar Linh ändå, som hon säger i citatet ovan, att personer med invandrarbakgrund
ser på frågan mer realistiskt som att man måste offra en del av sig för att klara sig i Finland
bättre. Denna uppoffring av den egna kulturen kan ses som ett tecken på att integrationen
i Finland i viss mån har misslyckats, eftersom integrationen ska betyda att invandraren
kan bevara sin kultur samtidigt som hen lever som en medlem i det nya samhället (Raunio,
2013, s. 48). Integrationen ska inte betyda att invandraren, likt vad Linh berättar, måste
offra sin kultur för att överleva i det nya samhället.
6.2 Språkets betydelse
Som redan nämnt spelar språket en nyckelroll i invandrares integration i ett nytt land. Det
här betyder inte att invandrarens modersmål eller flerspråkighet är ett problem för
integrationen likt vad som ofta påpekas i nationella policyn i Europa (Ali & Ready, 2021,
s. 35). Språket är ändå en viktig inkörsport i samhället och därför kan dess betydelse inte
minimeras. Samtidigt vill jag också poängtera invandrarnas modersmål som en resurs
enligt det som diskuterats i föregående kapitel om diasporan, där det gemensamma
modersmålet verkar i förmån för den sociala gemenskapen. Ali och Ready (2021, s. 44)
förklarar att invandrarens modersmål i nationella policyn inte ses som nödvändig för att
nå social gemenskap, men jag utmanar detta tankesätt genom att påstå att invandrarnas
modersmål är ytterst viktiga i den sociala gemenskap som skapas genom diasporan.
Alla informanterna i min studie diskuterade språkets roll i förhållande till många av de
frågor som jag ställde dem, inte enbart angående integration utan också som något som
är viktigt i alla aspekter av samhället. Därför fokuserar jag i detta kapitel specifikt på olika
aspekter av språk som dök upp i intervjuerna. Språket är kanske mest tydligt i
integrationen som redan diskuterats, men det finns också andra aspekter av livet som
34

språket påverkar separerat från integrationen eller i samverkan med den. Därför
inkluderar jag även ett separat kapitel om just språk för att inte utesluta de aspekter av
språket som inte är direkt kopplat till integration.
6.2.1 Språkliga utmaningar
Alltså det är nog riktigt svårt på det här sättet att mycket så kräver ju den här
språkkunskapen och om man inte har språkkunskapen så kommer man inte
vidare bortot än det här växthus…
-

Kim

En tydlig utmaning med språket är möjligheterna att få arbete i Finland. Som Kim säger
i citatet ovan är kunskaper i svenska eller finska nödvändiga i de flesta arbeten i Finland
och om man saknar dessa språkfärdigheter kan man endast få en viss sorts arbeten som
ofta är lågavlönade och osäkra. Kim menar alltså att hennes språkfärdigheter påverkar
hennes möjligheter att få jobb i Finland. Ha förklarar att det inte direkt är svårt att få jobb
i Finland fast man inte har kunskaper i svenska eller finska, eftersom det alltid finns någon
form av arbete som inte kräver sådana språkfärdigheter. Hon menar ändå att man på
arbetsplatsen riskerar att bli i en sorts underläge om man inte kan språken eftersom man
då inte är medveten om sina rättigheter och kanske inte vet om sådant man går miste om.
Ha förklarar att språkfärdigheter på det sättet är en väldigt stor fördel. An, som inte har
arbetat på växthus likt Kim och Ha, har ändå liknande synpunkter på språkets betydelse
på arbetsplatsen.
K: Tycker du att dina språkfärdigheter påverkar arbetet? Du kan ju ändå
ganska många språk.
A: Jo, men om det räcker inte, det påverkar mycket.
-

An

Som An förklarar i citatet ovan påverkar bristande språkkunskaper arbetet mycket. An
skiljer sig från Kim och Ha i den mån att hon kan tala svenska och hennes utmaningar
med språket på arbetsplatsen har istället varit mer fokuserade på det finska språket. Hon
exemplifierar med att förklara hur hon brukade tala svenska med sina kollegor i
detaljhandelsaffären, men att kollegorna i kafferummet ofta talade finska sinsemellan.
35

Eftersom hon då hon arbetade i affären inte kunde finska särskilt bra, tyckte hon att det
var väldigt tråkigt då kollegorna talade ett språk hon inte förstod. An berättar rent av att
kollegorna kunde bli arga på henne då de förklarade någonting åt henne som hon inte
förstod och att hon därför anser att språkfärdigheter stort påverkar erfarenheten av
arbetsplatsen. Kollegornas agerande diskuterar jag även senare som utövande av
härskartekniker och rasism.
Raunio (2013, s. 64) förklarar att man som arbetskraftsinvandrare i Finland kan klara sig
utan kunskaper i de nationella språken i arbetslivet, men att vardagen i landet är svårare
att hantera utan dessa språkkunskaper. Kim understödjer detta genom att förklara att det
är svårt att komma in i ett samhälle om man saknar språkkunskaper oavsett var man
befinner sig. Hon föreslår att det skulle behövas någon form av utveckling i
språkundervisning för arbetskraftsinvandrare i Finland, specifikt då de just har anlänt
eftersom de då genast hoppar in i arbetet där de inte har möjligheten att utveckla någon
kompetens i de nya språken. Alla informanterna var alltså överens om att språket är något
som i hög grad präglar arbetskraftsinvandrares liv. Språk är givetvis en central aspekt av
alla individers liv, men det blir mer påtagligt då det handlar om utmaningar som en
avsaknad av språkkunskaper innebär. För arbetskraftsinvandrare som inte talar de
nationella språken innebär språk ett hinder, både för att de inte har möjlighet att byta
arbete och för att de riskerar att bli uteslutna ur gemenskapen på arbetsplatsen.
6.2.2 Identitetskonstruktioner genom språket
... om man kommunicerar med varandra då, så kan ju som [jag] som anses att
[jag] har som inte tillräckligt med språkkunskaper, så just det där att man
kanske inte får fram sina budskap så mycket så kanske man inte pratar med
[mig] lika mycket.
-

Tien

En stor utmaning som informanterna lyfte upp är att språket kan fungera som en
uteslutningsmekanism. Tiens citat ovan exemplifierar detta bra, då hon förklarar att hon
som talar svenska som andraspråk av andra kan anses ha bristande språkkunskaper och
att personer på hennes arbetsplats därmed väljer att inte prata så mycket med henne. Det
här gäller främst klienter eller klienternas anhöriga, då Tien arbetar som närvårdare. Då
36

klienternas anhöriga ber om att få tala med någon av Tiens kollegor istället för henne
själv, underminerar de kraftigt hennes professionella kompetens, vilket kan grunda sig i
deras misstänksamhet mot att hon talar brytande svenska eller rasistiska fördomar. Det
här exemplet kan beskrivas som tanken om att personer som talar ett språk som
andraspråk av andra ofta betraktas som ofullständiga modersmålstalare (Cooks, 1999,
citerad i Conacher & Geraghty, 2014, s. 9). Att kollegor och patienter betraktar Tien på
detta sätt kan grunda sig i att de reagerar på att hon talar svenska med brytning eller som
hon själv förklarar att hon särskilt då hon var ny i arbetslivet ibland behövde fråga vänner
eller kollegor om hjälp med vissa svenska ord och begrepp som hon inte förstår. I Tiens
upplevelser är det även nödvändigt att reflektera över att bemötandet av henne kan grunda
sig i rasism och främlingsfientlighet eftersom dessa fenomen är vanligt förekommande i
Finland, enligt vad jag tidigare har diskuterat i teorikapitlet. Jag återvänder till detta i
kapitlet om härskartekniker och rasism. Cooks kritiserar synen på flerspråkiga personer
som på något sätt bristfälliga eller inte fullt kompetenta, och menar att man istället borde
betrakta dem som mångkompetenta språkanvändare. Flerspråkighet borde alltså ses som
en resurs istället för en brist. Det här är något som både Tien och Linh delvis reflekterar
över. Tien förklarar att hon haft nytta av sitt sydostasiatiska modersmål i arbetslivet i de
fall då hon har handlett en ny kollega med sydostasiatisk bakgrund, eftersom hon då har
kunnat utföra handledningen på deras gemensamma modersmål. Linh, å sin sida, berättar
att hon har haft sitt sydostasiatiska modersmål som en resurs då hon arbetade som
skolgångsbiträde, eftersom hon där har kunnat hjälpa nyanlända barn på deras modersmål
under den tiden som de lär sig svenska.
Som redan nämnt är språket en viktig aspekt av integrationen i ett nytt land och det första
steget i kulturinlärningen. Jag har redan diskuterat hur språket kan skapa gemenskap och
trygghet genom diasporan, där invandrarna har möjlighet att samtala med andra med
samma modersmål och utbyta erfarenheter och kunskap om det nya landet. Ur denna
synvinkel är språket en sammanbindande och nödvändig faktor som motverkar alienation
och utanförskap. Ur en annan synvinkel kan språket, då det gäller det nationella språket
som en del invandrare inte har kunskaper i, ha en separerande funktion genom att skapa
hinder och alienera personer som på grund av sin okunskap i språket betraktas som
utomstående (Kershen, 2017, s. 2). Som diskuterats i teorikapitlet finns det idag en stark
”one nation one language” ideologi som innebär en strävan efter att nationen ska vara så
homogen som möjligt (Simpson & Whiteside, 2015, s. 2). Denna ideologi skulle kunna
37

tänkas innefatta en bredd av olika ideal som att nationen ska vara så vit som möjlig, så
europeisk som möjligt, så heteronormativ som möjligt och så vidare. Här fokuserar jag
ändå främst på den språkliga aspekten, som i Finland skulle innebära att landet ska vara
så finskt (eventuellt även svenskt) som möjligt. Att nationen och dess invånare så starkt
definieras av språket innebär att personer som inte talar de nationella språken betraktas
som ”främlingar”. Anne Kershen (2017, s. 2) förklarar att främlingens eller den
utomståendes utanförskap främst manifesteras via språket och utseendet, baserat på en
rasistisk ideologi. Då skulle en person som både språkligt och utseendemässigt skiljer sig
från det nationella idealet kunna anses vara dubbelt utomstående och möta på dubbla krav
om att anpassa sig till samhället. Denna strukturella rasism utgör ett stort hinder för dessa
personer.
Linh diskuterar i intervjun ett tydligt exempel på ”one nation one language” ideologin
som hon har stött på. Exemplet hon ger är inte kopplat till hennes egen erfarenhet om
arbetslivet i Finland, men jag anser det vara så passande i detta tema att det är väsentligt
att lyfta upp. Linh berättar om hur hon följde med en vän med invandrarbakgrund till
läkaren och att vännen skulle få en tolk på plats för att översätta mellan svenska och
hennes sydostasiatiska modersmål. Läkaren reagerade väldigt kraftigt på att Linhs vän
inte kunde tala svenska fastän hon har bott i Finland en längre tid, vilket Linh försökte
förklara bero på att hennes vän arbetar på växthus där kunskaper i svenska inte är
nödvändiga och att hon på sidan om arbetet inte hinner lära sig språket.
Och den där läkaren så sa men det är inte en vettig orsak. Det är inte en vettig
orsak till varför man inte kan lära sig språk… om man bor här så ska man
borda veta det där språket.
-

Linh

Läkaren i Linhs berättelse exemplifierar alltså tydligt ideologin om att man i Finland ska
tala de nationella språken. Tony Kushner (2017, s. 51) förklarar att det finns en stor press
på invandrare att assimilera sig till majoritetskulturen, vilket tydligt exemplifieras i Linhs
berättelse där hennes vän, som inte talar svenska, betraktas av läkaren som misslyckad i
sin integration. Assimilering är ändå ett tecken på en misslyckad integration enligt vad
jag tidigare diskuterat, då en lyckad integration innebär att invandraren lyckas bevara sin
egen kultur samtidigt som hen blir en medlem i det nya samhället. Assimilering skulle
38

innebära att invandraren överger sin egen kultur för att efterlikna kulturen i det nya
samhället. Detta följer tanken som är vanlig i nationella policyn i Europa där invandrarens
språk (och eventuellt kultur) ses som ett problem för integrationen (Ali & Ready, 2021,
s. 35). Enligt ideologin om nationell homogenitet skulle assimilering vara önskvärt, vilket
även förklarar läkarens bemötande av Linhs vän. Simpson och Whiteside (2015, s. 2)
förklarar att den föreställda homogeniteten i nationen främst upprätthålls genom politiska
diskurser. Denna föreställning blir ändå ständigt mer bräcklig då den utmanas av mobilitet
och diversitet – det flyttar fler invandrare till Finland som kulturellt och språkligt skiljer
sig från det nationella idealet, vilket leder till att landet blir mer heterogent.
En annan viktig aspekt av språket är att det är starkt kopplat till frågor om identitet (2017,
s. 2). För invandrare kan frågor om språk och identitet vara aktuella, då de måste förhålla
sig till hur de identifierar sig då de bor i ett nytt land. Östen Wahlbeck (2007, s. 6)
förklarar att migrationen i Finland idag ser annorlunda ut än då den påbörjades mer aktivt
i slutet av 1900-talet, eftersom många av de ursprungliga invandrarna nu börjar nå allt
högre åldrar och andra- och tredje generationens invandrare växer upp här. Det här
innebär att personerna med invandrarbakgrund ställs inför helt nya frågor angående sin
identitet. Dessa frågor kompliceras ytterligare av att personer med invandrarbakgrund allt
mer kan leva ett transnationellt socialt liv, då de genom internetförbindelser och bättre
transportmöjligheter kan upprätthålla kontakten med sina bekanta i sina tidigare
hemländer (Wahlbeck, 2007, s. 9). För arbetskraftsinvandrare är det alltså inte helt tydligt
om de ska identifiera sig som sydostasiater, finländare eller en blandning av båda eller
fler identiteter. Eftersom språk och identitet är två sammanflätade koncept, vill jag här
påstå att språkfärdigheter kan påverka hur personer med invandrarbakgrund identifierar
sig. Linh diskuterar ingående detta tema i intervjun. Hon berättar om hur en av hennes
vänner påstår att Linh är en riktig österbottning och fullblodig person från hennes
hemstad. Linh själv menar ändå att det inte är så simpelt och att hon är lite vaksam till att
betrakta sig helt som österbottning.
”Men sedan så säger jag att jag känner ändå inte mig som en österbottning för att
alltså det är nog någonting som saknas i mig ännu.”
-

Linh

39

Linh kan inte riktigt sätta fingret på vad det är som saknas i henne för att hon ska betrakta
sig som österbottning, men hon menar att det delvis kan bero på att hon inte ännu har
många goda vänner i sin hemstad och att hon inte har deltagit i de kulturella evenemangen
som ordnas där. Det är intressant att Linh, som talar flytande svenska och har bott i
Österbotten sedan hon var liten, inte ändå betraktar sig som österbottning. Fastän språket
har starka kopplingar till identitetsskapande är det alltså tydligt att det även finns andra
aspekter som bidrar till att skapa identitetsuppfattningen. Det räcker inte att kunna tala de
nationella språken flytande eller att ha bott i Finland majoriteten av sitt liv för att
identifiera sig som finländare eller mer specifikt som österbottning. Den kulturella
aspekten av identiteten verkar enligt Linhs berättelse vara minst lika viktig som den
språkliga aspekten. Här kan även den normativa aspekten av vad det innebär att vara
”österbottning” spela en central roll, eftersom denna identitetskategori kan ha starka
kopplingar till vithet och att icke-vita personer på grund av detta andrafieras oberoende
av hur länge de har bott i Österbotten, vilket språk de talar eller hur delaktiga de är i den
österbottniska kulturen.
I flera av intervjuerna talade informanterna om sig själv och andra medlemmar i diasporan
som ”sydostasiater”. Kopplingen till det tidigare hemlandet är alltså väldigt stark, då de
främst talar om sig själv som som sydostasiater istället för finländare. Det är kanske
självklart då de definierar den specifika folkgrupp de talar om, där ”sydostasiater” är en
given markör som kännetecknar gruppen. Det är ändå en intressant gränsdragning mellan
dem själv som personer med invandrarbakgrund och ”resten” av samhället. Särskilt Ans
sätt att tala om sig själv visade på en tydlig gränsdragning mellan den egna identiteten
och andra finländare, eftersom hon upprepade gånger talade om sig själv som ”utlänning”
och person ”från utlandet”. Enligt Raunio (2013, s. 36) definieras en utlänning som en
person som inte befinner sig i sitt hemland, medan begreppet invandrare i folkmun har
blivit en deskription för en utlänning som befinner sig i Finland. Utlänningar i Finland
saknar alltså finländskt medborgarskap, medan personer med invandrarbakgrund inte
nödvändigtvis är utlänningar då de kan ha finländskt medborgarskap. Att An, som bor,
studerar och arbetar i Finland, ändå beskriver sig själv som utlänning är intressant ur en
identitetssynvinkel. Detta sätt att tala kan innebära att det i Finland inte är möjligt för
personer med invandrarbakgrund att betrakta sig själv som finländare, eftersom de av
övriga samhället inte betraktas som finländare. Här synliggörs de diskursiva aspekterna
av erfarenhet, där olika diskurser sätter gränserna för vad som är möjligt att erfara.
40

Det centrala för alla informanterna verkar alltså vara att identiteten inte skapas enbart
beroende på var man bor, språket man talar eller medborgarskap, utan de kulturella
rötterna och det sociala livet är av ännu större innebörd. Den språkliga aspekten är ändå
viktig att ta i beaktande, eftersom den kan ses som ett av villkoren för att identifiera sig
på ett visst sätt. John Joseph (2009, s. 9) menar att språket påverkar uppfattningen av vem
man är och hur man relaterar till andra personer. Språket både reflekterar vem man är,
och gör en till den man är. Då informanterna talar om sig själva som ”sydostasiater” eller
”utlänningar” både etablerar de sig som sådana och reflekterar hur de identifierar sig. Det
sätt som de väljer att tala om sig själv är talande för deras identitetsbild och även vilka
sociala möjligheter det finns att identifiera sig för olika folkgrupper i Finland.
6.3 Orättvisor i det finländska arbetslivet
I analysen har jag hittills främst diskuterat de utmaningar som arbetskraftsinvandrare
möter i arbetslivet och samhället i övrigt utgående från ett språk- och
integrationsperspektiv. Dessa utmaningar handlar om de svårigheter som en bristfällig
språkkunskap innebär för integrationen, men även brister i själva integrationen för
arbetskraftsinvandrare

i

Finland.

Jag

har

även

diskuterat

frågor

kring

identitetskonstruktion i ett nytt land. I det här kapitlet vill jag fokusera djupare på de
orättvisor som arbetskraftsinvandrare möter i det finska arbetslivet och samhället. Först
fokuserar jag på olika former av hierarkier på arbetsplatsen, för att vidare fortsätta med
en analys av härskartekniker och slutligen avsluta kapitlet med en diskussion om rasism
och sexuella trakasserier.
Redan då jag tillsammans med mina kontaktpersoner på Folkhälsan hörde mig för om
sydostasiatiska invandrarkvinnor att intervjua inför min studie, var det tydligt att det
skulle vara utmanande att hitta personer som skulle vara villiga att ställa upp som
informanter. Linh var som nämnt min första kontaktperson och hon hjälpte även mig att
hitta fler informanter. Hon varnade mig genast för att inspelningen av intervjuerna och
givandet av inbandat samtycke kunde fungera avskräckande för informanterna, eftersom
de är rädda att bli igenkända och i värsta fall bli uppsagda från sina arbeten. Vi löste, som
redan nämnt, dessa orosmoment genom att enbart banda in pratet och inte videor från
intervjuerna, samt att tillåta informanterna att ge sitt samtycke med pseudonymer. Det var
41

tydligt att flera av informanterna ändå var oroliga för att öppna sig om de sämre sidorna
av det finska arbetslivet som de har upplevt, vilket givetvis väcker frågor om vad de har
varit med om och är oroliga att tala om. I intervjuerna var Ha och Kim ganska försiktiga
med att tala om arbetslivets sämre sidor, fastän det ändå är möjligt att genom deras svar
förstå att det finns sådana aspekter av arbetslivet som inte är helt rättvisa. An och Tien
var mer öppna i sina svar om arbetslivets orättvisor, medan Linh gav väldigt utförliga
svar. Linh, som fungerade som tolk i tre intervjuer, reflekterade även över Ha och Kims
kortfattade svar och menade att de nog vet mer än vad de säger, men att de är oroliga över
att bli uppsagda om de säger för mycket. För att undvika att göra egna tolkningar av Ha
och Kims ytliga svar, förlitar jag mig i analysen i detta kapitel delvis på Linhs
konstateranden om att det finns en dold sida av det finska arbetslivet som några av
informanterna inte vågar öppna sig om, men som är allmänt känd bland gruppen av
sydostasiatiska invandrare.
6.3.1 Hierarkier på arbetsplatsen
Enligt Chi Kwok (2020, s. 1104–1105) är arbetsplatser idag hierarkiskt ordnade, där
människor och grupper av människor rangordnas enligt status och auktoritet. Dessa
hierarkier kan se ut på olika sätt och är inte binära där en viss grupp människor alltid är i
underläge och en annan grupp i överläge. Det handlar snarare om ett spektrum där olika
faktorer spelar en roll. Här kan det vara relevant att använda sig av ett intersektionellt
förhållningssätt och poängtera att skapandet av hierarkier baseras på många olika faktorer
som i olika tillfällen tillskrivs en viss roll. Sådana faktorer kan vara kopplade till identitet
och då handla om exempelvis ålder, kön och etnicitet, eller mer specifikt vara förknippade
till arbetsuppgift eller jobbtitel. Det centrala är att alla dessa faktorer samspelar med
varandra.
Enligt Kwok (2020, s. 1105) kan man tänka sig att arbetsplatser är mindre hierarkiska då
cheferna har mer ansvar inför arbetarna och måste lyssna på dem. Det här exemplifieras
tydligt i mina intervjuer med både An och Tien. An förklarar att hon hade bättre relation
till sin chef än sina kollegor i detaljhandelsaffären hon arbetat i. I sitt hemland i
Sydostasien förklarar An att det är en tydlig hierarki mellan chef och arbetare, där chefen
är i överläge och inte behöver utföra så mycket arbete utan snarare delegera vidare till
arbetarna. An menar att läget är bättre i Finland, åtminstone på hennes föredetta
42

arbetsplats, eftersom chefen själv också arbetar med samma uppgifter som An och hennes
kollegor. Hon berättar att chefen arbetar så mycket att hon ibland inte hinner hålla sina
pauser, men att hon ändå uppmanar de övriga arbetarna att hålla sina pauser fastän det är
bråttom. Dessutom förklarar An att hon kunde tala om eventuella problem på
arbetsplatsen med sin chef och att chefen isåfall lyssnade på henne. An upplever alltså att
det inte fanns någon hierarki mellan henne som arbetare och chefen, eftersom chefen är
som en i mängden då hon aktivt deltar i arbetet på butiken.
Tien, som arbetar som närvårdare, har tudelade erfarenheter av hierarkier på
arbetsplatsen. Hon berättar att hennes relationer till sjukskötarna är goda eftersom
sjukskötarna värdesätter den kunskap som hon lär sig om klienterna genom sina dagliga
arbetsuppgifter. De lyssnar även på hennes förslag på förändring i vården av klienterna
eftersom hon är i daglig kontakt med klienterna. Tien förklarar att samarbetet mellan
närvårdarna och sjukskötarna fungerar bra. Tiens erfarenheter följer även Kwoks tanke
om att tydliga hierarkier inte är lika vanliga på arbetsplatser där de som är i en sorts
överordnad position måste lyssna på de som är underordnade. Baserat på An och Tiens
berättelser kan man även tänka sig att hierarkier på arbetsplatsen inte växer sig lika starka
ifall personer med olika jobbtitlar är i nära kontakt med varandra och samarbetar för att
utföra arbetsuppgifterna.
”... nog är det mycket som sådana där just alltså hat, att om någon har presterat bättre
i jobbet…”
-

Kim

Alla informanterna har ändå erfarenheter av hierarkier på arbetsplatsen på sätt eller annat.
Som Kim säger i citatet ovan är det vanligt i växthusarbetet att stämningen mellan
kollegorna blir spänd då någon presterar bättre än andra. Hon förklarar att det blir som en
sorts tävling mellan kollegorna, och att det blir en sorts klyfta då vissa arbetar snabbare
och bättre medan andra är svagare och inte kan arbeta lika effektivt. Tien som även har
arbetat en kort tid i växthus samtycker till detta då hon förklarar att det är en kraftig
konkurrens på arbetsplatsen. Konkurrensen beror på att många arbetar på
korttidsuppehållstillstånd och att bra prestationer på arbetsplatsen då kan leda till ett
förlängt uppehållstillstånd. Tien definierar arbetet på växthuset som ”en riktigt tydlig
tävling”. Ha, som också arbetar på växthus, har inte samma upplevelse som Kim och Tien
43

utan menar istället att hon som är lite äldre än sina kollegor ofta får hjälp med det tyngre
arbetet. Både Ha och Kim reflekterar dock över hur språket kan skapa hierarkier på
arbetsplatsen. Som redan nämnt i ett tidigare kapitel, förklarar Ha att man är i en sorts
underläge om man inte kan språket på arbetsplatsen eftersom man då kan gå miste om
information. Kim instämmer i detta och förklarar att det är lättare för dem som kan språket
att få sin röst hörd. Hon förklarar också att det ofta blir på deras ansvar att representera
alla arbetarna på växthuset om de behöver föra fram något ärende till chefen. Vidare
menar hon att nya arbetare som varken kan språket eller rutinerna på arbetsplatsen inte
har någon röst. Förhållandet till kollegorna på växthusen är alltså lite tudelat; dels kan det
vara ett stort stöd för en nyanländ arbetskraftsinvandrare att kollegorna talar hens
modersmål och har liknande erfarenheter av invandring, dels är atmosfären på
arbetsplatsen starkt präglad av konkurrens och tävling.
Också An och Linh har erfarenheter av hierarkier på arbetsplatsen mellan kollegor. An
berättar, som tidigare diskuterats, att det på hennes arbetsplats i detaljhandelsaffären
ibland uppstod språkliga konflikter. Hon förklarar att kollegorna oftast talade svenska då
de umgicks enskilt med henne, men att de i större grupper istället talade finska vilket An
upplevde som negativt eftersom hon som inte då förstod finska inte kunde delta i
diskussionerna. Vidare berättar An att kollegorna kunde bli arga på henne ifall de
förklarade någonting åt henne som hon inte förstod. Enligt Ans erfarenhet fanns det alltså
inte någon påtaglig hierarki mellan chef och arbetare, men däremot blev hon ofta utanför
gemenskapen med kollegorna då de använde ett språk hon inte förstod. Linh har väldigt
tydliga erfarenheter av hierarkier mellan kollegor och chefer på arbetsplatsen. Hon
berättar utförligt om sin tid då hon arbetade som skolgångsbiträde på en skola med många
barn med invandrarbakgrund. Linh var väldigt engagerad då hon började arbeta där och
såg det som en resurs att hon talade samma språk som några av barnen och på detta sätt
kunde fungera som ett stöd åt dem. Läraren i klassen såg däremot negativt på Linhs
engagemang.
... jag blir som liksom lite för engagerad och läraren märkte ju av det då, och
hon märker ju som av att hon tappade den där auktoriteten i klassen, att
eleverna som lyssnade mer på mig. Så hon tog ju som inte upp det där ärendet
med mig då men hon tog upp det till rektorn. Och rektorn började som ha som
in såna där enskilda samtal med mig då och hon använda en riktig såna där
44

nedsättande tonart, att hon säger som just att du är bara en biträde så du ska
veta din plats…
-

Linh

På Linhs arbetsplats fanns det alltså en tydlig hierarki mellan skolgångsbiträde, lärare och
rektor. Det fanns inte heller något utrymme att utmana hierarkin, eftersom läraren
omedelbart vände sig till rektorn då hon märkte att Linh fått mer auktoritet i klassen.
Kwok (2020, s. 1108) förklarar att det i konflikter mellan chefer och arbetare (eller
personer i överläge och underläge) alltid skapas en brist i arbetarens trovärdighet eftersom
chefen besitter en överdriven trovärdighet. I Linhs fall går detta att relatera till
förhållandet mellan henne och läraren som rankas högre i hierarkin. Läraren i fråga kände
sin auktoritet och sitt överläge hotade då eleverna fick allt högre tillit till Linh, och valde
då att ta ärenden till rektorn istället för att diskutera situationen med Linh. Linh förklarar
att rektorn i sin tur använde en nedsättande ton och förklarade att Linh som
skolgångsbiträde borde veta sin plats. Särskilt intressant är att då covid-pandemin börjat
upplevde Linh att hon plötsligt värdesattes mer i skolan, eftersom lärarna då behövde
hennes kunskaper i elevernas modersmål för att kunna kommunicera med de föräldrar
som inte kan svenska. Linh berättar även om sin arbetsplats på ett eftis där hon hade en
konflikt med en annan eftisledare. Konflikten eskalerade till den grad att kollegan
sjukskrev sig och vägrade tala med Linh, eftersom hon ansåg att Linh hade ifrågasatt
hennes professionella kompetens. I denna situation finns också en sorts hierarki där
kollegan som har arbetat länge på eftiset ser sig själv som mer kompetent och i högre rang
än Linh som arbetade där en kort period.
Kwok (2020, s. 1108) diskuterar hur fördomar skapar antingen ett överskott eller
underskott i trovärdighet, vilket exempelvis innebär att en person tillskrivs bristande
trovärdighet på grund av fördomar som relaterar till hen. Vidare kan epistemisk orättvisa
handla om att en persons kompetens eller kunnighet förnekas. Jag vill här anknyta dessa
tankar till de fördomar som existerar om invandrare. I Linhs erfarenheter som diskuterats
ovan är det viktigt att använda en intersektionell analys och poängtera att hennes
invandrarbakgrund kan påverka de nedsättande bemötanden som hennes kollegor riktat
mot henne. Kollegorna och chefen kan på grund av fördomar om invandrare, kopplat med
fördomar om henne som ung och eventuellt oerfaren, ha ansett sig ha rätten att behandla
henne orättvist. Deras fördomar om invandrare kan tänkas ha skapat ett underskott i Linhs
45

trovärdighet. Också Tien har upplevelser där hennes invandrarbakgrund tydligt har
betraktats genom fördomar som har lett till ett underskott i hennes trovärdighet. Hon
berättar att det är vanligt att anhöriga till klienter ber om att få tala med någon annan än
henne, vilket kan bero på de underskattar hennes kompetens som närvårdare på grund av
hennes utseende eller brytande svenska. Det här är ett tydligt exempel på epistemisk
orättvisa där Tiens professionella kompetens förnekas på grund av fördomar om henne.
I intervjuerna ställde jag även frågor om huruvida informanterna upplever att de har
kunnat tala om problem på arbetsplatsen med kollegor eller chefer. Det framgår tydligt
att informanterna anser det vara lättare att diskutera eventuella problem på de
arbetsplatser där hierarkier inte är särskilt påtagliga. Som An förklarar i citatet nedan,
hade hon inte några problem med att tala med sin chef på detaljhandelsaffären i de fall
som hon hade konflikter med sina kollegor. Som diskuterats ovan var hierarkin mellan
chef och arbetare inte tydlig enligt An, eftersom chefen arbetade som en i mängden.
”Jo jag kan, jag kunde prata med henne om allting. Om någonting är problem med
arbetskamrat, jag pratar med henne.”
-

An

Också Tien menar att det för henne har varit lättare att med sjukskötaren ta upp eventuella
problem på arbetsplatsen eftersom hon är i närmare samarbete med dem än med chefen.
Hon förklarar att det är svårare att ta upp frågor som är icke-arbetsrelaterade med chefen
eftersom man inte har en lika nära kontakt med hen. Vidare berättar Tien att hon uppfattar
att hon på arbetsplatsen är i ett underläge jämfört med chefen som sitter i en högre
position, och att även åldern kan påverka skillnaden i statuspositionerna. Det är alltså
tydligt att en viss hierarki existerar på Tiens arbetsplats som gör det svårare att diskutera
problem med chefen på grund av det upplevda underläget, medan det är lättare att
diskutera sådana ämnen med sjukskötaren som är närmare henne i statusposition.
Att hierarkierna gör det svårare att ta upp problem med chefer är tydligt även i Linhs och
Kims fall. Då jag frågade Linh om hon känner att hon har kunnat diskutera med sina
chefer de problem hon har utsatts för på arbetsplatsen svarade hon enligt följande:

46

”Alltså, jag tyckte inte det jag egentligen. För just det där att det var ju som så svårt att
kunna dra gränser på att vad är det för saker som man sku behöver ta upp med en
chef.”
-

Linh

Linh har alltså inte upplevt sig ha möjligheten att med cheferna diskutera de konflikter
hon har varit med om i skolan och på eftiset. I skolan fanns det som tidigare nämnt en
tydlig hierarki mellan skolgångsbiträde, lärare och rektor. Eftersom Linh blev orättvist
behandlad av både läraren och rektorn är det ganska självklart att hon inte kunde vända
sig till dem för hjälp. Också på eftiset fanns det en sorts hierarki mellan Linh och hennes
kollega som hade arbetat på eftiset en längre tid, och Linh upplevde det som svårt att veta
om hon borde ta upp konflikten mellan dem med chefen eller inte. Hon förklarar att hon
valde att inte ta upp saken eftersom hon skulle arbeta en kort tid på eftiset, och inte ansåg
det vara nödvändigt att diskutera problemet med chefen. Linh förklarar rent av att hon
inte ansåg sig ha rätten att ”prata för sig själv” på grund av att hon hade en position av
underläge. Hon förklarar att hon därför var rädd att berätta om konflikterna för dem som
har en högre position.
Kim reflekterar även över frågan om det är möjligt att lösa konflikter tillsammans med
kollegorna eller chefen. Först svarar Kim att det går att tala om eventuella problem på
arbetsplatsen med chefen, men senare i intervjun menar hon att det inte alltid är lätt att nå
cheferna med sina egna åsikter. Hon förklarar att de ibland lyssnar på arbetarna, men att
det även ibland kan hända att deras förslag helt ignoreras. Då Kim berättar om den
negativa tävlingsanda som existerar på arbetsplatsen mellan kollegorna frågar jag henne
om hon upplever att hon kan diskutera problemet med sin chef. Hon svarar på min fråga
med att skratta och Linh i egenskap av tolk förklarar åt mig att Kim troligen inte ens har
sett det som en möjlighet att ta upp det med chefen. Kim svarar alltså lite motstridigt på
frågan om problem på arbetsplatsen går att diskutera med chefen, då hon först menar att
det är möjligt men samtidigt inte ens tänker att det skulle gå att tala med chefen om det
tydliga exempel på problem på arbetsplatsen som hon nämner. Jag frågar även Kim om
hon önskar att det skulle gå att lösa problemet om konkurrensen tillsammans med
kollegorna, vilket hon ställer sig mer positivt till och säger att det skulle vara bra om
sådana saker skulle gå att diskutera tillsammans.

47

Enligt vad jag har diskuterat i detta kapitel är det tydligt att det existerar olika former av
hierarkier på alla arbetsplatser som informanterna har arbetat på. Det är viktigt att notera
att hierarkierna inte alltid ser ut på samma sätt – det kan existera hierarkier mellan
kollegor och mellan arbetare och chefer, och på samma arbetsplats kan det finnas olika
upplevelser av hierarkierna. Ha är den enda informanten vars upplevelser skiljer sig från
de övriga informanternas. Fyra av informanterna har arbetat på växthus och alla förutom
Ha berättar att det finns en viss hierarki på växthusen, som kan basera sig på
språkfärdigheter, tävlingsanda eller arbetstitel. Enligt Ha fungerar ändå allting bra på
hennes arbetsplats, både angående kollegor och chefer. Det enda negativa hon reflekterar
över är att de med bristande språkfärdigheter kan råka i underläge, men hon ser det ändå
inte som ett stort problem. Som tidigare nämnt är Ha och Linh nära bekanta och efter
intervjun med Ha förklarade Linh att Ha kanske inte svarat helt ärligt eller öppet på alla
frågorna. Linh menar att Ha är väldigt ovillig att kritisera sin arbetsplats, fastän det enligt
Linh finns många problem där. Jag vill vara noga med att poängtera att jag inte påstår att
Ha inte skulle ha varit fullständigt uppriktig under intervjun, men att det finns
underliggande faktorer som kan ha påverkat att hon inte ville svara lika utförligt som de
andra informanterna i sina intervjuer.
6.3.2 Användandet av härskartekniker
Flera av de upplevelser av felbehandling som informanterna har från sina arbetsplatser i
Finland går att klassificera som användande av härskartekniker av deras kollegor eller
chefer. Som nämnts i teorikapitlet handlar härskartekniker enligt Camilla Ländins (2014,
s. 11) definition om olika former av social manipulation med vilka man skaffar sig eller
behåller en viss maktposition. Ett krav för härskartekniker är att de handlar om
systematiska mönster, inte enstaka händelser. Ländin (2014, s. 12) exemplifierar
härskartekniker som viktiga i upprätthållandet av könsmaktsordningen. I min analys vill
jag kombinera upprätthållandet av könsmaktsordningen med upprätthållandet av vit
överhöghet (eng. white supremacy) för att följa ett mer intersektionellt tankesätt på hur
olika maktsystem samverkar med varandra. Upplevelser av att bli utsatt för
härskartekniker är synliga i intervjuerna med Linh, Tien och An. Dessa tre informanter
har arbetat på olika arbetsplatser i Finland än Ha och Kim, som enbart har arbetat på
växthus, vilket kan påverka att de senare inte i intervjuerna berättar om händelser som
kan klassas som utövande av härskartekniker. Som diskuterats i förra kapitlet är
48

hierarkierna på växthusen främst förknippade med språk, men eftersom många av
arbetarna har samma modersmål är det inte direkt naturligt att använda sig av
härskartekniker på basen av språkskillnader. Hierarkierna är också delvis tydliga mellan
arbetare och chefer, men dessa grupper är sällan i kontakt med varandra vilket även kan
innebära att härskartekniker inte skapas så lätt eftersom den systematiska aspekten inte
blir dagligt förekommande.
I Linhs, Tiens och Ans fall finns det på arbetsplatserna större utrymme för härskartekniker
att etablera sig, eftersom personalen är mer heterogen och kollegor, arbetare och chefer
är i daglig kontakt med varandra. På deras arbetsplatser finns det mer tydligt personer
som är i en viss maktposition och personer som blir i underläge. Jag följer här i analysen
ett fallspecifikt analyssätt, där jag fokuserar på de tre informanternas upplevelser i tur och
ordning och relaterar olika härskartekniker till deras berättelser. Fastän informanternas
upplevelser skiljer sig från varandra, har de ändå delvis upplevt samma former av
härskartekniker från kollegor, chefer eller anhöriga till klienter. Jag inleder först med Ans
erfarenheter av härskartekniker.
Sen när dom, när vi träffas, vi pratar svenska, men när vi sitter i kafferummet
eller någonting, dom pratar finska. Sen om jag förstår inte, blir det tråkigt…
Eller till exempel någon kunde komma och tala så svårt för mig och jag förstår
inte
-

An

Jag har tidigare diskuterat det som An berättar i citatet ovan om att hon ibland kände sig
utanför på sin arbetsplats i detaljhandelsaffären då hennes kollegor talade finska
sinsemellan, eftersom hon då inte förstod vad de sa. Tidigare diskuterade jag detta som
en språklig utmaning som personer med invandrarbakgrund kan stöta på i Finland, men i
Ans fall påstår jag även att det kan vara fråga om härskartekniken ”undanhållande av
information”. Ländin (2014, s. 29) menar att undanhållande av information är en ganska
subtil härskarteknik som kräver att många personer deltar i utövandet av den. I Ans fall
innebär det faktum att kollegorna talade finska, eller så komplicerad svenska att hon inte
förstod vad de sa, att hon kunde gå miste om viktig information. Särskilt i kafferummet
då de småpratade på finska, kunde hon missa information om arbetet och samtidigt gick
hon även miste om att vara en del av arbetsgemenskapen genom vänskapligt småprat.
49

Eftersom An talar svenska skulle det inte ha varit svårt för kollegorna att byta språk då
hon var med i rummet, och då de instruerade henne omformulera sig ifall hon inte förstod
vad de förklarade.
”... ibland så någon sen blev arg med mig också… om jag förstår inte.”
-

An

An berättar vidare att hennes kollegor ibland blev arga på henne ifall hon inte förstod vad
de förklarade åt henne. Det här kan tänkas känneteckna härskartekniken ”påförande av
skuld och skam”, vilken innebär att härskaren får den utsatta att skämmas för sina
egenskaper och antyder att det felaktiga bemötande hen utsätts för är hens eget fel
(Ländin, 2014, s. 39). I Ans fall antyder alltså kollegorna, då de talar på ett så komplicerat
sätt att An inte förstår vad de säger, att det är Ans fel att de blivit arga på henne eftersom
hon har svagare språkkunskaper i svenska och finska än dem. Som redan nämnt skulle
kollegorna enkelt ha kunnat tala på ett mer lättförståeligt sätt, istället för att bli arga på
An då hon inte förstod vad de säger.
... med personal, som är kollega, så känner mig att dom är nog, som, påverkar
att jag är från utlänning. Att jag kunde inte bra språk, eller kunde inte bra
jobbet, eller kunde inte bra som förstå kultur också.
-

An

Den sista härskartekniken, som passar in på Ans citat ovan, är stereotypmetoden. Ländin
(2014, s. 73) definierar stereotypmetoden som ett sätt att reducera en person till en viss
aspekt av hens identitet, exempelvis kön, sexualitet eller etnicitet. Då denna härskarteknik
reducerar en person till hens etnicitet är det viktigt att poängtera de rasistiska aspekterna
av metoden. I intervjun med An berättar hon upprepade gånger, som i citatet ovan, att
kollegorna på detaljhandelsaffären såg henne som en ”utlänning”. Denna ensidiga bild av
henne innebar att kollegorna drog slutsatser om att hon inte kan språket bra, inte kunde
jobba lika bra som dem och att hon inte kunde förstå kulturen i Finland. Enligt Ans
erfarenheter på arbetet reducerades hon alltså enbart till sin etnicitet, eller i bredare
bemärkelse till ”utlänning”. Det intressanta i Ans fall är, som tidigare diskuterats i
analyskapitlet om identitet, att An själv förklarar att hon är utlänning (eller från utlandet).
Det kan alltså betyda att An själv identifierar sig som utlänning, men det kan också handla
50

om ett annat sätt att uttrycka sig och att hon menar att det är kollegorna som ser henne
som utlänning och hon själv enbart återberättar detta. Stereotypmetoden kan i Ans fall
anses ha kopplingar till andrafiering och rasism, som jag har diskuterat i teorikapitlet.
Genom att lingvistiskt skapa en distinktion mellan ”oss/vi” (infödda finländare) och
”dem” (personer med invandrarbakgrund) andrafieras den senare gruppen då de tillskrivs
stereotyper på ett helt annat sätt än den tidigare gruppen. Då härskaren tillsammans med
andra skapar en uppfattning om ett ”vi” är det lättare för dem att stereotypisera
utomstående personer och därmed använda sig av den stereotypiserande härskartekniken.
Det här handlar om sådana exkluderande diskursiva handlingar som idag kännetecknar
den rasism i Europa som karaktäriseras av en fientlighet mot invandrare (Delanty et al.,
2008, s. 1).
Tien som arbetar som närvårdare har på arbetsplatsen blivit utsatt för orättvis behandling
främst av anhöriga till klienterna. Här handlar det om ett systematiskt bemötande av henne
där de anhöriga ifrågasätter hennes professionella kompetens genom att be om att få tala
med någon annan personal. Tien har också erfarenheter av att bli orättvist bemött av andra
på arbetsplatsen. Som tidigare diskuterats i stycket om identitetskonstruktioner genom
språket, anser personer på Tiens arbetsplats att hon på grund av sin brytande svenska inte
har tillräckliga språkkunskaper för att förstå budskapet i det de säger, och därför väljer de
ibland att inte tala med henne. Det här kan handla om en kombination av två
härskartekniker, osynliggörande och förminskande. Genom osynliggörandet tar
härskarna inte notis om Tien och ignorerar henne då de väljer att inte tala med henne.
Ländin (2014, s. 17) förklarar att osynliggörande som härskarteknik leder till att den
utsatta inte anses vara lika viktig som de andra eller att hens roll i gruppen inte räknas.
Den förminskande härskartekniken bygger på fördomar om hur en person är på grund av
hens tillhörighet i en viss grupp och kan exempelvis uttrycka sig i kommentarer om en
persons uttal (Ländin, 2014, s. 23). Tien blir alltså av andra personer på arbetsplatsen
utsatt för förminskande genom rasistiska fördomar om att hon som person med
sydostasiatisk bakgrund inte förstår svenska, vilket i sin tur leder till osynliggörande då
de inte talar med henne.
Och det kan ju som i princip gälla samma sak för just klienternas anhöriga som
kommer på besök. Att just att man kommer kanske att fråga just när det gäller
medicineringen eller sånt att man frågar någon som är mer riktig finne… Att
51

det är väl kanske det där språket som man kanske inte tror på det här [mig]
mycket, därför så kommer man kanske inte fram till [mig] som dom andra… det
är ju nog kanske främst det här just med klientens förtroende är ju som det som
brister, alltså till [mig] här som jobbar som yrkesperson. Att från början så har
ju den där klienten aldrig några förväntningar på den här personen att man ska
prestera bra.
-

Tien

Som Tien förklarar i citatet ovan är det alltså vanligt att klienterna och deras anhöriga har
bristande tillit till hennes professionella kompetens. Här är det tydligt att det existerar
hierarkier mellan sjukskötare och närvårdare, men också mellan vita och icke-vita
personer. Förutom att Tien utsätts för osynliggörande och förminskande, använder sig
även klienterna och de anhöriga av stereotypmetoden då de reducerar Tien till hennes
etnicitet och samtidigt inte ger utrymme för hennes kompetens. Som redan nämnt är
stereotypmetoden en härskarteknik som kan ha starka kopplingar till rasism, vilket tydligt
syns i Tiens upplevelser. Tiens professionella kompetens ignoreras helt då de anhöriga
ber om att få tala med ”en riktig finne”. Tien reflekterar över att det delvis kan bero på
språket och att de anhöriga vill tala med någon som inte pratar brytande svenska. Här är
det ändå skäl att poängtera den djupt rotade rasismen i Finland och att det orättvisa
bemötandet av Tien sannolikt också har rasistiska grunder.
Linh som har arbetat på många olika arbetsplatser under en längre tid, har också upplevt
många olika former av orättvist bemötande. Som diskuterat i kapitlet om hierarkier blev
Linh som skolgångsbiträde orättvist bemött av lärare och rektorn på skolan hon arbetade,
vilket eskalerade till att rektorn förde enskilda samtal med Linh där Linh blev utsatt för
nedvärderande prat. Som tidigare citerats sa rektorn att Linh borde veta sin plats som
skolgångsbiträde, vilket är ett exempel på den förminskande härskartekniken. Vidare
använde sig även rektorn av härskartekniken påförande av skuld och skam, vilket innebär
en antydan om att den orättvisa behandlingen av den utsatta är hens eget fel (Ländin,
2014, s. 39). I Linhs fall innebär det alltså att hon får skulden för att läraren blev osäker
på sin auktoritet i klassen då eleverna fick större tillit till Linh. Linh blev utsatt för en rad
andra härskartekniker på skolan, som projiceringsmetoden då läraren inte kunde se sin
egen roll i konflikten, hierarki- och tidsmetoden genom vilka Linhs position i skolan och
att hon arbetat där kortare tid användes som orsaker till det orättvisa bemötandet av henne,
52

dubbelbestraffning som innebär att den hon kritiserades hur hon än agerade, samt
komplimangmetoden. Den sista härskartekniken användes av kollegorna i skolan främst
i samband med början av Covid-pandemin, som Linh beskriver som en sorts vändpunkt.
”... det var ju som först då de här lärarna och rektorn där i den där skolan började
uppskatta mitt jobb och det som jag gör.”
-

Linh

Hon förklarar att hon under pandemin blev uppskattad på ett helt nytt sätt av kollegorna
eftersom hon var den enda som kunde vara i kontakt med de elevers föräldrar som enbart
talar det sydostasiatiska språket som Linh har som andra modersmål. Då Linh tidigare
blivit kritiserad för att ha talat detta språk med eleverna, blev hennes språkkunskaper i
samband med pandemin värdesatta på ett nytt sätt. Hon förklarar att hon fick ett stort
ansvar då hon behövde vara i kontakt med nästan alla elevers föräldrar även utanför
arbetstid. Den andra arbetsplatsen som Linh har blivit utsatt för orättvist bemötande på är
eftiset där hon arbetade som eftisledare. Som tidigare nämnt hade Linh ifrågasatt en
kollegas agerande vilket blåste upp till en stor konflikt då kollegan vägrade tala med Linh
och sjukskrev sig.
Och hon tog det så illa upp för att det är som nästan att jag börjar ifrågasätta
hennes profession liksom, att hon har som jobbat inom det här så länge och jag
är som en riktigt ny person… till sist så blir det ju att hon säger inte ens hej eller
hejdå till när vi slutar våra skiften.
-

Linh

Enligt Linhs citat ovan använde sig kollegan på eftiset av bland annat tidsmetoden som
härskarteknik, då hon ansåg sig vara i överläge eftersom hon hade arbetat längre på eftiset
än Linh. Tidsmetoden är också nära kopplad till hierarkimetoden som innebär att en högre
statusposition på arbetsplatsen används för att befästa de egna åsikterna och den egna
versionen av händelserna (Ländin, 2014, s. 63). Eftisledarens reaktion på den kritik som
Linh lyfte mot henne är också ett tydligt tecken på projiceringsmetoden som innebär att
kritiken vänds tillbaka mot den utsatta och att härskaren inte kan se sin egen roll i
konflikten (Ländin, 2014, s. 55). Eftisledaren använde sig även av härskartekniken
osynliggörande, som har diskuterats flera gånger ovan, då hon vägrade tala med Linh eller
53

lösa konflikten. En sista härskarteknik som eftisledaren använde sig av är offerkoftan,
vilket innebär att härskaren gör sig till martyr och visar sig som ynklig för att få
medlidande av andra (Ländin, 2014, s. 77). Linh själv menar att hon gärna skulle ha löst
konflikten genom att diskutera med kollegan, men detta var omöjligt eftersom kollegan
på grund av konflikten sjukskrev sig och då hon ännu arbetade helt enkelt vägrade tala
med Linh. Detta beteende går även att analysera ur en synvinkel av rasism i form av vita
tårar och vit skörbarhet, vilket jag diskuterar i nästa kapitlet om informanternas
upplevelser av rasism på arbetsplatsen.
6.4 Rasism, främlingsfientlighet och vita tårar
Baserat på tidigare forskning som har utförts om rasism och diskriminering i Finland
(exempelvis Wahlbeck, 2007; Ahmad, 2020; Diskrimineringsombudsmannen, 2020),
anknutet till arbetslivet, förväntade jag mig att informanterna i intervjuerna också skulle
berätta om erfarenheter av rasism i arbetslivet. Då jag ställde frågan av dem om de har
upplevt rasism i arbetslivet svarade ändå nästan alla informanter nekande på frågan. Linh
berättade däremot att hon har upplevt rasism i övriga samhället och gav detaljerade
beskrivningar av dessa händelser. De andra informanterna berättade ändå om andra
former av orättvis behandling, som rent teoretiskt går att definiera som rasism, men som
de själv inte diskuterade på detta sätt.
Här är det viktigt att poängtera några viktiga faktorer. Först kan informanterna ha olika
uppfattningar av vad som menas med rasism. An förstod inte vad begreppet betydde då
jag först frågade henne och därför försökte jag omformulera mig, men det kan ändå vara
så att An inte fullt förstod min beskrivning av begreppet. I översättningarna till det
sydostasiatiska språket i de övriga intervjuerna är det inte säkert att begreppets innebörd
blev densamma som på svenska. En annan viktig faktor som kan påverka informanternas
svar är att jag är en vit forskare som ställde frågan till dem. Som tidigare refererat till
Hollway och Jefferson (2000), ska forskaren i intervjusituationer inte ses som neutral eller
osynlig. Min vithet var högst synlig i intervjuerna, och kan ha påverkat informanternas
svar. Eftersom både min roll som forskare och min identitet som vit person skapade en
viss maktposition i intervjusituationen, kan informanterna ha känt sig obekväma att
diskutera frågor om rasism med mig. Deras svar om orättvisor på arbetsplatserna och i
samhället i övrigt berättar ändå mycket om den strukturella rasismen i Finland, som bland
54

annat visar sig i form av ett förminskande av icke-vita personers yrkeskompetens samt en
andrafiering av personer med invandrarbakgrund.
Ha är den informant som var mest kortfattad i diskussionen om rasism. Hon förde ändå
intressanta diskussioner om tillhörighet och invandring vid andra tillfällen under
intervjun. Då jag frågade Ha om orättvis behandling på arbetsplatsen reflektera hon över
hur hon tvivlar på att något sådant skulle ske på växthusen eftersom arbetarna är beroende
av att behålla arbetet och därmed få stanna kvar i Finland. Hon säger att hon inte tror att
någon skulle starta konflikter på grund av rädsla över att få sparken. Då jag senare frågar
Ha om hon tycker att det finländska arbetslivet på något sätt borde ändras för att bättre
inkludera kvinnor med invandrarbakgrund, svarar hon nekande och förklarar att alla ju
har en önskan om att få komma till Finland. Att invandrare ska vara ”tacksamma” för att
få möjligheten att komma till Finland är ett vanligt tankesätt som kan tänkas ha grunden
i tankar om ”nordic exceptionalism”, alltså att de nordiska länderna anses vara
exceptionella (Hervik, 2019, s. 17). Peter Hervik (2019, s. 4) menar att det i de nordiska
länderna finns en systematisk förnekelse av den diskriminering som minoriteter upplever.
Eftersom minoriteters erfarenheter av rasism och diskriminering ignoreras, är det också
förståeligt att arbetarna på växthusen inte vill ta upp problem som eventuellt kan leda till
konflikter. Som Ha själv säger är arbetarna rädda för att bli uppsagda från sina
arbetsplatser och därmed bli utvisade från landet, vilket utgör ett stort hinder till att berätta
om upplevelser av orättvis behandling.
”... ibland så får dom här vita mer kanske prioriteringar och, än [mig] själv.”
-

Kim

Kim som också arbetar på växthus är lite mer öppen än Ha i fråga om att diskutera orättvist
bemötande i arbetslivet. Då jag frågar henne om hon upplever att hon blir annorlunda
bemött än andra finländare i arbetslivet, svarar hon som i citatet ovan att hon anser att vita
finländare ibland prioriteras mer. Kims tankar sammanfaller med det som Gabriella
Elgenius och Steve Garner (2021, s. 227) säger om tankesättet enligt vilket vita personer
i Europa anses vara mer ”berättigade” i fråga om exempelvis arbete och boende än ickevita personer eller invandrare som inte anses förtjäna eller vara berättigade till dessa saker.
Det här kan anses reflektera den strukturella rasism som existerar i Finland och som
skapar hinder för invandrare att avancera i samhället likt övriga invånare.
55

Alltså [jag] tycker nog att det här prestationen så måste man nog prestera mera,
betydligt mera om man är utländsk, eftersom det är ju just det där att man är,
alltså automatiskt det där första intrycket så är man ju som inte fullständig. Att
man är inte som en fullständig behörig yrkesperson.
-

Tien

Som tidigare diskuterats har Tien flera gånger upplevt att klienterna och deras anhöriga
inte uppskattar hennes kompetens som närvårdare och istället ber om att få tala med någon
av hennes kollegor. Tien förklarar i citatet ovan att det för personer med utländsk
bakgrund finns mycket högre krav på att prestera bra än för infödda finländare, eftersom
de förstnämnda redan vid första intrycket inte anses vara kompetenta i sitt yrke. Som
diskuterat i kapitlet om härskartekniker, upplever Tien att klienterna och deras anhöriga
inte har några förväntningar på henne vid första mötet och att de istället vill tala med
någon ”riktig finne”, enligt Tiens egna ord. Tiens upplevelser grundar sig i tydlig rasism
och fördomar om invandrare, baserat på konstruktionerna av ett ”oss” (klienterna,
finländare) och ”dem” (Tien, invandrare). Denna form av andrafiering skapas genom
rasistiska diskurser och uppfattningar som är vanliga i det finländska samhället (Delanty
et al., 2008, s. 4). Sonnis-Bell (2018, s. 4) förklarar att fastän andrafiering är en social och
diskursiv konstruktion, har den högst verkliga konsekvenser likt det Tien berättar om att
hennes professionella kompetens undermineras.
Som redan diskuterat i kapitlet om härskartekniker har An upplevt tydlig andrafiering och
främlingsfientlighet på arbetsplatsen i detaljhandelsaffären. Hon berättar upprepade
gånger om att hennes kollegor behandlade henne annorlunda för att de såg henne som en
utlänning. Dessutom blev An ofta utanför arbetsgemenskapen då kollegorna talade finska,
vilket hon inte förstod lika bra som svenska. An förklarar att hon inte upplever sig ha
blivit orättvist behandlad i fråga om att få arbete, men att hon på själva arbetsplatsen blir
annorlunda bemött än andra kollegor. Då jag frågar henne om hon upplever att kollegorna
ser ner på henne eller behandlar henne annorlunda för att hon kommer från ett annat land,
berättar hon att hon ofta märker att de ser henne som utlänning. Också An, likt Tien, har
alltså stött på rasism och främlingsfientlighet, där kollegor genom att se henne som en
”utlänning” skapar en distinktion mellan ett föreställt ”oss” och “dem” (Sonnis-Bell,

56

2018, s. 1). Att kollegorna, som tidigare diskuterat, dessutom blivit arga på An då de gett
instruktioner åt henne som hon inte förstod, visar en ännu mer öppen form av rasism.
I intervjuerna med Linh berättar hon om erfarenheter av rasism i samhället överlag, men
också i hennes erfarenheter av arbetslivet går det att identifiera olika former av rasistiskt
bemötande. Som tidigare diskuterat har Linh upplevt en konflikt med en kollega på ett
eftis som hon har arbetat på och denna konflikt eskalerade till att kollegan sjukskrev sig
och vägrade tala med Linh. I själva konfliktsituationen började kollegan gråta och vägrade
fortsätta tala med Linh.
”Men hon började bli så emotionell att hon börja gråta till och med, jag vet inte vad jag
skulle göra mera.”
-

Linh

Denna händelse kan klassas som användande av vita tårar (engelska: white tears) och
exemplifierar en form av vit skörhet (engelska: white fragility). Att vita personer gråter i
konfliktsituationer med icke-vita personer kan ses som en viss maktutövning. Accapadi
(2007, s. 209) förklarar att genom att gråta signalerar personen hjälplöshet och väcker
sympati för hen. Det existerar stereotyper om asiatiska kvinnor som känslolösa (ibid),
vilket Linhs kollega (omedvetet) utnyttjande genom att brista ut i gråt för att poängtera
sin egen känslosamhet. Vidare förklarar Accapadi (2007, s. 210) att genom att en vit
person gråter blir hennes verklighet synlig genom tårarna, medan den icke-vita personens
verklighet osynliggörs eftersom hen inte gråter. Då Linh hade kritiserat kollegans
olämpliga handlande, tog alltså kollegan makten tillbaka genom att gråta och därmed
fokusera på sig själv och sin verklighet, istället för på Linh och hennes kritik. Lipsitz
(2018, s. 146) förklarar att vit skörhet och vita tårar är ett sätt att genom frustration och
manipulation försöka upprätthålla vithetens övertag. Att Linhs kollega vägrade tala med
henne eller lösa konflikten visar också det maktövertag som kollegan genom tårarna och
sin vithet axlade.
Linh diskuterar också under intervjun flera erfarenheter av rasism i samhället överlag.
Hon reflekterar över att många har ett svartvitt tänkande som inte tillåter någon variation
i synen på invandrare.

57

... men det är ju som så synd att på grund av att en idiots handling så har det
som tagit med en hel folkgrupp, vet du… Men ja, det är nog väldigt känsligt, så
att, för att just [sydostasiater] eller utlänningar överlag tycker jag, så även om
man skulle ha hundra goda gärningar så skulle det inte kompenseras mot en
dålig gärning.
-

Linh

I citatet ovan förklarar Linh att om en person med invandrarbakgrund gör något
tvivelaktigt eller olagligt så fördömer samhället alla som tillhör denna grupp. Hon menar
vidare att en enda dålig gärning raderar alla de goda gärningar som har utförts innan.
Personer med invandrarbakgrund ses alltså främst som del av en grupp istället för
individer. Delanty et al. (2008, s. 4) förklarar att ett enskilt negativt möte som en infödd
invånare har med en person med invandrarbakgrund ses som typiskt för hela gruppen av
invandrare. Detsamma gäller inte positiva erfarenheter, som däremot ses som undantag.
Här skulle kunna kopplas in tankar om moralpanik. Stanley Cohen (1987, s. 9) förklarar
att samhällen med jämna mellanrum blir subjekt för moralpanik, idag exempelvis riktat
mot invandrare. Detta kan betyda att medias rapportering om ett visst avvikande beteende,
till exempel att en person med invandrarbakgrund har utfört ett brott, leder till oro och
panik (ibid). Moralpanik har starka kopplingar till rasism, då en rasistisk rapportering i
media kan leda till ökad främlingsfientlighet och rasistiska handlingar i samhället.
6.5 Sexuella trakasserier som en form av social kontroll
Som tidigare nämnt tillägnade jag en del av intervjuerna åt att ställa frågor om upplevelser
av sexuella trakasserier, på begäran av mina kontaktpersoner hos Folkhälsan. Mina
kontaktpersoner arbetar med invandrarfrågor och har även kontakter bland den
invandrargrupp som jag har intervjuat i min studie. Då de via dessa nätverk har hört om
sexuella trakasserier som sydostasiatiska invandrare råkat ut för, bad de mig även ställa
några frågor om temat i mina intervjuer. Jag inledde denna sektion av intervjun med att
ge en kort definition av vad jag menar med sexuella trakasserier, hämtad från
jämställdhetsombudsmannens internetsidor om sexuella trakasserier, för att alla
informanter skulle ha samma förståelse av begreppet. Två av informanterna, Ha och An,
svarade kort på mina frågor att de inte har upplevt eller hört om någon annan som har
upplevt sexuella trakasserier på arbetsplatsen. Kim, Tien och Linh däremot har alla hört
58

om andra som har blivit utsatta för sexuella trakasserier. Som redan nämnt är Linh och
Ha nära bekanta och i intervjun med Ha bidrog Linh några gånger med egna reflektioner
över varför Ha var ovillig att tala om vissa ämnen, som i citatet nedan från Linh (T: tolk)
och mig (K: Kajsa) angående sexuella trakasserier.
T: [egen åsikt] Hon har hört det men, jag tror att kanske det är lite, hon svarar
nu så där, men. Ja, jag vet inte. Att hon kanske inte vill tänka så mycket på det
här.
K: Mmm.
T: [egen åsikt] Jag vet nog att hon har hört om saker och ting. Men hon är som
lite i det stadiet som hon kanske inte vill erkänna någonting nu.
-

Linh om Ha

I Has intervju är det värt att poängtera att Ha under intervjuns tid lagade mat, medan Linh
var närvarande för att tolka mellan det sydostasiatiska språket och svenska. Ha var alltså
sysselsatt med annat medan hon utförde intervjun, och därför kunde Linh också ge sina
egna synpunkter medan Ha lagade mat. Jag väljer att inkludera Linhs egna kommentarer
om Ha här, för att de känner varandra bra och Linh förklarar i sina reflektioner Has ovilja
att tala om vissa teman. Redan före intervjun var Linh osäker på att kontakta Ha för att
ställa upp för intervju och hon förklarade för mig att det finns en risk att hennes bekanta
inte vill tala om negativa aspekter av arbetslivet. Det här förklarades med en rädsla för att
bli uppsagd från jobbet, vilket Has citat i kapitlet om rasism också tyder på då hon
förklarar att arbetarna på växthus är rädda att bli uppsagda och bli utvisade från Finland.
Linh säger alltså i citatet ovan att Ha har hört om sexuella trakasserier men att hon inte
vill tänka på dem, medan Ha själv kortfattat svarar på mina frågor om sexuella trakasserier
med att hon inte har hört om något sådant.
Här vill jag reflektera tillbaka på Scotts (1991, s. 780) tankar om erfarenheter som
diskursiva händelser. Jag vill inte placera värde i Ha eller Linhs berättelser som att ena är
”rätt” och andra ”fel”, eftersom jag i det här fallet inte ser på erfarenhet som sanningar
om vad som har hänt. Jag intresserar mig istället för de diskursiva kontexter som Ha och
Linh skapar sina erfarenheter i. Ha arbetar på växthus där det som hon nämnt råder en
viss rädsla för att bli uppsagd från arbetsplatsen om man orsakar konflikter. Därför kan
det innebära att Ha i intervjun på grund av denna kontext inte har möjligheten att tala om
59

sexuella trakasserier eller rasism. Linh däremot har ett visst avstånd till växthusmiljön
eftersom hon inte längre arbetar där och hon har därför andra möjligheter att tala om
sådant som inte är möjligt för dem som arbetar på växthus. Den diskursiva kontexten är
alltså helt annan för Ha och Linh. Linh berättar själv i sin intervju om sexuella trakasserier
relaterat till växthusarbete enligt följande:
Det är som en väldigt dåligt rykte och speciellt bland växthusställen här. Alltså,
det stället som jag har jobbat med förr så, den där arbetsgivaren är som känd
för att ha flera kvinnor till och med… Att vi är rädda att dom här arbetsgivarna
rekryterar [sydostasiater] för att dom vet att de är [sydostasiater]. För att dom
vet att [sydostasiater] vet lite och dom vet att [sydostasiater] håller ut saker och
vågar inte säga det där för offentligheten för att dom är rädda för det här.
-

Linh

Linh berättar utförligt i intervjun om de rykten och berättelser som hon har hört om
sexuella trakasserier på växthusen. Hon berättar specifikt om en arbetsgivare som det
cirkulerar mycket rykten om och hon uttrycker sin oro för att de sydostasiatiska arbetarna
rekryteras för att de inte vet om sina rättigheter och därför utnyttjas. Joni Hersch (2015,
s. 4) förklarar att utsatta folkgrupper såsom arbetskraftsinvandrare är särskilt utsatta för
sexuella trakasserier. Som Linh reflekterar över i citatet ovan kan det bero på att
arbetskraftsinvandrare inte är medvetna om sina rättigheter, då de inte heller har tillgång
till någon utbildning om rättigheterna i det nya landet. När jag frågar Linh om hon anser
att det finns någon möjlighet att få hjälp om man blir utsatt för sexuella trakasserier på
växthusen svarar hon nekande och menar att arbetarna är rädda för att erkänna vad de har
upplevt.
Det här kommer nog, han blir nog anmäld och jag har nog varit många gånger,
att jag har varit upprörd många gånger och jag vill anmäla det här
arbetsgivaren också. Men i och med att jag har en del [bekanta] som ännu
jobbar där, så man blir ju som lite sådär att man blir rädd att deras rykte
skadas, och deras jobbmöjligheter blir påverkade. Det är ganska mycket som
hänger på det.
-

Linh

60

I citatet ovan reflekterar Linh över samma saker om Ha har berättat om att arbetarna på
växthusen är rädda för att ställa till med konflikter eller berätta om orättvisor eller
olagligheter de har upplevt på arbetsplatsen, eftersom de då riskerar att bli uppsagda. Linh
förklarar att fast hon själv skulle vilja anmäla arbetsgivaren, är det inte möjligt eftersom
hon är rädd att hennes bekanta på arbetsplatsen påverkas negativt. Dessa berättelser visar
på ett tydligt maktutövande av arbetsgivaren, då han genom att instifta en rädsla för att
bli uppsagda hos arbetarna inte kan ställas till svars för sina olagliga handlingar. Fiona
Wilson och Paul Thompson (2002, s. 76) förklarar att sexuella trakasserier på
arbetsplatsen är en form av social kontroll som män använder sig av för att minska
kvinnors maktkapacitet genom att kombinera sexualitet och organisationellt
maktutövande. Vidare är sexuella trakasserier vanligare i situationer där kvinnor är i
underläge och männen på grund av överläget kan trakassera utan någon oro över att ställas
till svars (Wilson & Thompson, 2002, s. 76). Arbetsgivaren på växthusen är minst sagt i
ett maktöverläge då han har befogenheten att avskeda arbetarna och som en följd utvisa
dem från Finland. Också Rebecca Thacker och Gerald Ferris (1991) förklarar att sexuella
trakasserier används som en taktik för att hävda dominans och auktoritet, vilket är tydligt
för arbetsgivaren på växthuset. Informanterna förklarar alltså att den främsta orsaken till
att de inte anmäler de sexuella trakasserierna är på grund av en rädsla för att bli uppsagda
eller att deras bekanta skulle påverkas negativt av deras handlingar. Andra orsaker till att
de inte anmäler de sexuella trakasserierna kan tänkas vara på grund av okunskap om eller
en bristande tillit till det finländska rättssystemet. Jag vill ändå inte dra vidare slutsatser
om detta eftersom informanterna själva främst förklarade oviljan till att anmäla
felbehandling baserat på rädslan att bli utsatt för negativa konsekvenser.
Också Kim berättar om upplevelser av sexuella trakasserier som hon har upplevt på
arbetsplatsen i växthuset. Hennes berättelse handlar däremot inte om förhållandet mellan
arbetsgivare och arbetstagare, utan hon berättar om sexuella trakasserier kollegor
emellan.
Ki: Jo, nå till exempel vid en sån där är ju som att just gurkor är ju en form av
sån där könsorgan och det blir ju skämtas väldigt mycket och att man förstår det
där att några vet att dom skämtar om sånt. Genom gurkan.
K: Mmm. Känns det obekvämt med sådana skämt?
Ki: Jo, det är nog obekvämt och obehagligt.
61

-

Kim

Kim förklarar att det är vanligt att kollegorna använder gurkans falliska form som grund
till olika skämt, som hon upplever som obekväma och obehagliga. Som nämnt flera
gånger präglas växthusmiljön, enligt informanterna, av en sorts tystnadskultur där det är
svårt att berätta om orättvisor likt sexuella trakasserier eftersom arbetarna är rädda för att
bli uppsagda om de ”ställer till besvär”. I en sådan miljö är det inte förvånande att sexuella
trakasserier likt det Kim berättar är vanliga, eftersom tröskeln att berätta om dessa
händelser är hög.
Också Tien berättar om sexuella trakasserier i arbetet som närvårdare. Hon förklarar ändå
att hon inte själv har varit med om sådana upplevelser, men att hon då hon började arbeta
blev förvarnad om en klient som tidigare hade sexuellt trakasserat andra arbetare.
Alltså väldigt sällsynt är det nog, men [jag] har ju åtminstone erfarit en gång
där [jag] jobbade som på hemvården, så [jag] har blivit som förvarnad i förväg
redan om att det finns en klient som är lite sådär att, att han kan vara lite
överupphetsad ibland, och [jag] är välinformerad och [jag] får som även veta
hur man skulle som, hur man ska ta till väga just under sådana situationer om
han börjar göra någonting eller om han börjar på det sättet kränka.
-

Tien

Tien berättar alltså om en klient som har sexuellt trakasserat andra arbetare, och att hon
blivit förvarnad om honom då hon började arbeta inom hemvården. Tiens arbetsplats
skiljer sig ganska stort i denna bemärkelse från växthusen, eftersom hon fått tydliga
instruktioner om hur man ska agera om man blir utsatt för sexuella trakasserier. Hon
förklarar att det finns klara riktlinjer och att man exempelvis kan ta upp det med en
kollega. Tien berättar alltså att de sexuella trakasserierna utförs främst av klienter och inte
kollegor. Eftersom det på Tiens arbetsplats finns tydliga riktlinjer för hur man ska agera
vid sexuella trakasserier kan det även minska utförandet av sexuella trakasserier av
kollegor eller personal, till skillnad från växthusen som arbetsplatser där dylika riktlinjer
inte existerar.

62

7. Avslutande diskussion
I min avhandling har jag redogjort för fem sydostasiatiska invandrarkvinnors upplevelser
av arbetslivet och samhället i Finland. Genom kvalitativa intervjuer och användandet av
situerad kunskap och teorier om erfarenhet har jag framhävt informanterna som
kunskapsskapare och därmed strävat efter att undvika en objektifiering av dem som enbart
källor för data. Jag har använt mig av Joan Scotts (1991) syn på erfarenheter som
beskrivande av den diskursiva kontext som individers upplevelser skapas i. Därför
berättar informanternas utsagor inte enbart om deras upplevelser av det finska arbetslivet
och samhället, utan deras utsagor reflekterar också de diskursiva möjligheterna för deras
upplevelser. Att deras upplevelser är heterogena med stor variation, reflekterar de teorier
som jag har lyft upp med betoning på att erfarenheter skapas i specifika sociala strukturer
baserat på individens sociala position (Dhuravajan, 2002; Mohanty, 2003). Genom att
använda mig av situerad kunskap i min avhandling, följer jag Haraways (1988) tanke om
att förtryckta personers ståndpunkter kan bidra med sådana synpunkter som andra
personer på grund av bristande kritiska perspektiv kan gå miste om. Samtidigt har jag
situerat mig själv som vit forskare och är medveten om hur min egen position har påverkat
både intervjusituationen och utförandet av studien, eftersom jag också har en viss
situering gentemot ämnet vilken påverkar hur studien har utförts och konstruerats.
Min forskningsfråga har varit hur sydostasiatiska invandrarkvinnor upplever arbetslivet
och samhället i Finland. Svaret på frågan är mångdimensionellt och reflekterar den
variation i erfarenheter som informanterna har. Jag har framställt fem huvudsakliga teman
från informanternas svar som har fungerat som grund för analysen. Dessa är integration,
språk, hierarkier och härskartekniker, rasism samt sexuella trakasserier. Ett genomgående
fokus i alla informanternas svar är att integrationen för arbetskraftsinvandrare i Finland
är bristfällig. Denna grupp av invandrare exkluderas från den integrationsplanering som
ordnas för övriga invandrare, vilket informanterna förklarar vara negativt och vilket
orsakar utmaningar i det nya samhället. Integrationen är en dubbelsidig process där
invandraren lär sig om det nya landet och språket, medan mottagarlandet ska möjliggöra
att invandraren kan behålla sin kultur och samtidigt bli en del av samhället. Informanterna
anser att dessa aspekter av integrationen inte fungerar för arbetskraftsinvandrare, då de
inte ges möjligheter till utbildning om Finland och undervisning i finska eller svenska
språken. Informanterna fokuserar specifikt på språket som en utmaning och möjlighet för
63

integration. De ser okunskaper i de nationella språken som en utmaning både på
arbetsplatsen och i samhället överlag, medan det egna modersmålet kan motverka
eventuell isolering genom den gemenskap som finns i den sydostasiatiska diasporan i
Finland. Därför ska flerspråkigheten ses som en resurs, likt Vivian Cooks (2014)
definition av flerspråkiga personer som mångkompetenta språkanvändare. Jag har även
diskuterat hur informanterna ser på identitetskonstruktion i sitt nya hemland och vilka
förutsättningar och begränsningar det finns för personer med invandrarbakgrund att
identifiera sig själva som finländare.
I de tre sista temana i avhandlingen har jag fokuserat på orättvisor på arbetsplatsen. Det
framgår enligt informanternas svar att arbetsplatserna i Finland är hierarkiskt ordnade,
men att dessa hierarkier, i enighet med Chi Kwoks (2020) tankar, är mindre framträdande
på sådana arbetsplatser där cheferna är direkt ansvariga inför arbetarna. Hierarkierna kan
även tänkas möjliggöra utövandet av härskartekniker, som flera av informanterna har
blivit utsatta för. Kännetecknande för de informanter som har blivit utsatta för
härskartekniker är att det på deras arbetsplatser har funnits tydliga uppdelningar i personer
som är i överläge respektive underläge. Personerna i överläge har använt sig av social
manipulation för att säkerställa sin maktposition, exempelvis genom användandet av
härskarteknikerna undanhållande av information, påförande av skuld och skam samt
förlöjligande och förminskande.
Jag har även redogjort för informanternas erfarenheter av rasism på arbetsplatserna och i
samhället överlag. De är utsatta för både strukturell rasism i Finland, som exempelvis
försvårar icke-vita invandrares möjligheter att få arbete, samt direkt rasism utövad av
kollegor eller klienter på arbetsplatsen. Rasismen tar sig särskilt formen av
främlingsfientlighet mot och andrafiering av informanterna, samt en underminering av
deras professionella kompetens. Jag har även reflekterat över några av informanternas
ovilja att tala om rasism, och poängterat att min roll som vit forskare kan ha betytt att de
inte kände sig bekväma att diskutera ämnet med mig. Slutligen har jag också redogjort
för informanternas erfarenheter av sexuella trakasserier på arbetsplatsen. Sexuella
trakasserier kan ses som en form av social kontroll, där en person i överläge uttrycker sin
dominans och auktoritet över en person i underläge (Thacker & Ferris, 1991). Joni Hersch
(2015) menar att arbetskraftsinvandrare är särskilt utsatta för sexuella trakasserier, vilket
informanterna också uttrycker sin oro och reflekterar över.
64

I intervjuerna ställde jag även frågor om hur informanterna anser att det finska arbetslivet
kan ändras för att bättre inkludera sydostasiatiska invandrarkvinnor. Därför vill jag
avsluta med dessa förslag för framtida förbättring enligt informanternas egna ord. Ha
menar att integrationsutbildningen måste utvecklas och förbättras så att särskilt unga
invandrare får tillgång till språkutbildning. Kim instämmer i detta och menar att en
utveckling i språkutbildningen är nödvändig. Hon säger även att hon önskar att cheferna
skulle vara mer rättvisa i arbetsfördelningen på arbetsplatserna. Också An påpekar att det
som måste ändras är en utbildning i de nationella språken, eftersom språket är viktigt i
Finland. Tien önskar att man i det finländska arbetslivet i mindre mån skulle prioritera
bekantskap och ge alla en chans att få arbete och bevisa sin kompetens oavsett
kontaktnätverk. Linh önskar att kravnivån på arbeten skulle sänkas och att invandrares
betyg från hemlanden också skulle värdesättas. Hon föreslår också att det skulle ordnas
korta skräddarsydda kurser för invandrarna där de exempelvis får tillgång till
språkutbildning och på detta sätt lättare kan avancera i arbetslivet.

65

Referenser
Accapadi, M. M. (2007). When White Women Cry: How White Women's Tears Oppress
Women of Color. The College Student Affairs Journal. 26:2. s. 208-215.
Ahmad, A. (2020). Do Equal Qualifications Yield Equal Rewards for Immigrants in the
Labour Market? Work, Employment and Society. 34:5. s. 826–843.
Airila, A. et al. (2013). Maahanmuuttajan onnistuminen työssä. Tutkimus työssä käyvistä
venäläis-, kurdi- ja somalialaistaustaisista Suomessa. Työterveyslaitos. Hansaprint Oy.
Vanda. s. 21–49.
Ali, F. & Ready, C. (2021). Integration or assimilation? A comparative intertextual
analysis of language policy in Madrid and Catalonia. International Journal of Language
& Law. 10. 24–47.
Anderson, K. & Jack, D. (1991). Learning to listen. I Gluck, S. B. & Patai, D. Women's
words: The feminist practice of oral history. Routledge.
Blekesaune, M. (2021). Employment among female immigrants to Europe. Acta
Sociologica. 64:3. s. 331–345.
Bloch, A. (2017). It’s not working: Refugee employment and urban regeneration. I
Kershen, A. J. Language, labour and migration. Taylor and Francis.
Bontenbal, I., Pekkarinen, A. G. & Lillie, N. (2019). Finnish integration policies as
barriers and enablers to migrant labour market integration. SIRIUS WP3 national report.
Bucholtz, M. & Hall, K. (2009). Locating identity in language. I Llamas, C. & Watt, D.
Language and Identities. Edinburgh University Press.
Carlson, M. (2017). ”Invandrarkvinna”, ”svensk” och ”jämställd”. Om kategoriell
komplexitet och (o)synliggörande i utbildning, politik och arbete. Tidskrift för
genusvetenskap. 38:3. s. 53–76.
66

Conacher, J. E. & Geraghty, B. (2014). Intercultural Contact, Language Learning and
Migration. Bloomsbury Academic, An imprint of Bloomsbury Publishing Plc.
Delanty, G., Jones, P. & Wodak, R. (2008). Introduction: migration, discrimination and
belonging in Europe. I Delanty, G., Wodak, R. & Jones, P. (2008). Identity, belonging
and migration. Liverpool University Press.
Dhruvarajan, V. (2002a). Women of colour in Canada. I Dhruvarajan, V. & Vickers, J.
Gender, race, and nation: A global perspective. University of Toronto Press.
Dhruvarajan, V. (2002b). Feminism and social transformation. I Dhruvarajan, V. &
Vickers, J. Gender, race, and nation: A global perspective. University of Toronto Press.
Diskrimineringsombudsmannen. (2020). Diskrimineringsombudsmannens utredning:
Rasism och diskriminering vardag för finländare med afrikansk bakgrund.
Dlamini, N., Anucha, U. & Wolfe, B. (2012). Negotiated Positions: Immigrant Women’s
Views and Experiences of Employment in Canada. Affilia. 27:4. s. 420–434.
Dunbar, C., Rodriguez, D. & Parker, L. (2001). Race, subjectivity and the interview
process. I Gubrium, J. F. & Holstein, J. A. Handbook of Interview Research. SAGE
Publications.
Elvestad, E. (2007). Felleskap og mediebruk blant norsk-vietnamesere. I Nordic
Sociological Congress & Wahlbeck, Ö. Ny migration och etnicitet i Norden. [Åbo
Akademi].
Finlex. 2010: 1386. Lag om främjande av integration. Inrikesministeriet.
Fontana, A. & Prokos, A. H. (2007). The interview: From formal to postmodern. Left
Coast Press.

67

Forskningsetiska delegationen. (2019). Etiska principer för humanforskning och
etikprövning inom humanvetenskaperna i Finland. Hämtad 01.11.2021 från:
https://tenk.fi/sites/default/files/202101/Etikprovning_inom_humanvetenskaperna_2020.pdf
Galletta, A. & Cross, W. E. (2013). Mastering the Semi-Structured Interview and Beyond:
From Research Design to Analysis and Publication. New York University Press.
Garner, S. (2010). Racisms: an introduction. SAGE publications Ltd.
Gluck, S. B. & Patai, D. (1991). Women's words: The feminist practice of oral history.
Routledge.
Grant, J. (2016). Experience. The Oxford handbook of feminist theory.
Gubrium, J. F. & Holstein, J. A. (2001). Handbook of Interview Research. SAGE
Publications.
Heikkilä, E. & Peltonen, S. (2002). Immigrants and integration in Finland.
Migrationsinstitutet. Hämtad 3 februari 2022 från:
http://citeseerx.ist.psu.edu/viewdoc/download?doi=10.1.1.1075.9539&rep=rep1&type=
pdf
Hersch, J. (2015). Sexual harassment in the workplace. IZA World of Labor.
Hollway, W. & Jefferson, T. (2000). Doing qualitative research differently: Free
association, narrative and the interview method. SAGE Publications.
Joseph, J. E. (2009). Identity. I Llamas, C. & Watt, D. Language and Identities. Edinburgh
University Press.
Jämställdhetsombudsmannen. Sexuella trakasserier och trakasserier på grund av kön.
Hämtad 17 mars 2022 från: https://tasa-arvo.fi/sv/sexuella-trakasserier

68

Kershen, A. J. (2017). Mother tongue as a bridge to assimilation?: Yiddish and sylheti in
East London. I Kershen, A. J. Language, labour and migration. Taylor and Francis.
Krivonos, D. (2019). The making of gendered ‘migrant workers’ in youth activation: The
case of young Russian-speakers in Finland. Current Sociology. 67:3. s. 401–418.
Kruks, S. (2018). Retrieving Experience: Subjectivity and Recognition in Feminist
Politics. Cornell University Press.
Kushner, T. (2017). ‘Do not give flowers to a man’: Refugees, language and power in
twentieth century Britain. I Kershen, A. J. Language, labour and migration. Taylor and
Francis.
Kwok, C. (2020). Epistemic injustice in workplace hierarchies: Power, knowledge and
status. Philosophy & Social Criticism. 47:9. s. 1104–1131.
Lykke, N. (2010). Feminist studies: A guide to intersectional theory, methodology and
writing. Routledge.
Ländin, C. (2014). Härskartekniker: Identifiera, hantera och förebygga (1. uppl.).
Grönegatan förlag : Prima utveckling.
Mohanty, C. T. (2003). Feminism without borders: Decolonizing theory, practicing
solidarity. Duke University Press.
Oksala, J. (2014). In Defense of Experience. Hypatia. 29:2. s. 388–403.
Patai, D. (1991). U.S. Academics and third world women: Is ethical research possible? I
Gluck, S. B. & Patai, D. Women's words: The feminist practice of oral history. Routledge.
Reinharz, S. & Chase, S. (2001). Interviewing women. I Gubrium, J. F. & Holstein, J. A.
Handbook of Interview Research. SAGE Publications.

69

Raunio, P. (2013). Työhön Suomeen?: Tutkimus työperusteiseen maahanmuuttoon
liittyvistä koulutusprosesseista. Tampere University Press.
Scott, J. (1991). The Evidence of Experience. Critical Inquiry. 17:4. s. 773–797.
Simpson, J. & Whiteside, A. (2015). Introduction. I Simpson, J. & Whiteside, A. Adult
language education and migration: Challenging agendas in policy and practice.
Routledge.
Sonnis-Bell, M. (2018). Introduction: Arbitrary constructions and real consequences of
the self and other. I Sonnis-Bell, M., Bell, D. E. & Ryan, M. Strangers, aliens, foreigners:
The politics of othering from migrants to corporations. Brill.
Thacker, R. A., & Ferris, G. R. (1991). Understanding sexual harassment in the
workplace: The influence of power and politics within the dyadic interaction of harasser
and target. Human Resource Management Review. 1:1. s. 23–37.
Uguris, T. (2000). Gender, ethnicity and ‘the community’: locations with multiple
identities. I Wangui wa Goro, Ali, S. & Coate, K. Global feminist politics: identities in a
changing world. Routledge.
Unterhalter, E. (2000). Gendered diaspora identities: South African women, exile and
migration (c. 1960–95). I Wangui wa Goro, Ali, S. & Coate, K. Global feminist politics:
identities in a changing world. Routledge.
Wahlbeck, Ö. (2007). Ny migration och nya etniska identiteter i de nordiska länderna. I
Nordic Sociological Congress & Wahlbeck, Ö. (2007). Ny migration och etnicitet i
Norden. [Åbo Akademi].
Wahlbeck, Ö. (2007). Work in the kebab economy. A study of the ethnic economy of
Turkish immigrants in Finland. Ethnicities. 7:4. s. 543–563.
Wilson, F., & Thompson, P. (2001). Sexual harassment as an exercise of power. Gender,
Work & Organization. 8:1. s. 61–83.
70

Yost, M. R. & Chmielewski, J. F. (2012). Blurring the line between researcher and
researched in interview studies: a feminist practice?. Psychology of women quarterly.
37:2. s. 242–250.

71

Bilaga 1: Frågeschema
Inledning
-

Vilket område i Finland bor du i? Hur länge har du bott i Finland?

-

Varför flyttade du till Finland?

-

Hur länge har du arbetat i Finland?
Hurudana jobb har du haft i Finland?
Vad arbetar du med just nu?

-

Vad talar du för språk?

-

Vad har du för utbildning (i hemlandet och/eller Finland)?

Anställningsprocessen
-

Hurudant har det varit att söka jobb i Finland?
Vad har varit lätt och svårt?

-

På vilket sätt har ditt ursprung påverkat din möjlighet att få jobb i Finland?

-

Vad har du för erfarenheter av anställningsintervjuer?

-

Har du blivit annorlunda bemött än andra finska invånare i fråga om att få arbete?

-

Hur har dina språkfärdigheter påverkat dina möjligheter att få arbete?

-

Har du fått arbeten som reflekterar din utbildningsnivå?

Arbetsplatsen
-

Hur har du upplevt arbetsmiljön på dina arbetsplatser i Finland?

-

Vad tycker du att har fungerat bra i arbetslivet? Vad har fungerat dåligt?

-

Hur har din inskolning i arbetet fungerat?

-

Har språket påverkat din erfarenhet av arbetsplatsen?

-

Har dina erfarenheter på arbetsplatsen påverkat ditt liv i övrigt, följer
erfarenheterna med dig hem?

Relationen till chef och kollegor
-

Hur har du blivit behandlad av dina chefer?

-

Har du kunnat tala med din chef om eventuella problem i arbetet?

-

Hur har du blivit behandlad av dina kollegor?
Känner du att du är en del av gruppen på din arbetsplats?

-

Hur har du blivit behandlad av eventuella kunder?
72

Rasism
-

Har du blivit utsatt för orättvis behandling på någon arbetsplats?
Om ja, har du kunnat ta upp det med din chef?
Om du har tagit upp det med chefen, hur har situationen hanterats?
Önskar du att du skulle ha gjort något annat i dessa situationer?
Önskar du att någon annan skulle ha reagerat annorlunda?

-

Upplever du att du har blivit behandlad annorlunda än andra på grund av att du
har flyttat till Finland från ett annat land?
Har du blivit behandlad annorlunda än dina kollegor?

-

Har du upplevt rasism i arbetslivet?

-

Har ditt kön påverkat hur du blir behandlad på arbetsplatsen?

-

Har du några positiva eller negativa upplevelser särskilt på grund av ditt kön?
Kan du berätta mera?

Frågor om sexuella trakasserier
Folkhälsan har bett att jag ska ställa dessa frågor. De är intresserade av om kvinnor med
invandrarbakgrund har upplevt sexuella trakasserier på arbetet.
Berätta åt dem om definitionen av sexuella trakasserier: hämtat från tasaarvo.fi/sv/sexuella-trakasserier
Med sexuella trakasserier avses någon form av icke önskvärt verbalt, icke-verbalt eller
fysiskt beteende av sexuell natur vars syfte är eller som leder till en kränkning av en
persons psykiska eller fysiska integritet, särskilt när detta sker genom att skapa en hotfull,
fientlig, förnedrande, förödmjukande eller tryckande stämning. Exempel är:
-

sexuellt insinuerande gester eller miner

-

oförskämt prat med sexuell underton, oanständiga skämt samt påpekanden eller
frågor om figuren, klädseln eller privatlivet

-

pornografiskt material eller brev, e-postmeddelanden, textmeddelanden och
telefonsamtal med sexuell underton

-

fysisk beröring

-

förslag eller krav på könsumgänge eller annat sexuellt umgänge

-

våldtäkt eller försök till våldtäkt

73

-

Har du blivit utsatt för sexuella trakasserier på arbetsplatsen?
Kan du berätta mera om det?

-

Vet du om någon annan som har blivit utsatt för sexuella trakasserier på
arbetsplatsen?
Kan du berätta mera om det?

-

Vet du vart du kan vända dig ifall du eller någon annan blir utsatt för sexuella
trakasserier?
Upplever du att det finns tillräckligt med stöd om något sådant skulle ske?

Avslutning
-

Hur tycker du att det finländska arbetslivet skulle kunna ändras för att vara mer
inkluderande för kvinnor som har flyttat till Finland?

-

Finns det någonting du skulle vilja tillägga, någonting som jag inte ännu har frågat
dig men som du skulle vilja berätta om?

74

