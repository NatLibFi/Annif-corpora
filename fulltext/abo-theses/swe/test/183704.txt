Antirasistisk diskurs i hem och skola

Kritisk diskursanalys av levda erfarenheter, den finländska grundskolans
läroplan och antirasistiska webbsidor

Linda Yrjölä
40458
Pro gradu-avhandling i nordisk folkloristik
Handledare: Blanka Henriksson
Aminkeng Atabong Alemanji
Fakulteten för humaniora, psykologi
och teologi
Åbo Akademi
Åbo 2022

ÅBO AKADEMI – FAKULTETEN FÖR HUMANIORA, PSYKOLOGI OCH
TEOLOGI
Abstrakt för pro gradu-avhandling
Ämne: Nordisk folkloristik
Författare: Linda Yrjölä
Arbetets titel: Antirasistisk diskurs i hem och skola - Kritisk diskursanalys av
levda erfarenheter, den finländska grundskolans läroplan och antirasistiska
webbsidor
Handledare: Blanka Henriksson, Aminkeng Atabong Alemanji
Abstrakt:
Denna avhandling analyserar genom kritisk diskursanalys hur rasism och antirasism
presenteras och berättas i grundskolan och hemmet. Materialet utgörs av den
finländska läroplanen för den grundläggande utbildningen (2014), svensk-, finskoch engelskspråkiga antirasistiska webbsidor och intervjuer med personer som
tillhör ras-, etniska- eller religiösa minoriteter.
I analysen används kritisk diskursanalys främst utgående från Teun A. van Dijks
teori samt Ibram X. Kendis definition av rasism och antirasism. Analysen är delad i
tre delar. Första delen jämför intervjupersonernas levda erfarenheter med läroplanen.
Andra delen jämför intervjupersonernas levda erfarenheter med de antirasistiska
webbsidornas samt jämförs dessa webbsidor med läroplanen. Slutligen presenteras
forskares, intervjupersonernas och mina egna synvinklar på framtiden angående
ämnet.
Analysen visar att intervjupersonerna hade olika erfarenheter både i skolan och
hemmet. Den finländska läroplanen saknar antirasistiska mål och forskare ser ett
behov för att tillägga antirasistiska strategier och mål i läroplanen. Antirasistiska
webbsidorna presenterar antirasistiska mål och strategier men forskning visar att
denna information inte når hemmen.
Sidantal: 62

Nyckelord: Rasism, antirasism, rasifiering, diskursanalys, läroplan, intervju,
familj, skola, barndom, finland.

Innehållsförteckning

1 Inledning
1.2 Tidigare forskning
1.3 Disposition

1
2
3

2 Rasismens kontext i Finland
2.1 Begrepp
2.2 En kort världshistoria
2.2.1 Det samtida Finland

5
5
8
10

3 Teori och metod
3.1 Rasism, antirasism och mångkulturalism
3.2 Kritisk diskursanalys
3.2.1 Makt i diskurser

12
12
13
15

4 Intervju: metod och etik
4.1 Intervju som metod
4.2 Intervjuetik

17
17
19

5 Presentation av källmaterialet
5.1 Intervjupersonerna
5.2 Den finländska läroplanen för den grundläggande utbildningen
5.3 De antirasistiska webbsidorna

22
22
23
24

6 Analys av diskurserna
6.1 Diskurser om rasism och antirasism i läroplanen
6.2 Hemmet med inblick i arbete och fritid
6.2.1 Intervjupersonerna förklarar rasism för ett barn
6.3 Synvinklar på framtid och förbättring
6.3.1 Läroplanens framtid
6.3.2 Hemmets framtid

26
26
34
40
43
43
47

7 Sammanfattande ord

50

8 Källor
8.1 Intervjuer
8.2 Den finländska läroplanen
8.3 De antirasistiska webbsidorna
8.4 Litteratur
8.5 Bilagor

52
52
52
52
53
57

1 Inledning

Syftet med denna avhandling är att ge insikt och presentera erfarenheter i hur rasism
och antirasism presenteras och berättas i grundskolan och hemsfären. Detta görs
genom kritisk diskursanalys och genom att se på existerande rasistiska och
antirasistiska diskurser i källmaterialet som jämförs med intervjupersonernas levda
erfarenhet. Källmaterialet är delat i tre delar: den senaste finländska läroplanen för
den grundläggande utbildningen (2014), svensk-, finsk- och engelskspråkiga
antirasistiska webbsidor och intervjuer med personer som tillhör ras-, etniska- eller
religiösa minoriteter och som har gått i finländsk skola. Intervjupersonerna
intervjuades om sina erfarenheter kring hur rasism har diskuterats i deras familj, i
deras skola och hur de själv skulle förklara rasism för ett barn tillhörande samma
minoritet som dem själva.
Med denna avhandling vill jag ha svar på hur den levda erfarenheten ser ut jämfört
med den finländska läroplanens mål och de antirasistiska webbsidornas mål samt
presentera olika forskares, intervjupersonernas och min egen syn på framtiden
angående ämnet. Denna information kommer att ge insikt i hur personer av ras-,
etniska- eller religiösa minoriteter upplever att rasism talas om i deras uppväxt, samt
presentera läroplanens och webbsidornas antirasistiska brister och styrkor.
Avhandlingen fick sin början med att jag läste artiklar om afrikan-amerikanska
mammors reflektioner kring att måsta förklara rasism för sina barn. Det fick mig att
tänka på hur detta sker i Finland. Jag har personligen inget minne av att min skola
eller att mina föräldrar skulle förklarat eller talat om rasism i mina yngre år, även om
det fanns barn av rasminoritet i alla skolor jag gått i sedan daghemmet. Då jag
diskuterade med andra finländare om detta, har de haft olika erfarenheter av
huruvida det har talats om rasism i deras skola och hem.
Jag är finlandssvensk, men har sällan utsatts för rasism på grund av denna identitet.
Största delen av mitt liv har jag inte heller haft vänner som skulle tillhört en ras-,

1

etnisk- eller religiös minoritet som var aktivt rasistiskt utsatt i Finland1. I gymnasiet
blev jag intresserad av politik då jag även för första gången självmant började läsa
om rasism och minoritetsfrågor. Senare i slutet av mina kandidatstudier började jag
aktivt studera dessa ämnen akademiskt främst genom mina biämnen social exclusion
och religionsvetenskap.
Min levda erfarenhet av rasism är annorlunda än mina intervjupersoners och jag
reflekterar mera om denna dynamik i kapitel fyra (4). I White Like Me: Reflections
On Race From A Privileged Son (2008) förklarar Tim Wise hur man som medlem av
majoritetsgruppen har lyxen att kunna undgå att måsta reflektera över raser och
rasism. En lång tid i mitt liv hade jag inte ett intresse och behov av att lära mig om
minoriteter och rasism. Detta var förstås möjligt eftersom jag är en vit infödd
finländare, medan flesta ras-, etniska- och religiösa minoriteter inte kan undgå dessa
ämnen. Ifall jag inte senare i livet skulle ha blivit intresserad av rasism, kunde jag
fortsatt leva mitt liv utan att måsta tänka på detta ämne desto mera. Eftersom en
majoritetsgrupp kan ignorera eller förneka en minoritetsgrupp, betyder det att
samhällets befolkning kan leva mycket olika liv där den privilegierade gruppen kan
vara omedveten om dessa olika sidor av samhället (Wise 2008, 119). Även om Wise
forskar ur en amerikansk synvinkel så kan detta relateras till Finland. Däremot får
det inte glömmas att jämfört med USA, har ras- och invandrarpolitik inte varit en
aktiv diskurs i Finland förrän 1990-talets invandrarvågor, detta diskuteras mera i
kapitel två (2).

1.2 Tidigare forskning

Detta är en avhandling inom Nordisk Folkloristik. Vad som gör denna avhandling
folkloristisk är att en del av källmaterialet består av levda erfarenheter samt att
analysen ser på överförandet av information från en grupp till en annan. I detta fall

1

Jag anser inte att finlandssvenskar är aktivt rasistiskt utsatta, då vi har en relativt stark och trygg
position i Finland.

2

från läroplan till skolbänken, antirasistisk webbsida till dess läsare och föräldrar till
barn.
Det finns inte forskning med fokus på hur personer av ras-, etniska- eller religiösa
minoriteter i Finland upplever att de blivit förklarade rasism i skolan och av deras
familj. Dessa frågor kommer delvis fram i forskning om intervjuer med rasistiskt
utsatta, men jag ville skapa material som fokuserade endast på dessa frågor. Denna
avhandling använder sig främst av sociologisk, etnologisk och pedagogisk forskning
då dessa hade största utbudet av forskning om rasism och antirasism i läroplanen,
skolan och hemmet. Forskningen som används i denna avhandling presenteras mera i
detalj i kommande kapitel.
Jag skriver denna avhandling med en antirasistisk position. Enligt Honkasalo och
Suurpää (2009, 148) byggs antirasistisk forskning av ömsesidig diskussion och de
påpekar att detta kan ske varsomhelst: på föreläsning, vid kaffebordet, i
epost-diskussioner, genom att lyssna på andra, med mera. Jag anser definitivt att
mina diskussioner med vänner, med handledare, på seminarium och olika kurser, vad
som talas i media och genom att läsa litteratur, har gett mig en bredare kännedom
och olika synvinklar i dessa ämnen. Rasism som ämne är känsligt och värdeladdat
och ingen aktör är osjälvisk, men Honkasalo och Suurpää anser att ens position,
känslor, erfarenheter och uppfattningar inte behöver vara ett hinder, utan en del av
analysens helhet (ibid. 147–148).

1.3 Disposition

Denna avhandling består av nio kapitel. Inledningen presenterar avhandlingens
forskningsfråga, syfte, tidigare forskning och disposition. I nästa kapitel (2)
presenterar jag begrepp samt historisk och politisk kontext för att förklara hur
samtida finländska diskurser om rasism och antirasism har utvecklats. I kapitel tre
(3) presenterar jag teorierna jag använder för denna avhandling: vilken definition av

3

rasism, antirasism och mångkulturalism jag använder mig av, samt min analysmetod
kritisk diskursanalys. I kapitel fyra (4) introduceras insamlingsmetoden som är
kvalitativa forskningsintervjuer, samt etik och problem kopplat till insamlingen och
användningen av detta material. Före själva analysen presenteras de tre
källmaterialen i kapitel fem (5): intervjupersonerna, den finländska läroplanen för
den grundläggande utbildningen och de antirasistiska webbsidorna som jag valt.
Analyskapitlet (6) är delat i tre delar: 6.1 Diskurser om rasism och antirasism i
utbildningen, 6.2 Hemmet med inblick i arbete och fritid 6.3 Synvinklar på framtid
och förbättring. Slutligen sammanfattas hela avhandlingen i kapitel sju (7). Det sista
kapitlet åtta (8) presenterar källmaterialet, litteraturlista och diverse bilagor.

4

2 Rasismens kontext i Finland
I denna avhandling använder jag kritisk diskursanalys som presenteras i kapitel 3.2.
En viktig del av att förstå en diskurs kritiskt, är att sätta in den i en kontext, vilket
den historiska bakgrunden är en del av (Wodak & Meyer 2009, 30). För att förstå
den finländska staten och befolkningens inställning till immigration, rasism och
antirasism idag, redogör jag för hur raser och rasism formas samt presenterar en kort
relevant världshistoria.

2.1 Begrepp

I detta kapitel presenterar jag några relevanta begrepp, för att förklara vad raser är
och hur de formas, samt för att redovisa för läsaren vilka definitioner av dessa
begrepp jag använder mig av i avhandlingen. Rasism och antirasism presenteras i
teorikapitlet 3.1 då dessa har starkare relevans i själva analysen.
I avhandlingen har jag valt att intervjua personer som tillhör en etnisk-, ras- eller
religiös minoritet. Ras och etnicitet är nära kopplade till varandra och vissa
definitioner beskriver dem till och med som samma sak. Jag har valt att skilja dem
åt, eftersom då människor diskuterar dessa i vardagen brukar de definiera dem som
olika begrepp. Flera forskare konstaterar att historia och det sociala spelar en viktig
roll i skapandet av raser och etnicitet (Omi & Winant 2015, 110; People & Bailey
2010, 289). Således väljer jag, som de flesta definitioner av dessa begrepp, att se
dem som sociala konstruktioner. Etnicitet fokuserar på kategorisering av kulturer.
James People och Garrick Bailey (2010, 289) definierar etnicitet i grund och botten
som en social kategori av människor baserat på deras uppfattningar av delade sociala
erfarenheter eller deras förfäders delade erfarenheter. Medlemmarna i en etnisk
grupp anser sig dela kulturella traditioner och historia som skiljer dem från andra
grupper (ibid.). Etnisk gruppidentitet har en stark psykologisk eller känslomässig
komponent, som delar in världens människor i motsatta kategorier dvs "oss" och

5

"dem" (ibid.). Till skillnad från social stratifiering, som indelar människor
horisontellt baserat på socioekonomiska faktorer, indelas etniska identiteter vertikalt
och skär igenom klasskillnaderna (ibid.). Med andra ord kan olika sociala kategorier
av en befolkning tillhöra samma etnicitet (ibid.).
Jag har valt Michael Omis och Howard Winants (2015, 110) definition av ras: ”Race
is a concept that signifies and symbolizes social conflicts and interests by referring
to different types of human bodies.”. Omi och Winant förklarar vidare att ras
generellt kategoriseras från fenotyper det vill säga biologiskt utseende och att skapa
raser är kopplat till olika sociala- och historiska händelser (ibid.). Människor skiljer
raser oftast genom att se på fenotyper, men Steve Garner påpekar i Racisms – An
Introduction att det biologiskt i människors gener finns nästan inga skillnader mellan
”raser” (Garner 2017, 2). Garner (2017, 3) hävdar att det sociala ger oss verktyg och
information om vår historia och kultur, vilket ger oss förmågan att se människor som
raser. En del av att forma raser är också det ideologiska arbetet som görs kollektivt
genom att tolka likheter och olikheter mellan raser (ibid. 3).
I boken Racial Formation in the United States introducerar Michael Omi och
Howard Winant rasbildningsteori för att förklara hur raser skapas (2015, 109). De
beskriver processen som en sociohistorisk process genom vilken rasidentiteter
skapas, levs ut, transformeras och förstörs (ibid. 109). De delar in processen i tre
delar 1. Rasifiering 2. Rasprojekt, och 3. Rasism. I detta kapitel presenterar jag
endast rasifiering och rasprojekt, då rasism presenteras i teorikapitlet, och jag valt en
annan forskares definition för detta.
Omi och Winant (2015, 111) beskriver rasifiering som ett sätt att skapa och skilja
mellan folkgrupper och som en process där olika sociala och symboliska betydelser
väljs ut och kopplas till tolkade fenotypiska skillnader. För att se hur rasifiering sker,
måste man undersöka det ifrån den specifika situationen eller kontexten som den
sker i, då olika situationer har olika agenter, aktörer, och olika beteendemönster
(Garner 2017, 24). Rasifiering sker makro- och mikrosocialt, och den allmänna

6

överenskommelsen bland forskare är att det är något skadligt som görs mot andra
som en del av ett maktförhållande (Omi & Winant 2015, 111; Garner 2017, 26).

Rasprojekt kan beskrivas vara hur rasidentiteter används individuellt eller kollektivt,
exempelvis hur ras tolkas, förklaras samt hur resurser delas och organiseras längs
särskilda rasgränser (Omi & Winant 2015, 125). Rasprojekt kan vara både positiva

och negativa. Ett exempel på ett makrorasprojekt kan vara till exempel polisens
diskriminering av en raser eller att skapa arbete för invandrare. På mikronivå kan
dessa rasprojekt till exempel vara någon som bär en svastika eller någon som tar del
av antirasistisk aktivism. Omi och Winant påpekar att dessa projekt inte ska ses som
separata autonoma idéer, utan snarare en reflektion och svar på ras i ett socialt
system (ibid. 125).
Som fortsättning på synen av ”oss” och ”dem” används andrafiering (eng. othering)
ofta av forskare. Andrafiering är en diskursiv process, där det skapas en
dominerande grupp: ”oss” ”själva” som konstruerar en eller flera utegrupper: ”dem”
”andra” (Stazaks 2008, 2). Andrafiering är nära kopplat till rasifiering men är ett
bredare begrepp då rasifiering endast fokuserar på ras, medan andrafiering kan
inkludera exempelvis kön, klass, språk, ålder och religion (Omi & Winant 2015, 105,
111). Andrafiering kan ske både medvetet och omedvetet och målet är att
stigmatisera den andra gruppen, behandla dem annorlunda än den egna gruppen samt
att underordna dem, bland annat i krig är andrafiering ett viktigt verktyg för att se
andra grupper som fiender (Omi & Winant 2015, 105, 111; Stazaks 2008, 2)

7

2.2 En kort världshistoria

För att förstå hur dagens rasism och antirasism fungerar i Finland, måste vi se
tillbaka i historien. I detta kapitel presenterar jag kort nyckelhändelser i rasismens
världshistoria och drar paralleller med hur dessa händelser har påverkat Finlands
rasismdiskurser.
Människor har kategoriserats i olika nivåer av värde före den kolonialistiska
förslavningen av Afrika på 1300-talet (Cohn-Sherbok 2003; Fredrickson 2002), men
denna händelse är vad som främst utvecklade dagens rasism. Rasism på grund av
hudfärg var ännu inte prevalent under kolonialiseringens början, snarare spelade
kristendomen en stor roll i andrafierandet och assimilerandet av afrikaner och de
infödda i Amerika (Fredrickson 2002, 38; Garner 2017). Från en kristen synvinkel
sågs de flesta av dessa som hedningar som inte kunde frälsas, så de användes istället
som "produktvara" det vill säga slavar (Fredrickson 2002; Garner 2017). I Norden
ser vi oss inte ha varit delaktiga av kolonialiseringen (Rastas 2019). Detta beror
delvis på brandingen av nordiska länderna som demokratiska, fredliga och aktiva i
olika form av freds- och människorättsprojekt (ibid.). Norden har dock också varit
involverad i kolonialismen av Afrika och andra områden som samernas mark, både
direkt och indirekt (ibid.).
Under upplysningstiden år 1720–1820 kategoriserades raser och kulturer av olika
tänkare (Garner 2017, 8). Ideologin om slavhandeln var inte längre religiöst grundad
utan nu baserades den på sekulär realism (ibid.). På 1800-talet introducerades
rashygienen, med andra ord sökandet efter en ”ren ras” vilket inkluderade
antropometriska mätningar av kroppar, då kroppen ansågs vara nyckeln till vilken
kultur människor tillhörde (Garner 2017, 10; Fredrickson 2002, 82). Denna
kategorisering av raser och den rasism som den ledde till ligger till grund för hur
raser kategoriseras än idag och varför rasism mot särskilt hudfärg blev mycket
utbrett (ibid.). Under 1700- till 1800-talet sågs Finland som mongoler av
västvärlden, och för att få en bättre rasidentitet började Finland presentera sig som
germanska (Puuronen 2011, 73). I Finland blev främst samer och romer utsatta för

8

en negativ bild på grund av rashygien (Lehtonen, Piela, Snellman 2012, 231; Uusi
Suomi. 2009).
Slaveriet i USA upphörde med USA:s inbördeskrig 1865, men strax därefter blev
den vita makten som starkast i USA fram till andra världskriget (Fredrickson 2002,
91). Motsvarande ändring i vita makten skedde runt världen, så som Sydafrikas
apartheid 1910–1989 och Tysklands antisemitism 1933–1945 (Fredrickson 2002,
95). Fredrickson förklarar att Förintelsen spelade en viktig roll för att ändra världens
syn på rasism till något negativt, detta ledde även till slutet för rashygienen (ibid.
2002, 124). Efter världskriget ändrades rasismen till den så kallade "nya rasismen",
som även kallas kulturell rasism. Puuronen (2011, 57) påpekar att den gamla
rashygienen helt enkelt förändrades till kulturhygien där assimilering av kulturer
blev den nya trenden. Då den finländska nationalismen stärktes, ansågs samerna inte
ha en historia och man trodde att de skulle försvinna småningom som ett folk
(Lehtonen, Piela & Snellman 2012, 231). Samerna började assimileras efter
världskrigen och deras områden kolonialiserades av den finska staten (ibid.). Även
om samerna efter denna assimilation ännu idag står kvar relativt starkt som både
kultur och folk, påverkas de ännu av minskade rättigheter och de geografiska
områden som de miste (Lehtonen, Piela & Snellman 2012, 231).
Postkolonialismen var övergången från kolonialism till självbestämmande för de
länder som var kolonialiserade. Postkolonialism visar de nuvarande politiska
problemen efter hundratals år av expropriation det vill säga övertagning av egendom,
exploatering och lidande (Fredrickson 2002, 128; Darian-Smith 1996, 292). Det
växte fram ett beroende mellan väst och icke-väst. Väst dominerar länder, raser och
samhällen som lämnades i ett underläge efter kolonialiseringen (Darian-Smith 1996,
292, 294). Dessutom är den västerländska identiteten och överlägsenheten beroende
av andrafierandet av öst, exempel på detta är väst versus islam (ibid, Allen 2010).
Kolonialismen är en faktor för fattigdom och oro, som lett till flykting- och
invandringsvågor, även de som invandrat till Finland vilket diskuteras mera i nästa
kapitel.

9

2.2.1 Det samtida Finland

Tidigare presenterades delar av hur världshistorien påverkat Finland i
rasism-relaterade frågor. I detta kapitel presenterar jag vad situationen är i det
samtida Finland.
I Rasistinen Suomi diskuterar Vesa Puuronen Finlands historia och politik kopplat till
rasism. Under Finlands lågkonjunktur på 1990-talet kom det en större invandrarvåg,
samma hände under flyktingkrisen 2015 (Puuronen 2011, 204; Barlai m.fl. 2017). En
stor del av befolkningen ansåg att dessa invandrare var orsaken till arbetslösheten
och regeringens minskning av olika förmåner (Puuronen 2011, 204). Puuronen
(2011, 204–205) anser att detta ledde till tillväxten av extremhögern i politiken och
vardagen. Det mest populära partiet med starkaste kritik mot invandrare är
Sannfinländarna som har varit aktiva sedan 2008 och fortfarande är ett populärt parti
idag (ibid. 207).
År 2009 samlade den evangelisk-lutherska kyrkan in synpunkter på invandrarpolitik
via sin webbplats. I omröstningen fanns en öppen fråga som alla kunde svara på
”Vad vill du säga om att invandrare ansluter sig till arbetskraften”. Puuronen
kategoriserade 1493 av dessa slumpmässiga svar till: ~30% var negativa/rasistiska
~50% positiva och ~20% neutrala/oklara (2011, 245–246). Detta är en ganska stor
andel negativa svar om procentandelen jämförs med den finska befolkningens antal.
Puuronen listar de minoriteter som finländarna är mest intoleranta mot som följande:
1. somalier 2. araber 3. kurder och 4. ryssar. Rasminoriteterna som Puuronen
intervjuade i sin studie hävdar att de mest lider av att bli behandlade orättvist, får
mindre stöd och blir diskriminerade (2011, 71, 103–104).
Finland kan sägas ha ett stort problem med rasism, och har bland annat klassificerats
som EU:s mest rasistiska land enligt europeiska byrån för grundläggande rättigheter
(FRA) i sin forskning EU MIDIS II (2017). EU:s MIDIS II-forskning bygger på en
undersökning om rasism mot invandrare och etniska minoriteter. Undersökningen tar

10

reda på hur diskriminering upplevs i olika situationer, till exempel i offentliga
tjänster och på jobbet, synen på integration och förtroende för offentliga
institutioner, tillgivenhet till landet (Finland) där de bor och medvetenhet om ens
rättigheter (FRA 2017). I detta frågeformulär definieras rasism som: trakasserier och
brott orsakade av hat mot människor på grund av deras etnicitet eller
flyktingbakgrund, religion eller hudfärg (FRA 2017, 11). Denna studie speglas även i
Puuronens forskning där det kommer fram att minoriteter inte litar på myndigheterna
i Finland och mycket av rasismen rapporteras inte (Puuronen 2011, 171–172).
Finlands långa komplicerade historia har lett till att rasismen idag ser ut som den gör
i Finland. De främsta faktorerna är kolonialism, assimilering, invandrarvågor och
extremhögerpolitik. I de nordiska länderna, precis som Finland, har rasism som
ämne undvikits en lång tid både offentligt och i akademin (Rastas 2009, 1). Detta har
resulterat till att dessa länder saknar vokabulär för att diskutera dessa ämnen (ibid.).
Samtida antirasism i Finland är underforskat, men institutioner, organisationer och
politiker har börjat arbeta med mera inkluderande och antirasistiska policyer,
troligtvis både på grund av minoriteternas ökande antal i Finland och för att det
skandinaviska sociala klimatet utvecklas till mera antirasistiskt. Justitieministeriet i
Finland publicerade 28.10.2021 ett handlingsprogram mot rasism ”Ett jämlikt
Finland: Statsrådets handlingsprogram mot rasism och för goda relationer”, som
presenterar regeringens mål i att bekämpa rasism och diskriminering inom alla
delområden i samhället (Statsrådet 2021). Jag presenterar denna publikation aningen
mera detaljerat i sista analyskapitlet 6.3.

11

3 Teori och metod

I detta kapitel presenterar jag vilken definition av rasism, antirasism och
mångkulturalism jag använder i analysen. Jag presenterar även min teori och
analysmetod kritisk diskursanalys.

3.1 Rasism, antirasism och mångkulturalism

Inom forskning har rasism och antirasism otaliga definitioner. Även mitt källmaterial
baseras på olika tolkningar av vad rasism är, det vill säga intervjupersonerna, den
finländska läroplanen och antirasistiska webbsidorna har alla sina egna definitioner
av vad rasism är. I denna avhandling har jag valt att se rasism och antirasism med
Ibram X Kendis definition från boken How to be an Antiracist (2019, 20): ”Racism
is a powerful collection of racist policies that lead to racial inequity and are
substantiated by racist ideas”. Med rasistiska policyer menar han varje åtgärd, till
exempel en lag, som producerar eller upprätthåller ojämlikhet mellan raser. I andra
rasismdefinitioner skiljer man mellan så kallad systematisk/institutionell rasism
jämfört med individuell-/vardagsrasism. Kendi beskriver denna vardagsrasism som
en omedelbar synlig manifestation av en underliggande rasistisk policy, då han inte
ser behovet av att skilja mellan systematisk- och vardagsrasism (2019, 19). Enligt
Kendis definition av rasism, är en rasist någon som stöder rasistiska policyer eller
uttrycker rasistiska idéer, och motsatsen är en antirasist, det vill säga någon som
stöder antirasistiska policyer och idéer (ibid. 13)
Antirasism förklaras som produktionen av rasrättvisa (race equity) i motsats till
rasorättvisa (race inequity) (Kendi 2019, 18). Kendi konstaterar att man inte blir
rasist och antirasist, utan att det beror på ens rasistiska eller antirasistiska val i
stunden, men att vi kan sträva till att vara antirasister (ibid. 22). Därför anser han
även att vara ”icke-rasist” är ett rasistisk val, då rasistiska policyer stöds både genom

12

handling och passivitet, varav att vara icke-rasist är passivitet (ibid. 19). Med denna
definition av rasism kommer jag att urskilja de rasistiska och antirasistiska
diskurserna i källmaterialet.
Mångkulturalism som begrepp genomsyrar både akademin och politik, vilket gör
begreppet svårt att definiera. I denna avhandling använder jag mig främst av David
Theo Goldbergs tankar om mångkulturalism. Goldberg (2015) beskriver
mångkulturalism som ett firande av kulturell mångfald, som däremot misslyckas att
främja jämlikhet då indelningen av kulturer alltid resulterar till bias (ibid.). Även då
det formas nya kulturella identiteter för grupper hävdar Goldberg att spöket av gamla
stereotypier lever kvar (ibid).

3.2 Kritisk diskursanalys

I detta kapitel presenterar jag kritisk diskursanalys, som är min analysteori och
-metod. Jag bollade mellan olika teorier, tills jag ansåg att kritisk diskursanalys
skulle vara den mest fruktbara analysmetoden för mitt källmaterial. Den
diskursanalytiska metoden möjliggör att plocka isär text och att analysera hur
mening skapas och förs vidare. Kritisk diskursanalys är fokuserad på maktstrukturer,
vilket jag kommer att se på i mitt källmaterial då jag analyserar rasism och
antirasism.
I Methods of Critical Analysis - Second edition (2009) framför Ruth Wodak och
Michael Meyer hur olika forskare definierar diskurs på olika vis (2009, 16). Vissa
forskare skiljer mellan text och diskurs, medan andra anser att all diskurs består av
text, varav texten då definieras som både skriftlig och muntlig (ibid. 16). För att
definiera vad som menas med diskurser i denna avhandling använder jag en bredare
definition av Teun A. van Dijk (2008a) som har sin grund i Jay Lemkes definition
(1995) där även semiotik inkluderas i diskurs. Dijk definierar diskurs som all form

13

av språkbruk som yttras som text eller samtal i samspel samt inkluderar semiotik så
som bilder, layout et cetera (2008a). Norman Fairclough och Ruth Wodak (1997,
258) beskriver diskurs som en form av social praxis som formas av och formar:
situationer, institutioner och sociala strukturer som de är kopplade till, vilket gör att
diskurs upprättar situationer, kunskap, sociala identiteter och relationer mellan
personer och grupper (ibid.). Detta betyder att diskurs upprätthåller och skapar
socialt status quo (ibid.)
Wodak och Meyer beskriver den anmärkningsvärda skillnaden mellan diskursanalys
och kritisk diskursanalys vara att den senare är tvärvetenskaplig och
multimetodologisk och är ett problematiserande tillvägagångssätt (2009, 12, 15).
Wodak och Meyer menar att ”kritisk” i ”kritisk diskursanalys” står för den etiska
standarden att presentera sin position, sina värderingar och forskningens mål klart
och öppet för läsaren (Wodak & Meyer 2009, 17). Centralt för kritisk diskursanalys,
är att dess forskare inte är neutrala (Dijk 2008b, 6–7). Makten utforskas oftast från
den dominerade gruppens perspektiv och intresse, med syfte att skapa alternativ för
denna dominerade grupp (ibid.). Min positionering är därför även aktuell i denna
avhandling och har presenterats i inledningen (Kapitel 1) och presenterades även till
intervjupersonerna i intervjuförfrågan. Eftersom denna avhandling görs med ett
antirasistiskt perspektiv, betyder detta att makten utforskas ifrån de dominerades
perspektiv och intresse.
Som delvis reflekterats tidigare i avhandlingen i kapitel två (2), påverkas diskurser
av kontext. Kontexten kring en diskurs är påverkad av alla inblandade. Detta blir
utmanande då både forskaren och dess forskningspersoner har sitt eget personliga,
professionella och känslomässiga engagemang i ämnet (Fairclough 2011, 110–111,
Wodak & Meyer 2009, 2). Samtidigt är de påverkade av olika motiv vilket
inkluderar sociala, ekonomiska och politiska motiv, likaså får det inte glömmas
maktskillnaden mellan forskare och deras forskningspersoner (ibid.).
Diskursanalytikernas forskning sker inte utanför diskurser utan är en del av det ”The
analyst can – and has to – take a stand. She can invoke values, norms, the

14

constitution, universal human rights and so on. But when doing so, she must never
forget that these values, norms, laws and rights have been discursively constructed”
(Wodak & Meyer 2009, 48). Mitt skrivande av avhandingen påverkas även av
diskurser, därför måste jag definiera min identitet, position och begrepp jag använder
i avhandlingen, vilket har presenterats i tidigare kapitel.

3.2.1 Makt i diskurser

Inom diskursanalytisk forskning finns det intresse för att analysera användningen av
makt: både hur den skapas, upprätthålls och utnyttjas av den dominerande gruppen
(Wodak & Meyer 2009, 19). Detta inkluderar även intresset att analysera hur den
dominerade gruppen tar diskursivt motstånd mot makten som de utsätts för (ibid.).
Teun A. Van Dijk är en av forskarna som är mest insatta i kritisk diskursanalytisk
forskning då det kommer till olika former av social makt och dess användning, som
exempelvis i frågor som gäller rasism och minoriteter. Jag använder mig främst av
hans diskursiva teorier i analysen av denna avhandling.
Det finns flera definitioner på makt. Dijk definierar social makt som kontroll i boken
Discourse and Power (2008b, 9). Denna kontroll utförs av en grupp över andra
grupper (ibid.). Dijk delar kontrollen i två grupper. Kontrollen av den dominerande
gruppen kan ske som en rak social praxis, exempelvis genom att styra vad som
skrivs och sägs av vem, som till exempel regler och lagar (ibid.). Kontrollen kan
också ske indirekt i form av sinneskontroll där den dominerande gruppen försöker
påverka dominerade gruppen genom diskurser: vilken kunskap personer och grupper
har tillgång till, att skapa ideologier, åsikter, och attityder om grupper och även att
skapa personliga och sociala representationer (ibid.).
Dijk påpekar att kritiska diskursanalytiker inte endast är intresserade av
maktanvändning i sig, utan speciellt hur makter utnyttjas i form av maktmissbruk

15

och hur detta resulterar i social ojämlikhet och orättvisa (2008,1). Forskare måste
därför skilja mellan maktbruk och maktmissbruk och förstå att ifall de definierar
utnyttjandet av makt och dess missbruk som något dåligt, så tar de en etisk och
moralfilosofisk ställning (Wodak & Meyer 2009, 19; Dijk 2008b,1). Jag baserar min
syn på maktmissbruk i avhandlingen likt Dijk som anser att allt maktmissbruk, som
exempelvis rasism, är fel, då denna praxis är oförenlig med normer för social
jämlikhet (Dijk 2008b, 1–2).

16

4 Intervju: metod och etik
I detta kapitel presenterar jag intervjuer som metod, processen av att göra intervjuer
och etiska frågor kopplade till mina intervjuer. Intervjupersonerna presenteras i
kapitel 5.1.
Med tanke på att jag gör intervjuer om ett känsligt ämne och att jag inte är en del av
samma minoritetsgrupper som de jag intervjuar, betyder det att jag måste reflektera
över min position och mina tillvägagångssätt. Oscar Pripp skriver i sin artikel
”Reflektion och etik” i boken Etnologiskt fältarbete om hur forskare måste kritiskt
reflektera över sina forskningstraditioner och ifrågasätta invant tänkande både innan
fältarbete och medan fältarbetet pågår. Pripp (1999, 45) påpekar att forskaren måste
tänka på hur olika begrepp och kategorier används och uppfattas i det fält som man
är på väg att studera. I studien av rasism måste forskaren bestämma vilka
definitioner som används, vilket är svårt då det finns stora mängder forskning och
definitioner. Då det kom till att välja litteratur och forskning använde jag mig av
vägledning av mina handledare och bekantade mig med den litteratur som andra
forskare i fältet har använt sig av.

4.1 Intervju som metod

Jag kontaktade intervjupersonerna via organisationer och sociala medier. Kring 40
olika Facebookgrupper och organisationer kontaktades varav ungefär hälften gick
med på att dela min intervjuförfrågan antingen på deras webbsida eller e-post.
Orsaker till nekande var bland annat att grupperna endast ville vara med i större
forskningsprojekt, eller att de inte ansåg att diskussion om rasism hördes hemma i
deras grupp. Facebookgrupperna och organisationerna var finländska och kopplade
till ras, etnicitet, rasism eller minoritetsreligioner i Finland. Intervjuförfrågan var
relativt kort och koncis och innehöll basinformation om avhandlingen och intervjun.

17

Intervjuförfrågan varierade aningen beroende på gruppen de skickades till eller om
den skickades rakt till individer, i mina bilagor (bilaga 2) infogar jag en av dessa
svenska intervjuförfrågan. När en person visade intresse för att bli intervjuad, så
skickade jag dem ett privatmeddelande eller e-post med mera information om
intervjuns innehåll, deras rättigheter som intervjuperson och hur arkivering av
intervju går till om de skulle tillåta detta (bilaga 3). Insamlingen av intervjuerna
skedde under Covid-19 och följde regeringens rekommendationer.
Intervjuerna jag gjorde är semistrukturerade forskningsintervjuer. Semistrukturerade
betyder att jag hade delvis bestämda frågor (Bilaga 1), och kunde ställa
tilläggsfrågor vid behov. Många var intresserade av intervjuförfrågan och att bli
intervjuade, men då de privat fick mera information om intervjun, verkade det
skrämma bort människor, även om det var nämnt att intervjun inte behövde arkiveras
och skulle vara anonym. Mitt mål var att göra kring sex intervjuer, men slutligen var
det endast fyra som ställde upp, varav en hoppade av. Hoppa av i detta fall betyder
att intervjupersonen inte svarade på email för att skriva under intervjuavtalet efter
intervjun gjorts. Endast tre intervjuer kunde varit för lite om det var mitt enda
källmaterial, men mitt källmaterial är tredelat: den finländska läroplanen,
antirasistiska webbsidor, plus intervjuerna. Jag ansåg att jag kunde fortsätta med min
ursprungliga analysplan, då dessa intervjupersoner gav mycket information i sina
intervjuer. En av intervjuerna gjordes fysiskt ansikte mot ansikte, en via videosamtal
och en tredje via e-post. En av muntliga intervjuerna bandades in med diktafon,
transkriberades och fördes in i kulturvetenskapliga arkivet Cultura vid Åbo
Akademi, resten av intervjuerna förstördes. Flera forskare har diskuterat hur man
borde förhålla sig till intervjumaterial som inte är på intervjuavtal, varav konsensuset
är att inte använda raka citat. Intervjun av intervjupersonen som hoppade av kommer
jag inte att använda raka citat av.
Då man gör forskningsintervjuer måste man reflektera över sin ställning som
forskare till intervjupersonen. Pripp (1999) beskriver att intervjupersoner har
föreställningar om vad forskare gör, var av den vanligaste uppfattningen om forskare
är att deras forskning kommer att leda till förändring i exempelvis samhället. Ett sätt

18

jag undvek dessa förväntningar var genom att på förhand berätta till
intervjupersonerna vad mitt syfte är, och att denna studie sker på magisternivå vilket
inte kommer leda till förändring i samhället. Lik Pripp, påminner även Eva
Fägerborg (Fägerborg 1999, 60) om att intervjupersonen och intervjuaren inte har
samma mål. Intervjupersoner kan anpassa sig till intervjuaren samt välja lämpliga
svar och undvika tala om svåra ämnen, eller till och med försöka provocera och
manipulera intervjuaren (ibid. 60). Mina intervjupersoner reflekterade ett par gånger
ifall deras svar var tillräckliga eller rätta, var efter jag påminde dem om att det inte
finns rätta svar och att inte ha ett svar till en fråga var material i sig.

4.2 Intervjuetik

Intervjuerna i denna avhandling har anonymiserats och intervjupersonerna har getts
pseudonymer, dessutom har namn av städer och områden ersatts med parentes och
kort förklaring, exempelvis ”(Liten stad i Finland)”. Pripp (1999, 51) anser att olika
forskning kan kräva olika etiska grunder, men att forskaren i grund och botten ska
följa individskyddskravet. I Finland följer vi Forskningsetiska delegationens
(TENK) anvisningar, då det kommer till forskningsintervjuer för forskning. Största
delen av intervjupersonens rättigheter ingår i intervjuavtalet som ifylls, men en del
saker bör påpekas vid kontakt av intervjuperson och före själva intervjun börjar.
Under den första kontakten förklarar jag avtalet, vilka rättigheter intervjupersonen
har samt vilket syftet för avhandlingen är. Ifall intervjupersonen går med på att bli
intervjuad, ger jag dem en lista förhandsfrågor för att ge dem en chans att på förhand
fundera och bekanta sig med hurdan typ av frågor som jag kommer att ställa dem
under intervjun. Före intervjun påpekar jag än en gång att detta är frivilligt och att de
får avbryta intervjun när de än vill samt att de inte behöver besvara alla frågor.
I Anna Rastas (2007, 266–267) analys i Rasismi lasten ja nuorten arjessa Transnationaalit juuret ja monikulttuuristuva Suomi framkom det vara ovanligt att
tala om rasistiska upplevelser både i skolan, bland andra i samma ålder och hemma.

19

Jag måste även reflektera över huruvida mina intervjupersoner är från miljöer där att
tala om rasism inte skett eller varit uppmuntrat, och ifall detta skulle påverka deras
förmåga att tala om rasism. Främst antog jag att de som ställer upp för en intervju
skulle vara färdiga att tala om dessa ämnen.
Då jag i min avhandling frågar om intervjupersonernas barndom, kunde en målgrupp
för intervjuerna ha varit barn. Rasism kan däremot vara ett känsligt och tungt ämne
för flera, vilket gör det ännu svårare om man satte barn berätta om detta. Rastas
(2007, 29) ifrågasätter hur man skall behandla forskningsmaterial skapat med barn,
då barn och inte heller alltid unga har en uppfattning om vad forskare gör. Eftersom
det finns så många etiska problem med att intervjua barn, speciellt om detta ämne, så
valde jag att inte göra det. Om jag hade mera erfarenhet av att arbeta med barn, eller
var inläst i området, skulle jag kanske valt barnintervjuer som ett alternativ.

Samassa tilassa ja ajassa jaettu todellisuus ei välttämättä ole sama tutkijalle ja
tutkimussubjekteille. Monet muutkin kuin erilaiset etnisyyden piiriin luettavissa olevat asiat
voivat rakentaa erilaisuutta tutkijan ja tutkimussubjektien välille: sukupuoli, ikä, luokka tai
sosio-ekonominen asema, asuinpaikka, asemoituminen rodullistetuissa hierarkioissa ja
erilaiset henkilöhistoriat yleensä. Tutkiessani valkoiseksi kategorisoituna (ks. artikkeli II)
aikuisena naisena usein ei-valkoiseksi kategorisoitujen lasten ja nuorten kokemuksia minua
tuskin voi kotikentälläkään pitää ”natiivina”, tai ”samanlaisena” kuin he.2 (Rastas 2007, 67)

Anna Rastas går mera in på hur och varför intervjupersoner undviker tala om vissa
ämnen. Rastas (2007) artikel ”Miksi rasismin kokemuksista on niin vaikea puhua?”,
behandlar hur barn och unga berättar och delar med sig om rasism i vardagen. Vissa
avböjde Rastas intervjuförfrågan på grund av att rasism är ett känsligt intervjutema
och för de personliga och smärtsamma händelserna som personerna varit med om
(ibid. 264–265). Andra orsaker varför människor avböjde intervjun spekulerade
”Delade verkligheten i samma rum och samma tid är inte nödvändigtvis samma för forskaren och
forskningspersonerna. Många faktorer, flera än bara etnicitet, kan bygga distinktion mellan forskaren
och forskningspersonen: kön, ålder, klass eller socio-ekonomisk status, bostadsort, positionering i
rashierarkier och olika personliga historier i allmänhet. När jag, kategoriserad som vit vuxen kvinna,
studerar kategoriserade barns och ungas erfarenheter, kan jag knappast anses som ”infödd” eller ”lik”
dem i hemmasfären”. (Min översättning).
2

20

Rastas bero på bland annat rädsla för att deras identiteter avslöjas, exempelvis om en
viss händelse som publicerades i hennes verk kunde länkas till intervjupersonen
(ibid. 73–74. Hon ansåg detta var en förståelig rädsla, då flera i hennes målgrupp var
adopterade barn och deras föräldrar som ofta kände flera andra som tillhörde samma
identitet (ibid.). Detta var något jag antog att mina intervjupersoner kunde oroa sig
över. Ifall de beskrev en händelse med information som kunde avslöja deras identitet
som exempelvis städer och yrken så censurerade jag dessa.
Rastas kontaktade föräldrar för att få tillstånd att intervjua deras barn. Flera av
föräldrarna ansåg att deras barn inte ville tala med en främling om sådant som de
inte ens talat om hemma. Rastas spekulerade också ifall hennes vita hudfärg kunde
påverka intervjupersonernas tillit till henne, samt ifall hon ens kunde förstå deras
upplevelser (ibid. 264–267). Jag har reflekterat över samma frågor, och förstår
såklart om någon inte vill dela med sig då jag inte tillhör en motsvarande minoritet
som dem själva. I intervjuförfrågan försöker jag påpeka till intervjupersonerna att de
är experten i deras erfarenheter i hopp av att detta skulle ge dem mod och intresse
att dela med sig om sina erfarenheter. Likt som i min avhandling avböjde flera även
intervjuförfrågan till Rastas studie.
Rastas (2007, 266–267) lade märke till likheter i hur hennes intervjupersoner
behandlade berättelser eller frågor om tyngre ämnen under intervjun. Tyngre ämnen
kunde vara om rasistiskt våld, diskriminering, förolämpningar, öknamn och sexuellt
utnyttjande. Dessa förorsakade intervjupersonen att tala tystare och bland unga var
det även vanligt i dessa fall att svara ”jag kommer inte ihåg”. Då Rastas (2007, 65,
68) målgrupp i flera studier var adopterade barn och deras föräldrar, kände hon sig
alltid vara på fältet, eftersom hon själv är adoptivförälder. Att skriva fältdagbok
hjälpte henne hålla reda på sina tankar och processer (ibid.). Användning av
fältdagbok var även aktuellt under min avhandlings process.

21

5 Presentation av källmaterialet

I detta kapitel presenterar jag de tre olika typer av källmaterial som jag använder mig
av. Det vill säga, intervjuer med ras-, etniska- eller religiösa minoriteter, den
finländska läroplanen för den grundläggande utbildningen och de antirasistiska
webbsidorna.

5.1 Intervjupersonerna

Jag bestämde för att intervjua rasminoriteter istället för vita finländare, då dessa
kunde berätta erfarenheter och reflektera över rasism ur synvinkeln av att ha själv
blivit utsatta för det. Enda kravet för att bli intervjuad var att man tillhörde en ras-,
etnisk- eller religiösminoritet och gått skola i Finland. Intervjupersonerna var
åldersmässigt mellan 20–35-år. Intervjupersonerna hade olika syn på rasism samt var
på olika nivå insatta i detta som ett ämne. Det kom fram likheter och olikheter i
erfarenheterna av hur rasism tagits upp i hemsfären och skolan och diskrimineringen
de varit med om. Känslorna som rasismen väckte i intervjupersonerna visades med
olika styrka, starkast kom det fram i e-post-intervjun, vilket kan ha berott på att han
kände sig mest bekväm med att dela sina känslor, eftersom han skrev i textform utan
att måsta sitta i en intervjusituation.
Första intervjupersonen är Abdi vars intervju gjordes fysiskt på plats på finska. Han
är en man i yngre 20-års åldern, född i Somalien och muslim. Hans familj flyttade
till Finland från Somalien då Abdi var ett ungt barn. Han tog kontakt via en
Facebookgrupp. Då jag frågade Abdi vad han ansåg vara orsaken till att han utsattes
för rasism, svarade han att han ansåg deta bero på hans hudfärg, religion och
födelseland.

22

Andra intervjupersonen är Nguyen, en kvinna i äldre 20-års åldern född i Finland.
Hennes familj kom som båtflyktingar från Vietnam efter Vietnamkriget; denna
invandringsvåg pågick från slutet av 1970-talet fram till 1990-talet. Intervjun med
henne gjordes på svenska genom Skype-videosamtal. Nguyen tog jag kontakt via
socialt medium. Då jag frågade Nguyen vad hon ansåg vara orsaken till att hon
utsattes för rasism, svarade hon att hennes asiatiska utseende, stereotypier samt hur
Finland är uppbyggt som ett samhälle kunde lett till varför hon blivit utsatt för
rasism.
Tredje intervjupersonen är Magar en man i 30-års åldern, med bakgrund från Nepal.
Intervjun gjordes i textform via email på engelska. Magar tog kontakt via en
Facebookgrupp. Då jag frågade Magar vad han ansåg vara orsaken till att han
utsattes för rasism, svarade han sin hudfärg vara orsaken.

5.2 Den finländska läroplanen för den grundläggande
utbildningen

Den finländska läroplanen för den grundläggande utbildningen 2014, härefter
läroplanen eller OPH sv 2014, beskriver skolans och utbildningens antirasistiska
grunder. I avhandlingen fokuserar jag på grundskolan det vill säga årskurs ett till
årskurs nio, både för att avgränsa materialet och då detta är åldern då flesta personer
kommer i kontakt med rasism för första gången. Yrkeshögskola och gymnasie
kommer även att kommenteras lite i analysen, men kommer inte att jämföras med
sina läroplaner.
Utbildningsstyrelsens senaste läroplan för den grundläggande utbildningen
publicerades 2014. Den togs i bruk i årskurs 1–6 året 2016 och vid årskurs 7–9
mellan åren 2017–2019 (OPH sv 2014). En del av mina intervjupersoner har inte gått
i skola då denna läroplan varit i bruk, men delvis för att begränsa materialet, delvis

23

för att kunna kommentera på syner av framtida utveckling, så har jag valt att endast
analysera den nyaste läroplanen.

5.3 De antirasistiska webbsidorna

För att analysera hur rasism talas om i hemsfären, ville jag jämföra det med någon
källa som föräldrar skulle kunna leta fram för att få information och stöd. Jag valde
till slut webbsidor. Varför jag döpt dem till ”antirasistiska webbsidor” är eftersom
detta är vad jag ansåg att webbsidornas gemensamma mål var. Jag övervägde olika
källor som tryckt litteratur, men kom till slutsatsen att vad som i dagens läge är
snabbaste och det mest använda sättet att leta upp information är via Google.com.
Vad jag ville hitta var webbsidor som gav information om hur rasism ska förklaras åt
barn. Jag provade söka inkognito och via olika sökmotorer, som Google.com,
Bing.com och Duckduckgo.com.
Sökningarna gjordes första gången 17.2.2021 med sökorden ”Hur förklara rasism åt
barn”, ”How to explain racism to a child” och ”Kuinka selittää rasismin lapselle”.
Jag brydde mig inte om huruvida det var finländska källor eller inte, utan valde de
populäraste sökresultaten. Av de populäraste sökresultaten valde jag relevanta
webbsidor för min analys. Irrelevanta resultat kunde exempelvis vara resultat om
definitionen av rasism och långa forskningstexter.
Något som bör noteras är att dessa sidor är samtida sökresultat och flesta var relativt
nya upplägg. Dessa jämförs inte med tanken av att intervjupersonerna eller deras
familj skulle ha läst precis dessa webbsidor. Dessa webbsidor är snarare ett sätt att
presentera en informationskälla i analysen som är påtaglig i hemmet, medan
läroplanen inte är något som personer normalt söker upp och läser. Dessa webbsidor,
främst bestående av organisationer, presenterar en antirasistisk diskurs och har som
funktion att visa ”det rätta sättet” att förklara och tala om rasism med barn.
Oberoende om webbsidornas innehåll var riktat till föräldrar eller barn och om

24

innehållet var syftat till vita barn, rasminoritetsbarn eller ospecificerat, så var
innehållet likt varandra på de olika webbsidorna. Webbsidorna bestod för det mesta
av likadana instruktioner och synvinklar på hur rasism skall förklaras för barn och
instruktioner till antirasistiskt föräldraskap.
Jag valde sex webbsidors artiklar som jag använder i analysen, två per språk. Mera
av innehållet i webbsidorna presenteras i analysen (kapitel 6.2). Här är webbsidorna
uppräknade:
Svenskspråkiga webbsidor: Ditt barn och du: ”Prata med barn om rasism - hur,
varför och när kan man börja?” (2021). Ditt barn och du är en webbsida som
upprätthålls av sakkunniga skribenter som fokuserar på barnens utveckling och
föräldraskap (ibid.). Skolfamiljen - ”Så kan vi prata med barn om rasism” (2019).
Skolfamiljen är en tidning om föräldraskap som ges ut av Morsans förlag (ibid.).
Finskspråkiga webbsidor: Pelastakaa Lapset (Rädda barnen): ”Lapset ja rasismin
kohtaaminen” (2021). Rädda Barnen rf är en politiskt och religiöst obunden
medborgarorganisation, som stöder särskilt barn som lever i svåra förhållanden
(ibid.). Yhteiset Lapsemme (Våra gemensamma barn): ”Miten käsitellä rasismia
valkoisten lasten kanssa?” (2021). Våra Gemensamma Barn rf är en politiskt,
religiöst och ideologiskt obundet riksomfattande barnskyddsorganisation (ibid.).
Engelskspråkiga webbsidor: Unicef: ”Talking to your kids about racism” (2020).
United Nations Children's Fund (UNICEF), är ett organ inom Förenta nationerna
som behandlar barnets rättigheter (ibid.). Nationwide Children’s: ”How to talk to
your kids about racism” (2020). Nationwide Children’s är hemsidan för Ohio
Nationwide Children’s Hospital.

25

6 Analys av diskurserna

I denna analys ser jag på läroplanens och webbsidornas antirasistiska mål och ideal
jämfört med realiteten av levda erfarenheterna. Analysen är delad i tre delar 6.1
Diskurser om rasism och antirasism i läroplanen, där jag analyserar hur
intervjupersonerna har upplevt att skolan har behandlat rasism och hur åtgärder mot
diskriminering skötts i praktiken i jämförelse med läroplanens mål. I kapitlet 6.2
Hemmet med inblick i arbete och fritid, analyserar jag hur rasism talas om i
hemsfären och hur antirasistiska webbsidor anser att detta borde göras. Sista
analysdelen 6.3 Synvinklar på framtid och förbättring fokuserar på
intervjupersonernas, forskares och mina egna tankar och synvinklar om hur saker
kunde förbättras och se ut i framtiden.

6.1 Diskurser om rasism och antirasism i läroplanen

”Syftet med grunderna för läroplanen är att stödja och styra undervisningen och
skolarbetet samt främja en enhetlig grundläggande utbildning på lika villkor” (OPH
sv 2014, 7). Läroplanen beskrivs som ett strategiskt och pedagogiskt verktyg för att
styra utbildningsordnarens verksamhet samt skolornas arbete och samarbete med
målet att främja elevernas välbefinnande och lärande (OPH sv 2014, 7). Man kunde
anta detta betyder att läroplanen har stor makt över vad som pågår i skolorna, men
själva tolkningen och utföringen av läroplanens mål och instruktioner ligger i
skolpersonalens händer. Diskurser kan tolkas på olika vis (Dijk 2014, 22), vilket
betyder att uppfyllelsen av läroplanens mål i praktiken kan vara varierande. I detta
kapitel kommer jag att analysera vad läroplanens antirasistiska mål är och jämföra
dem med intervjupersonernas erfarenheter från elevens synvinkel.

26

För att analysera läroplanen måste vi först gå in på vad den försöker förmedla. Då
folk skriver texter och talar så bär orden mening (Gee 2005). I An Introduction to
Discourse Analysis - Theory and method beskriver James Paul Gee hur mening är
ett komplicerat koncept, då man aldrig kan vara hundra procent säker på att man
förstår meningen av vad någon försöker säga, men med hjälp av kontext och analys
kan man försöka göra, vad Gee kallar, ”informerade gissningar” (ibid. 15, 153).
Varför är saker skrivna på ett visst sätt men inte ett annat? (ibid. 53). Läroplanen är
en viktig text som har blivit bearbetad av en myndighet för att använda rätta ord,
meningar och innehåll för att föra fram dess mål på ett sätt så att den tolkas rätt.
Vad är då läroplanens mål? Majed Harb (2017, 60) analyserar läroplaner kritiskt
diskursivt och påpekar framför allt behovet av att ifrågasätta vad läroplanens mål är
och vems mål det är. En läroplan är inte neutral och det finns en ideologi bakom
varje läroplan (ibid.). Flera forskare poängterar kontextens relevans i kritisk
diskursanalys (Dijk 2008b; Wodak & Meyer 2009, 30). Relevant kontext i att skapa
en läroplan kan vara allt från historia till politik till människorna som suttit vid
bordet och sammanställt läroplanen. Jag kan inte veta den exakta kontexten bakom
läroplanen, men som påpekades i kapitel 2.2 kom frågor om multikulturalism och
rasism upp relativt sent i finländsk politik. I ett relativt demokratiskt land som
Finland borde samhällets vilja vara folkets vilja. Folkets vilja fluktuerar däremot och
åsikter om utbildning är delade. Finländska riksdagen är ganska jämnt delat mellan
vänster- och högerpolitiska ledamöter, vilket betyder att det inte finns en gemensam
åsikt om flera saker, bland annat utbildning. Finlands korta historia av frågor om
rasism, eller den tvådelade politiken, kan vara orsaker till att den finländska
läroplanen har en ljummen inställning till antirasism, men de exakta orsakerna kan vi
inte veta.
Den finländska läroplanen ger mig bilden av att dess mål är att forma eleverna till
medborgare som gynnar Finland, vilket förstås kan ses som positivt eller negativt
beroende på ens åsikt i frågan. Läroplanen försöker forma eleverna till ett visst
tankesätt och få dem sträva efter mål som kommer att främja Finland som ett
samhälle. Mål som läroplanen räknar upp i flera delar är att lära eleverna att

27

samarbeta, få dem att vilja följa lagen och att ha intresse i kompetens (OPH sv
2014). Färre problem i människors samverkan, viljan att följa lagen och uppmuntran
till kompetens, borde resultera i utveckling till ett mera harmoniskt och rikare
Finland. Som en del av sina värdegrunder presenterar läroplanen följande text: ”Den
grundläggande utbildningen ska stödja elevernas utveckling till humana människor
som strävar efter sanning, godhet och skönhet samt rättvisa och fred.” (ibid. 13). De
tre första orden ”sanning, godhet och skönhet”, baserar sig troligtvis på den
medeltida filosofins syn på de tre transcendentala: sanning, godhet och skönhet3
vilka är eftersträvbara värderingar för människan som baserar sig på bland annat
Platons filosofi om godhet (Aertsen, 1996). Dessa nyckelords definitioner är olika
enligt olika källor och forskare, så vilken exakt innebörd de har menat med dessa ord
i läroplanen, är svårt att veta.
Harb ser läroplanen som ett verktyg för eliten att styra sociala hierarkier i samhället
(2017, 60). Jag anser inte att den finländska läroplanens mål är att upprätthålla
hierarkier, eftersom nyckelord som upprepas flera gånger i läroplanen är jämlikhet,
rättvisa, likabehandling, utbildningens värde och att bli goda människor som gör
rätta val (OPH sv 2014). Speciellt jämlikhet, rättvisa och likabehandling skulle vara
emot hierarkier och elitism. Även om detta presenteras som läroplanens mål,
misslyckas den med målet genom att medvetet eller omedvetet stå för att
upprätthålla ojämlikhet, på grund av att det inte står i läroplanen att den skulle vara
emot saker som skapar ojämlikhet. Denna tankegång baserar sig på tidigare
presenterade (Kapitel 3.1) Kendis syn på att passivitet är en form av rasism (2019).
Läroplanen presenterar delvis tankar om jämställdhet i vissa minoritets- och
könsfrågor, men detta går jag inte djupare in på i denna avhandling då mitt fokus är
rasism. En brist i att vidta åtgärder betyder att man stöder och upprätthåller samma
gamla system, orättvisa och hierarkier, istället för att utmana orättvisan som existerar
och hegemonin det vill säga den styrande normen (Gorski 2008, 3–4). Beskrivning
av hur den finländska läroplanen inte utmanar orättvisa diskuteras och exemplifieras
längre fram i detta kapitel.

3

På engelska heter de: the three transcendentals: the truth, the good, the beauty.

28

Dijk (2009, 148) redovisar att diskurser kan användas för att uttrycka och styra vår
medvetenhet. Som presenteras i kapitel 4.1 är en del av detta i form av diskursers
makt, både genom entydig kontroll av social praxis som lagar och regler, men även
sinneskontroll då man indirekt påverkar kunskap, åsikter, attityder, ideologier och
personliga och sociala representationer av de som man vill kontrollera (Dijk 2008b,
9). Läroplanen kontrollerar båda dessa maktaspekter. Den skapar kontroll både
genom regler och även sinnesmässig kontroll genom att forma mål och idéer om vad
som är viktigt i utbildning och hur man bör vara som människa. Detta betyder att
läroplanen har en anmärkningsvärd makt över utbildningen och skolmiljön, sålänge
den följs.
I läroplanen nämns diskriminering och jämlikhet främst i tre olika områden. Ett av
områden är hur elever bör behandlas. Läroplanen ska garantera att eleverna bemöts
jämlikt och likvärdigt och att utbildningens kvalité är lika för alla, vilket ska
resultera till goda förutsättningar för deras framgång och lärande (OPH sv 2014, 9,
28–29). Det andra området där jämlikhet ingår i läroplanen är hur skolämnen
beskrivs. I de flesta skolämnen är meningen ”skolämnet ska främja jämlikhet,
jämställdhet och gemenskap samt stödja kulturell mångfald” satt i beskrivningen
(OPH sv 2014). Vad denna mening betyder i detalj blir upp till vardera skola, ämne
och lärare att bestämma. Även om det är samma mening till varje ämne kommer den
antaget att uppfyllas på olika vis till olika ämnen; exempelvis skiljer sig uppfyllelsen
av jämlikhet, jämställdhet och gemenskap samt stödet av kulturell mångfald olika i
samhällslära jämfört med slöjd. Sista delen i läroplanen där jämlikhetsfrågan tas upp
är i frågor som gäller hur mobbning och diskriminering ska hanteras (OPH sv 2014).
Målet för skolan är att vardagen ska löpa harmoniskt och skapa en trivsam miljö för
att främja goda studier och sociala relationer (OPH sv 2014, 27–29). Läroplanen
påpekar att då en elev upplever att hen blivit rättvist behandlad så skapar det
förtroende (ibid.).
Ett problem som uppstår i läroplanen är att den misslyckas att skriva klara
instruktioner om hur jämlikhet skall främjas. Den räknar upp nyckelord till vad
utbildningen ska innehålla, som exempelvis jämlikhet och rättvisa, och hur lärare ska

29

behandla olika situationer, som band annat diskriminering, men den ger inte detaljer
på vad dessa innebär och hur det ska utföras i praktiken. Läroplanen skriver:

I läroplanen ska utbildningsanordnaren besluta och beskriva
-

eventuella lokala aspekter eller prioriteringar som kompletterar den grundläggande

utbildningens värdegrund och syn på lärande och hur dessa kommer till uttryck (till övriga
delar kan den text som finns i grunderna för läroplanen gällande värdegrunden och synen på
lärande användas som sådan)
-

hur man följer upp och utvärderar att värdegrunden och synen på lärande förverkligas.

(OPH sv 2014, 15)

Detta betyder att tolkningen och användningen av läroplanen utförs av dem som i
praktiken utför den. I läroplanen står det under beskrivningen av flesta skolämnen att
jämlikheten är viktig i undervisning (OPH sv 2014), men har alla lärare färdigheten
att gå igenom dessa frågor med sina elever? Ett par av intervjupersonerna
reflekterade huruvida det behövs mera fortbildning till att lära ut ämnen som rasism
och antirasism, speciellt då utbildningen av detta varit bristfälliga för dem. Om lärare
som inte är fortbildade i frågor om rasism och antirasism undervisar detta så kan
undervisningen bli undermålig eller missvisande.
Ett problem som uppstår i läroplanens försök att förmedla instruktioner är att den
inte är skriven i klartext och är ytlig. Detta gör att den kan tolkas på flera olika vis av
lärare och skola som borde utföra dess instruktioner i praktiken. Detta leder till att
vad som står i läroplanen som text kan vara mycket annorlunda i riktiga livet i
skolan. Detta är möjligtvis även en orsak till att undervisning om antirasism skiljer
sig från skola till skola. Intervjuperson Nguyen önskar mera diskussion om rasism i
skolan. Hon berättar:

30

...de skulle som kunnat tala lite mera i skolan. Eller åtminstone känns det för mig att jag
jättegärna velat veta mera om rasismdefinitionen och exempel på rasism, så att man skulle
själv också veta, och kanske lite mera om vad man ska göra om det uppstår sådana här
situationer.

I läroplanen står det att eleverna ska läras hantera motgångar på empatiska och etiska
sätt, och uppmuntras till att försvara det goda samt reflektera etiskt både i grupp och
individuellt (OPH sv 2014, 15–16). Denna del av undervisningen skulle behandling
av rasism borda vara del av. Två av intervjupersonerna önskade att de fått verktyg
och läraren gått igenom exempelsituationer i hur man skall agera då någon blir utsatt
för rasism, enligt dem hade de inte fått verktyg för att behandla diskriminering och
rasism.
Intervjuperson Abdi ansåg att de hade behandlat rasism väl i hans skola. Han
kommer ihåg att de endast ett par gånger skulle ha talat om rasism i undervisningen,
men då det kom till diskriminering skötte de det väl. Han hade personligen inte varit
utsatt för rasism av andra elever, endast medelålders män på gatan utsatte honom för
det, men han berättade om sin ena vän följande:

Pari tilannetta, en tiedä minun kaverin kokemat, niin kyllä opettajat oli ihan hyvin puuttunut.
Silloin huoltajille otettiin yhteyttä ja pyydettiin kouluun ja selvitettiin asiat ja silloin
kerrottiin heille että jos ei asiat lopu niin tulee koulupoliisi, niin kyllä ne nopeasti silloin
loppui.4 (IF mgt 2021/030)

Nguyen ansåg också att lärarna hade tagit tag i rasistisk mobbning på allvar i
grundskolan, däremot i gymnasiet togs det inte upp lika allvarligt. Hon ansåg att
detta kanske berodde på att eleverna förväntades kunna bete sig i gymnasieåldern.
Nguyen hade en vän i gymnasiet med afrikansk bakgrund som utsattes för rasism,
men själv blev hon utsatt för rasism först efter att hon flyttat till en större stad som
4

”Ett par tillfällen, jag vet inte, min väns erfarenheter, så läraren hade nog ingripit riktigt bra. Det
togs kontakt med förmyndarna och de bads komma till skolan. Det berättades för dem att om det inte
slutar ske så kommer skolpolisen, så nog slutade det snabbt då.” (Min översättning)

31

vuxen. Intervjuperson Magar har inte så många detaljerade minnen av att han skulle
blivit utsatt för rasism, snarare att det var något som hänt honom med jämna
mellanrum genom hans liv och att han alltid tog avstånd ifrån personerna som utsatte
honom för det. Då det kommer till utbildningen berättar Magar att det inte talats om
rasism i detalj i skolan, men jämlikhet hade tagits upp flera gånger.
Att styra folks agerande genom diskurser, delar Dijk (2009, 147) in i att lägga
tonvikt på eller tona ned skyldigheten till att vidta åtgärder, detta görs bland annat i
skriven textform av aktiva och passiva meningar. I Nguyens och Abdis berättelser
om hur rasistisk mobbning hanterades har lärarna agerat i att sträva till rättvisa,
huruvida de följer skolans regler eller om de följer vad de själv anser vara rätt kan vi
inte veta. Läser man läroplanen ser man däremot att den består främst av aktiva
meningar (OPH sv 2014). Dessa målas då som en plikt som bör följas, exempelvis
”Mobbning, våld, rasism eller annan diskriminering ska inte accepteras och man ska
genast ingripa vid osakligt beteende” (OPH sv 2014, 25). Även om läroplanen
kommenderar till att agera på ojämlikhet och orättvisa, så ligger sista makten i
lärarens hand. Läraren kan välja att agera eller att inte agera.
I diskurser har tystnaden makt (Dijk 2008b; Nilsson 2012, 46). Dijk förklarar att då
det kommer till tystnad och rasism kan tystnaden bero på vägran att tala om ämnet
eller förnekandet av att det existerar (2008). Antirasism nämns inte en endast gång i
läroplanen och rasism nämns endast två gånger i läroplanen. Rasismen nämns i:
”Mobbning, våld, rasism eller annan diskriminering ska inte accepteras och man ska
genast ingripa vid osakligt beteende” (OPH sv 2014, 25), och ”Eleverna ska stödjas
att utveckla en gemenskap, som inte godkänner varken mobbning, sexuella
trakasserier, rasism eller annan diskriminering.” (OPH sv 2014, 316–317). Det vill
säga ordet rasism används endast då mobbning behandlas. Att läroplanen inte valt att
använda ordet rasism i andra delar, som i sina beskrivningar om hur läroplanen ska
vara jämlik och rättvis, anser jag att är ett medvetet val. Finlands läroplan är snarare
baserad på en mångkulturell synvinkel än en antirasistisk synvinkel, detta
presenteras mera i kapitel 6.3.

32

Då det kommer till intervjupersonernas erfarenheter av att rasism som ämne sällan
tagits upp i undervisningen, finns det flera orsaker som kunde lett till detta. Lärarna
kanske inte velat tala om ämnet eller ansett att det inte ingår i utbildningen. I sin
forskning ”Invading Formal Education by Non-Formal Anti-Racist Campaigning” av
Päivi Armila, Anni Rannikko and Tiina Sotkasiira, analyserar de läran av antirasism
i finländska skolor på olika nivåer (Armila et.al. 2018, 133). En del lärare och
föräldrar ansåg att tala om rasism var onödigt för yngre barn, då de såg barn som
oskyldiga och rasism som ett koncept som skulle vara för svårt för barnen att förstå
(ibid 144). Orsaker till att inte inkludera antirasistisk utbildning för äldre elever var
motvillighet att acceptera och förstå rasism, politiska åsikter, eller att det inte fanns
vilja att lära (ibid. 134). Då eleverna är i vuxen ålder blev lärarnas bekymmer snarare
självreflekterande ”Kan jag som medelålders vit finländare lära dessa vuxna från
olika kulturer om rasism?” (ibid. 142). Deras elever föreslog att få mera utrymme i
klassen för att diskutera sina egna erfarenheter. Armila et. al. såg detta som ett bra
sätt att öppna diskussion i klassen, även om läraren måste se till att förhållanden inte
surnar och att eleverna inte börjar strida med varandra om sina olika åsikter om
rasism (ibid. 142).
Enligt Finlands lag är grunderna för läroplanen att skapa undervisning som
förbereder finländska lärarpersonalen för den grundläggande utbildningen. I
Finlands lag står det om grundläggande utbildningen: ”2 § Utbildningens mål. Målet
för den utbildning som avses i denna lag är att stödja elevernas utveckling till
humana människor och etiskt ansvarskännande samhällsmedlemmar samt att ge dem
sådana kunskaper och färdigheter som de behöver i livet.” (Finlex 2021). Av detta
skulle det kunna tolkas att diskussion om diskriminering, jämlikhet och rasism bör
ingå i läroplanen. Jag anser inte att läroplanen tar upp dessa ämnen tillräckligt för att
skapa ”humana ansvarskännande människor”. Läroplanen poängterar jämlikhet och
delvis multikulturalism, men den presenterar inte i texten att den var emot rasism,
annat än rasistisk diskriminering. Därför lyfter den inte heller fram antirasistiska
strategier, mål eller verktyg. Värdegrunden för den grundläggande utbildningen
beskrivs i läroplanen som:

33

Alla elever är unika och har rätt till god undervisning… I detta behöver eleven uppmuntran
och individuellt stöd. Eleven behöver känna sig hörd och uppskattad i skolgemenskapen
samt känna att hen får stöd för sitt lärande och välbefinnande. Lika viktigt är också
erfarenheten av delaktighet och av att tillsammans bidra till det gemensamma arbetet och
välbefinnandet. (OPH sv 2014, 12–13)

Läroplanens val att presentera vissa mål för jämlikhet men inte andra skapar en
motsägelse. Ifall läroplanen skulle inkludera antirasism, klassfrågor och dylikt,
skulle den presentera en mera täckande bild av jämlikhet .
Sammanfattningsvis har jag i detta kapitel presenterat hur den finländska läroplanen
målar sig att stå för jämlikhet, rättvisa, och att vara emot diskriminering. Den
däremot utmanar inte tillräckligt dessa koncept, exempelvis genom att inte
presentera antirasism, vilket betyder att den fortsätter att upprätthålla orättvisa.
Intervjupersonerna hade olika erfarenheter om skolgången, vissa skulle velat ha
mera om rasism i undervisningen, andra hade inte behov för det. Intervjupersonerna
ansåg i allmänhet att rasistisk mobbning hade skötts väl av skolpersonalen.
Intervjupersonernas och forskares syn på förändring i skolan presenteras i kapitel
6.3.

6.2 Hemmet med inblick i arbete och fritid

I detta kapitel presenterar jag vad antirasistiska webbsidor (härefter webbsidor) anser
det ideala sättet att förklara och tala om rasism till barn är. Dessa diskurser jämförs
med vad intervjupersonerna berättar om hur rasism har tagits upp i deras hemsfär,
och jämförs även med tidigare presenterade läroplanen. Jag går även delvis in på
intervjupersonernas fritid och hur det har talats om rasism på deras arbete i
vuxenlivet. Även om jag letade fram flera webbsidor hade de alla för det mesta
samma information och instruktioner för hur rasism skall talas om med barn, hur
man skall hantera ett barn som är rasistiskt eller blivit rasistiskt utsatt, samt syn på

34

antirasistisk uppfostran. Av denna orsak ser jag webbsidorna presentera stort sett
samma antirasistiska diskurser.
Gee (2005, 42) reflekterar över att text kanske inte är det ideala sättet att framföra
information. Information kan skrivas fel eller missförstås av läsare; Gee anser att det
skulle behövas tydligare och rakare sätt att föra fram information, för att minska
missförstånd (ibid.). En läroplan är endast löpande text, medan de antirasistiska
webbsidorna kombinerar text med det visuella. Då man öppnar webbsidorna
förmedlar de snabbt och klart vad deras innebörd är, informationen som de vill dela,
och målet med texten. Ett populärt val av bilder i dessa webbsidor är antingen barn
av olika hudfärg som leker, eller händer av olika hudfärg som håller i varandra. Utan
att läsa texten, kunde man bara från bilderna anta att texten handlar om något
rasism-relaterat. Webbsidorna använder bilder, beskrivande ordval, betoning, olika
fonter, listor med mera, vilka är alla visuella former som ögat snabbt snappar upp.

(Pelastakaa Lapset 2021)

35

Till exempel Pelastakaa Lapsets (Rädda barnen) fokus är dessa visuella textrutor
(Pelastakaa Lapset 2021). Pelastakaa lapset var den enda av de utvalda webbsidorna
vars innehåll främst är instruktioner för hur man ska hantera en situation där ett barn
har blivit utsatt för rasism. Andra webbsidor lade större fokus på att förklara rasism
och hur man ger en antirasistisk uppfostran.
Webbsidorna räknar upp olika taktiker för hur föräldrar kan förklara och tala om
rasism med sina barn samt presenterar antirasistisk uppfostran. Flera av webbsidorna
påpekar att barn redan i tidig ålder börjar märka fysiska skillnader mellan människor.
Därför uppmuntrar webbsidorna till att börja tala med barn om rasism från en tidig
ålder. I tidigaste åldern rekommenderar de användningen av enklare exempel och
lärdomar, och desto äldre barnet blir, desto mera kritiskt tänkande kan man
introducera barnen likaså introducera historia och använda olika slag av media som
film och litteratur för att diskutera rasism. För att lära barnet om rasism
rekommenderar flera av webbsidorna böcker som verktyg, exempelvis hade
Skolfamiljen.se en lista över olika skönlitterära böcker rekommenderade enligt
barnets ålder (Skolfamiljen 2019). Böcker var även ett verktyg som vissa av
intervjupersonerna nämnde att de skulle använda sig av, då de ansåg att dessa
antagligen är gjorda av någon som är bättre på att förklara rasism, än
intervjupersonerna själva som inte är lika insatta och erfarna.
Yhteiset Lapsemme skiljer mellan inkluderande och antirasistiska föräldrar, detta
kunde jämföras med multikulturalism versus antirasism (Yhteiset Lapsemme 2021).
Webbsidan beskriver inkluderande föräldraskap som att man lär barnet om hur alla
människor är lika värda och ser till att barnet konsumerar mångkulturell media
(ibid.). Webbsidan beskriver Antirasistiskt föräldraskap som att föräldrarna förklarar
till barnet hur hudfärg påverkar hur olika människor bemöts och poängterar vikten
att påpeka då rasism eller stereotypier presenteras i media samt lära barnet om
rasistisk historia (ibid.). Webbsidan anser att det finns ett behov att övergå till
antirasistiskt föräldraskap då det aktivare står emot rasism jämfört med inkluderande
föräldraskap som är passivare (ibid.).

36

En kritisk roll i kunskapen som man intar kommer från ens närkrets, som ens
föräldrar är en viktig del av (Dijk 2014, 21). Föräldrarna och familjen har den mest
inflytelserika positionen för varje generation (Spencer 1983, 355). De fungerar som
agenter för socialisering och utvecklar därigenom social livskvalité (ibid.). Med
andra ord har föräldern stor makt över sitt barns uppfostran och hurudana tankar de
väljer att presentera för barnet. Likt som det presenterat i kapitel 6.1 om tystnadens
makt, kan en förälder välja att vara tyst och inte tala om rasism. Det kan finnas flera
orsaker till att ens förälder väljer att göra detta.
Intervjupersonerna Nguyen och Abdis föräldrar talade sällan om rasism. Ifall Abdis
mamma hade lagt märke till förändringar i det sociala klimatet, så kunde hon säga
till Abdi att vara försiktig och att inte gå ut ikväll. I Nguyens familj har föräldrarna
kunnat nämna något om rasism i förbifarten, ifall exempelvis någon av dem blivit
diskriminerade på jobbet, men de har aldrig satt sig ner och talat djupare om dessa
frågor. Till motsats från Abdi och Nguyen, så har det i Magars familj däremot talats
om rasism. Han berättar om hur rasism har påverkat hans välmående och ibland lett
till depression, så då han känt sig nere på grund av rasistiska personer, har han talat
med familjen om det.
I Rastas (ibid. 266–267) forskning framkom det vara ovanligt att tala om rasistiska
upplevelser både i skolan, bland andra i samma ålder och hemma. Abdi och Nguyen
reflekterar att deras föräldrar antagligen inte talar mycket om rasism för att de inte
själv visste vad det var förrän de kom till Finland och blev utsatta för det. Nguyen
berättar att hennes föräldrar verkar se sig värda rasismen eftersom de är
”utlänningar” samtidigt som de upprepar denna rasism emot andra rasminoriteter.
Hon berättar om sina föräldrar följande:

Jag tror inte de heller vet riktigt den här definitionen på vad rasism är egentligen. Att de
kanske bara tänker som "Ja men det är ju såhäran, vi är ju utlänningar" och så där att "vi
kommer aldrig att bli lika bra behandlade som finländare liksom" … fastän de själv har varit
ett offer för sådana här rasistiska påståenden, så de har själv också, tycker jag i alla fall,
rasistiska påståenden på andra minoriteter, men inte som emot finländare, men emot andra

37

minoriteter som till exempel mörkhyade, så kan de kommentera på deras utseende också. Så
jag tror inte de heller förstår den här vikten av rasismen och hur det påverkar andra, fastän de
själv är utsatta för det (skratt).

Abdi berättar att hans mamma har utsatts för mycket rasism på gatorna, främst på
grund av sin muslimska identitet. Då jag frågade Abdi om huruvida han önskade att
det hade talats mera om rasism hemma, sa han att han inte ser hur hans mamma
skulle kunnat förstå rasism då hon kom till Finland, speciellt då hon inte kunde det
finska språket. Som tidigare presenterat verkar Abdis mamma ha en uppfattning om
fara, men inte nödvändigtvis verktyg och vetskap om huruvida dessa ämnen borde
tas upp med ens barn, och hur man borde göra det. Då Rastas (2007, 80) intervjuade
föräldrar om rasism, hade en del av dessa föräldrar gått hem efteråt och talat om
studien med sina barn. Föräldrarna fick en ny bild av barnens vardag och var
överraskade av rasismen som deras barn utsattes för (ibid.). Föräldrarna hon
intervjuade hade även önskat av Rastas att hon skulle gjort dem någon form av
manual med riktlinjer för förebyggandet av rasism, motstånd mot rasism och framför
allt stöd till barn som utsatts för rasism (ibid. 84). Det existerar däremot information
och instruktioner i olika former om dessa frågor i litteratur och på internet.
Möjligtvis inser inte föräldrar på egen hand att leta upp denna information, men då
de blivit introducerade till att tänka på dessa frågor, så väcker det intresset och
behovet av att lära sig mera.
Rastas (ibid. 266–267) påpekar att barn inte berättar om sina rasistiska upplevelser
som rasism, innan de har lärt sig vad rasism är. Detta var något även mina
intervjupersoner påpekade i sina intervjuer. Först i en senare ålder förstod de vad
rasism är och att de hade blivit utsatta för rasism som barn. Som barn visste de inte
att det som de utsattes för var rasism, och de hade inte heller en uppfattning om
varför de blev diskriminerade och huruvida de borde berätta om detta till andra.
Webbsidorna förklarar att som fullvuxen är man barnets rollmodell, så ens åsikter,
kunskap och beteende kommer att påverka eller härmas av barnet. Rastas (2007,
133–134) konstaterar att ifall föräldrar lär sig om rasfrågor kan de bättre förstå och

38

stödja barn som blir utsatta för rasism. Webbsidorna uppmuntrar föräldrar att utbilda
sig om antirasism och inklusivitet samtidigt som de rekommenderar att vara ärliga
för barnet ifall de inte vet svaret på någon fråga som barnet ställt. Ifall barnet visar
fördomar föreslår de att ifrågasätta barnet om varför hen tänker så, istället för att
döma barnet och sedan efteråt förklara barnet varför dess fördomar är felaktiga och
korrigera fel information.
I amerikansk forskning är ras- och etnisk socialisering ett väl forskat verktyg då det
kommer till barnuppfostran. Rassocialisering är överföringen av information om ens
ras och etnicitet från förälder till barn (Rotherman, Phinney 1987; Hughes,
Rodriguez, Smith, Johnson, Stevenson, Spicer 2006). Rassocialisering ses som ett
sätt att uppmuntra barnet till att känna stolthet för sin ras eller etnicitet och väcka
intresse för denna grupps traditioner och kulturarv (Hughes et. al. 2006, 3). En annan
del av rassocialisering är föräldrarnas lärande om medvetenhet för barnen, att
förbereda barnen för diskriminering och att lära dem hanteringsmetoder (ibid. 11).
Likt webbsidorna som presenterade hur rasism kunde tas upp med barn i olika ålder,
ändras även rassocialisering enligt barnens ålder, erfarenheter och kognitiva
kunskaper (ibid. 12).
Webbsidorna vill påpeka att det är viktigt att lyssna på barnet och att inte tysta det,
då tystandet leder till att barnet kan börja se rasism som ett tabubelagt samtalsämne.
Intervjupersonerna Abdis och Nguyens föräldrars tystnad om rasism kunde lett till
att de själv inte talade om rasism som vuxna, men i detta fall letade de utlopp att tala
om rasism i andra kretsar än hemmet. Något som är gemensamt för alla
intervjupersonerna är att de talar om rasism med sina vänner. Då Nguyen blivit utsatt
för rasism talar hon om det ansikte mot ansikte med sina närmaste vänner. Ifall hon i
allmänt diskuterar rasism som ämne brukar hon kommentera på rasism-relaterat
innehåll på Instagram. Abdi diskuterar inte rasism med sina arbetskollegor men med
sina vänner som främst tillhör en rasminoritet lik hans egna. De diskuterar rasism
främst då det kommer nyheter om minoriteter och invandrare. Magar som tidigare
nämnt talar med sin familj om rasism och han gör det även med sina närmaste
vänner och arbetskollegor.

39

Då intervjupersonerna frågades om de på något vis letat upp rasism-relaterad
information, hade de motsägande svar. Endast Abdi av intervjupersonerna hade
försökt fråga om rasism av en annan människa men blivit ignorerad. Vissa av
intervjupersonerna har googlat fram information om rasism, medan andra inte gjort
detta. Ifall intervjupersonerna letat upp rasism-relaterad information i någon form
var det främst på internet, för det mesta i form av videor. Dessa kunde vara videor
som behandlar hur man skall reagera i rasistiska situationer, eller dokumentärlika
videor om rasistiska orättvisor. Abdi berättade att hans intresse för rasism-relaterade
frågor främst tar uttryck i att han är med i minoritetsfacebookgrupper och donerar
pengar till välgörenhet. Han berättar att för det mesta följer han bara diskussionerna
som sker på dessa sidor från sidan och deltar inte aktivt i dem. Abdi påpekade mest
av alla intervjupersoner faran med att visa sin identitet öppet på sociala medier, då
han sett hatet man kan bli utsatt för om man visar sin identitet. Samtidigt reflekterar
han över hur Twitter, där man kan vara anonym, kanske har det mest hatfyllda
innehållet. Det förargar honom då han ändå antar att de flesta som sprider hat på
Twitter är utbildade personer.
Då Intervjupersonerna diskuterar arbetsplatsen är det främst Nguyen som öppnar upp
om rasismen hon blivit utsatt för på arbetet. Hennes kunder kan fråga henne från
vilket land hon kommer från eller bara anta att hon är i från Kina eftersom hon har
ett östasiatiskt utseende. Hon reflekterade att en del av dessa personer är nyfikna om
hennes bakgrund, men vissa uttrycker sig otrevligt. I grund och botten anser hon
dessa kommentarer basera sig på att de inte ser henne som en finländare.

6.2.1 Intervjupersonerna förklarar rasism för ett barn

En del av intervjun bestod av att jag frågade intervjupersonenrna om hur de skulle
förklara rasism för ett barn av samma minoritet som dem själva, eller trösta barn som
blivit rasistiskt utsatta. Ingen av intervjupersonerna hade varit med om en sådan

40

situation, så deras svar baserade sig på en hypotetisk situation.
Då jag frågade intervjupersonerna hur de skulle förklara rasism för ett barn fann de
alla det svårt att svara på frågan av flera olika orsaker. Delvis för de inte hade
färdigheter att tala om rasism, delvis för att de inte visste hur de skulle förklara
rasism på ett enkelt och icke-skadande sätt åt ett barn. Abdi hade svårt att tänka sig
hur han skulle förklara ett ämne som rasism för ett barn, då han själv inte ens förstod
det då han var ett barn.

En minä oikein tiedä miten minä selittäisin. En minä voi sille lapselle sanoa vain että se
ihonväri on se syy. En minä tiedä miten minä sen sanoisin, jos rehellisesti ollaan… Minä
sanoisin varmaan että (paus), hän ajattelee tuolla tavalla, mene eteenpäin vain. Että et sinä
voi mielipiteitä voi muuttaa (otydligt) päin kuitenkin.5 (IF mgt 2021/030)

Magar önskar att han inte hamnar i en situation där han måste förklara rasism för ett
barn av samma bakgrund som han själv. Han önskar att barn ska läras bry sig om alla
sorters barn oberoende deras bakgrund. ”Parents should teach kids how to appreciate
other kids and respect each other … so kids are nice to each other, learn positive
parts of others cultures”. Han anser att barn inte borde fundera på rasism och växa
upp fria från vetskapen om rasism, så att man i framtiden kan glömma att ordet ens
existerar. Magars syn på hur rasism borde talas om är kanske mest olika från
webbsidorna och andra intervjupersonernas, samtidigt som han har den mest
optimistiska synen på kuvandet av rasism i hoppet av att se hela fenomenet
försvinna. Då Nguyen frågades hur hon skulle förklara rasism för ett barn av samma
bakgrund som hon själv, förklarade hon att det är viktigt att barnet vågar tala om
detta med någon hen finner vara trygg och att bygga barnets självkänsla:

5

”Inte vet jag riktigt hur jag skulle förklara. Inte kan jag bara säga till barnet att hudfärgen är orsaken.
Inte vet jag riktigt hur jag skulle säga det, för att vara ärlig… Jag skulle säkert säga (paus), att de
tänker på det där sättet, fortsätt vidare bara. Att inte kan du ändå ändra deras åsikt.” (Min
översättning).

41

…du är bra som du är… du är värdefull … fastän du ser annorlunda ut… ifall du blir illa
behandlad så har du nog som rätt att (...) att du inte ska bli illa behandlad av ditt utseende,
din kultur eller annat. Att man inte ska skämta om ens utseende eller kultur eller liknande.
Jag tror att barn förstår väldigt bra också. Att i sex-sju års åldern skulle jag redan förklara att
de är värdefulla hur dom än ser ut. Att de liksom har värde. Att de inte ska känna sig utsatta
eller utanför. Att de behöver inte känna sig på det viset, att de har all rätt att inte bli
behandlade på ett visst sätt, som alla andra.

De som är i maktposition styr vilken kunskap och bild man ger den andra (Dijk
2008b, 10). I ovan tänkta hypotetiska situation är intervjupersonerna vuxna i
maktposition, medan barnet är i underläget och godtroget. De tre intervjupersonerna
hade olika strategier för att tala med ett barn om rasism, vissa mera undvikande och
andra mera öppna strategier för att tala med barnet. Som tidigare nämnt i kapitlet
kommer barnet att reagera på olika sätt beroende på hur ämnet tas upp med dem,
varav vissa metoder får barnet må sämre och inte lära sig att behandla dessa ämnen.
Därför är det viktigt att föräldrar använder sig av kunskap som finns tillgängligt.
Inga av intervjupersonerna var föräldrar, så det var förstås inte förväntat av dem att
de skulle vara insatta i denna fråga i intervjun. Intervjuade hade också olika mängd
intresse i rasism, och kom ifrån olika bakgrund och erfarenheter, vilket kunde vara
en orsak för deras olika svar.
I detta kapitel presenterades hur diskussion om rasism som sker i hemmet kan
variera från familj till familj. Nuförtiden kan man med Google sökresultat få upp
webbsidor med goda råd om hur man kan tala om rasism med barn. Dessa webbsidor
ger konkretare strategier än läroplanen, orsaker varför man bör vara antirasistisk och
olika praktiska exempel. Webbsidorna baserar sina antirasistiska råd genom att ta en
klar position mot rasism istället för att de skulle ha använt en passivare
mångkulturell synvinkel. Jag anser webbsidorna ger klara instruktioner och har ett
klart antirasistiskt mål. Intervjupersonerna hade olika erfarenheter i hemmet, i vissa
hem talades det om rasism i andra inte. Det framkom olika åsikter bland
intervjupersonerna om huruvida de önskade att tala mera med sina föräldrar om
rasism eller inte. Intervjupersonerna hade svårt att komma fram till hur de skulle
förklara rasism för ett barn, då de inte varit i en sådan situation förut eller tänkt på

42

det tidigare. Olika strategier de presenterade var att validera barnets känslor och
förklara att rasistisk mobbning inte är okej, påminna barnet om dess värde, eller att
ta avstånd och gå vidare från mobbare. Som litterära verktyg föreslog både
intervjupersonerna och webbsidorna böcker som behandlar rasism.

6.3 Synvinklar på framtid och förbättring

I detta kapitel presenterar jag olika forskares syn på framtid och förbättring då det
kommer till antirasistisk utbildning i skolan och hemmet. Jag har valt att presentera
forskare med olika bakgrund och synvinklar, både finländsk och utländsk forskning.
I jämförelse med detta presenterar jag även intervjupersonernas syn på framtid och
förbättring, samt mina egna reflektioner och åsikter kring dessa frågor.

6.3.1 Läroplanens framtid

Det finns tidigare forskning om rasism och antirasism i läroplaner. I detta kapitel har
jag valt att lyfta fram forskning med olika synvinklar för att väcka diskussion. Vad
som bör nämnas är att kritiken som diskuterats om läroplanen är för det mesta
fokuserat på rasism och antirasism. Vissa delar av läroplanen har fått god respons på
media (Yle, Helsinginsanomat), men då det kommer till läroplanens antirasism så
har den fått en hel del kritik.
Då det kommer till finländska synvinklar på antirasistisk utbildning skriver Gunilla
Holm och Jan-Erik Mansikka i Multicultural education as policy and praxis in
Finland: Heading in a problematic direction? (2013) om hur lärarnas utbildning inte
alltid förbereder dem för multikulturella klasser, och rasistisk mobbning inte ingrips
i skolorna tillräckligt. Även om det är problem på den praktiska nivån av

43

utbildningen så anser Holm och Mansikka att Finlands lagar och läroplan visar
mycket stöd för en mångkulturell utbildning (ibid.). Jag håller med om praktiska
motgångarna de räknar upp, men ser däremot problem i läroplanen då jag inte ser
mångkulturalism som en bra metod, vilket har diskuterats genom denna avhandling.
Aminkeng Alemanji och Boby Mafi presenterar en mera kritisk synvinkel på den
finländska läroplanen i Antiracism Education? A Study of an Antiracism Workshop
in Finland (2016). De skiljer på den framgångsrika bilden som finns av Finlands
utbildning då det kommer till dess studiemodeller, välfärd och resultat, jämfört med
vardagliga skollivet där barn lider av rasism och lärare inte vet hur de ska genomföra
antirasistisk utbildning (ibid.). De anser att den finländska läroplanen följer i
fotspåren av EU som valt att fokusera på multikulturalism istället för rasism ”In
Finland, there is a lot of denial of racism and resistance to antiracism which limits
the possibilities of transformation… This is because some forms of multicultural
education (prioritised in Finland) do not adequately confront the concept of power
and recognise the historical essence of racism” (ibid.). Tidigare presenterade
(Kapitel 6.1) ”Invading Formal Education by Non-Formal Anti-Racist
Campaigning” av Päivi Armila, Anni Rannikko and Tiina Sotkasiira (2018),
analyserar behovet av antirasism i utbildningen på en mera praktisk nivå, men likt
Alemanji och Mafi anser de att läroplanen och utbildningen behöver reform för att
fokusera på antirasism istället (ibid.). I sin doktorsavhandling Is there such a thing
…? : a study of antiracism education in Finland (2016) skriver Alemanji att för att
den finländska antirasistiska utbildningen ska lyckas kan den inte begränsas till
formella utbildningsinstitutioner, eftersom rasism existerar utanför dessa
institutioner (ibid. 57). Antirasism måste utövas av majoriteten av finländare, inte
endast några utvalda och antirasistiska strategier bör formas för att kämpa mot
specifika rasismer ifråga, då han poängterar att all rasism inte kan motarbetas med
samma strategi (ibid. 57–58). Jag anser att Armila, Rannikko, Sotkasiira, Mafi och
Alemanji är insatta i rasistiska problem i Finland och antirasistiska behov som
Finland har. De presenterar aktuella problem i läroplanen och har kommit fram med
förslag till reform som borde utnyttjas.

44

Paul Gorski har gjort en hel del reflekterande forskning över multikulturalitet och
antirasism i skolorna och lärarnas utbildning. I Good Intentions Are Not Enough: A
Decolonizing Intercultural Education (2008) presenterar han strategier för att
utveckla och omforma utbildningen. Han räknar upp sju förändringar som borde ske
i läroplanen och utbildningen: 1. Hegemonisk norm måste problematiseras då de i
makten kan utnyttja syner på skillnad för att berättiga sin dominans och förtryck.
Kulturella skillnader bestämmer skillnader av människors tillgång till makt, då man
borde undvika aktiviteter för kulturell medvetenhet som andrafierar den
icke-dominanta gruppen och saknar social rättvisa. 2. Interkulturell utbildning
fokuserar på konflikthantering och upplösning som ett mål till rättvisa. Gorski anser
detta fortsätter upprätthållningen av sociala ordern och att primära fokuset borde
vara istället rättvisa. 3. Teorin om att fattigdom är lika med sämre kunskap och
färdigheter bör slopas då den tillskriver värdet av personer eller grupper
kategoriserade som detta och utnyttjar detta för att berättiga ojämlikheten. 4.
Interkulturell dialog sker sällan bland människor med lika tillgång till makt. Denna
maktobalans måste erkännas, och det bör undvikas situationer där de med minst
makt sätts lära dem med mest makt. 5. Att Erkänna sociopolitikens påverkan och
kontext till ojämlikhet och utbildningen. 6. Interkulturell utbildning måste vara
politisk, tar man ett neutralt stånd så fortsätter man upprätthålla existerande problem.
7. Acceptera att köra för ändring gör att man kommer att vara mindre gillad av flera
personer och institutioner. (Gorski 2008, 10–11). Gorski är en amerikansk forskare
som sett på den amerikanska läroplanen, men föreslagen på förändring som han ger
kan även användas i en finländska läroplanen. Jag anser att vissa av punkterna han
räknar upp, uppfylls redan delvis av läroplanen, exempelvis punkt tre, medan andra
fattas totalt i vår läroplan. Jag anser att skulle exempelvis Gorskis riktlinjer använts i
skrivandet av läroplanen så skulle den uppfylla ett mera jämlikt och antirasistiskt
mål.
I slutskedet av skrivandet av denna avhandling publicerade Justitieministeriet i
Finland ett handlingsprogram mot rasism ”Ett jämlikt Finland: Statsrådets
handlingsprogram mot rasism och för goda relationer” som presenterar regeringens
mål att bekämpa rasism och diskriminering inom alla delområden i samhället

45

(Statsrådet 2021). Arbetsgruppen består av företrädare för alla ministerier och
statsrådets kansli, Kommunförbundet, Sametinget, Delegationen för etniska ärenden,
Delegationen för romska ärenden, Folktinget, Människorättscentret och
diskrimineringsombudsmannen (ibid.). Syftet med handlingsprogrammet beskrivs
som följande:

Syftet med handlingsprogrammet är bland annat att avveckla ojämlika strukturer i samhället,
främja icke-diskriminering i det finländska arbetslivet, stärka myndigheternas kompetens i
fråga om likabehandling, öka medvetenheten om rasism och dess olika former samt utveckla
forskningen och datainsamlingen om rasism (ibid).

Jag anser att det är bra hur stor och varierande arbetsgrupp har lagts till detta
handlingsprogram. Detta handlingsprogram ger hopp för antirasistisk ändring i
Finland. Hur detta sker praktiskt får vi beskåda dessa kommande år.
När intervjupersonerna blev ställda frågor om tankar kring utveckling och framtiden
ansåg de flesta att rasism och diskriminering borde tas upp mera i skolan. Vissa
ansåg att dessa ämnen skulle borda studeras mera regelbundet och att de lärare som
undervisar rasism och antirasism borde vara fortbildade. Intervjuperson Ngyuen
önskade att skolan hade gett dem definitionen på rasism och exempel på vad man
skall göra ifall rasistisk diskriminering sker framför en. Magar hoppades att någon
gång i framtiden ska barn inte behöva lära sig om rasism längre. Magar hade även
tankar om att ifall läran om antirasism skulle ske i någon form av tävling, så skulle
det möjligtvis få eleverna att vara mera intresserade, exempelvis i form av en
essätävling. Abdi hade inte tankar om skolans utveckling angående rasism.
För att sammanfatta synvinklar på läroplanens framtid har forskare delvis olika
synvinklar på dess behov av förändring. Jag inklusive en del forskare anser att det
behövs en reform och att det borde inkludera antirasistiska strategier i läroplanen.
Exempelvis Gorskis strategi kunde vara ett bra tillägg. Intervjupersonerna hade
delade åsikter om framtida utveckling och önskemål för skolans utbildning då det

46

handlade rasism. Flesta önskade att det togs upp mera om rasism i undervisningen
och mera regelbundet.

6.3.2 Hemmets framtid

I denna avhandling har de antirasistiska webbsidorna lyckats presentera
antirasistiska strategier bättre än läroplanen. Detta betyder förstås inte att de skulle
vara felfria. Det är endast så mycket information som man kan rymma i en
internetartikel. Däremot anser jag att dessa webbsidor lyckas framföra bättre
klartext, mera instruktioner och klarare mål angående rasism och antirasism jämfört
med vad den finländska läroplanen lyckas göra.
De antirasistiska webbsidornas mål för framtid och utveckling är i allmänhet att
sprida kunskap och verktyg angående rasism och antirasism. Deras mål är att främja
antirasism och lära föräldrar till ett antirasistiskt föräldraskap. De antirasistiska
målen i dessa webbsidor kunde presentera med mera ras- och etnisk socialisering
(tidigare presenterat i kapitel 6.2) för att ge verktyg till hur man kan bygga upp
självkänsla och stolthet i ett specifikt rasminoritetsbarn. Jag anser att de
antirasistiska webbsidorna var bra på att lära ut strategier för att tala om rasism
hemma. Både i att förklara varför öppen diskussion är viktig, hur man ska förklara
rasism för barnet och reflektion av ens egna ställning. Webbsidorna kunde möjligtvis
gett mera exempel på situationer och hur dessa bör hanteras.
Rastas (2007) märkte att en del föräldrar inte visste om rasismen som deras barn
utsattes för samt visade intresse för att få verktyg till att behandla detta. I EU:s
MIDIS II-forskning (FRA 2017) kommer det fram att ett lågt antal av informanterna
visste om existerande antirasistiska organisationer i Finland. Detta betyder att en
viktig uppgift för dessa organisationer i Finland, skulle vara att utvecklade sin
synlighet, speciellt inför sina målgrupper, vilket är ras-, etniska och religiösa
minoriteter. Webbsidornas artiklar borde däremot alla föräldrar vilket inkluderar vita

47

majoritetsbefolkningen vara intresserade av då antirasistiskt föräldraskap gäller alla
föräldrar.
I hemsfären har intervjupersonerna olika synvinklar om huruvida de velat ha ändring
i hur rasism talats om i hemmet. Magar vars familj talade om rasism skrev om
framtida visioner följande: ”We are all human beings let us build our beautiful world
so healthy wealthy and prosperous without wasting time on comparing black, white
or brown”. I allmänhet verkade intervjupersonerna visa vilja att vara mera vokala
jämfört med deras föräldrar som beskrevs varit tysta om att tala om rasism. Abdi såg
inte ett behov i att tala mera om rasism med sina föräldrar, främst för att han inte ser
hans mamma kunna förstå mycket om detta. Likt konstaterade Nguyen, fast i hennes
fall hade hon inte ett större intresse att tala om rasism med sina föräldrar för att hon
ansåg dem vara rasistiska. Alla intervjupersonerna har däremot aktivt talat om rasism
både ämnet i sig och även rasismen som de själv har blivit utsatta för. Till skillnad
från sina föräldrar har intervjupersonerna aktivare och öppnare valt att talat om dessa
ämnen.
Dijk (2011) anser att ett problem med att kuva dagens rasism är att en stor del av
kraften ligger hos eliten som styr produktionen av rasism och rasistiska diskurser.
Han anser att antirasistisk förändring borde fokuseras på eliten som sitter på toppen,
då de är de mest inflytelserika, och att man inte ska lägga fokuset på den stora
populationen (ibid.). Jag kan hålla med Dijks syn på förändring till en viss del, men
antirasistisk ändring anser jag bör ske via ändring av policyer som sedan kommer att
sippra in i hur samhället fungerar som en helhet, som Ibram X. Kendi presenterar i
sin forskning (2019). Samtidigt som policyer borde ändras finns det även en hel del
aktuella gräsrotsproblem som måste tas hand om omedelbart, då dessa bryter mot
mänskliga rättigheter, även om arbetet med dessa inte kommer nödvändigtvis att
minska på rasismen i längden. Jag anser även att antirasism är något som alla i
samhället bör sträva till, och inte något som endast dem i högsta makt skall arbeta
för.
Jag anser att antirasistiskt föräldraskap bör implementeras och uppmuntras i alla

48

finländska hem. Sammanfattningsvis kan man se att de antirasistiska webbsidorna
har mål för samhället och föräldrar att bli antirasistiska, men det krävs någon metod
för att öka synlighet och få dessa antirasistiska strategier nå de finländska hemmen,
vilket presenterad forskning poängterar. Intervjupersonerna hade inte större
önskemål av att ändra hur rasism talas om i deras hem. De är däremot medvetet eller
omedvetet öppnare och mera intresserade i att tala om rasism, jämfört med deras
föräldrar.

49

7 Sammanfattande ord

I denna avhandling har jag presenterat hur rasism och antirasism berättas och
behandlas i grundskolan och hemsfären. Genom kritisk diskursanalys har jag jämfört
intervjupersonernas levda erfarenheter med den finländska läroplanens och
antirasistiska webbsidornas antirasistiska mål.
Den finländska läroplanen presenterar ett delvis mångkulturellt mål, men saknar ett
antirasistiskt mål. Läroplanen presenterar att den står för jämlikhet men behandlar
inte antirasism, klassfrågor och dylikt i sin text. Intervjupersonerna hade varierande
erfarenheter om hur rasism och antirasism hade tagits upp i skolundervisningen och
hur diskriminering hade tagits itu med. Forskare i allmänhet ser ett behov för reform
av läroplanen genom att tillägga antirasistiska strategier. Nyligen har
justitieministeriet publicerat ett handlingsprogram emot rasism, varav man kan
förvänta sig antirasistisk ändring i finländska policyer och institutioner.
Intervjupersonerna hade olika erfarenheter om huruvida rasism har talats om i
hemmet eller inte. Flesta intervjupersoners föräldrar talade sällan om rasism hemma,
men intervjupersonerna talade oberoende av detta aktivt om rasism i andra sfärer. De
intervjupersoner som kom från familjer där det inte talats om rasism, ansåg detta
bero på att deras föräldrar inte har kunskap eller är medvetna om rasism.
Antirasistiska webbsidorna anser att rasism definitivt ska talas om i hemmet för att
lära barnet, skydda barnet och lära dem antirasism. Instruktionerna som webbsidorna
ger baserar sig på öppen diskussion med antirasistiska strategier, som verkar vara
nära kopplade till rassocialisering.
De antirasistiska webbsidorna lyckas presentera antirasistiska mål och strategier,
men enligt diverse forskning så når inte denna information Finlands befolkning
antingen på grund av intresse eller synlighet. Då Intervjupersonerna frågades hur de
skulle förklara rasism för ett barn av samma rasminoritet som dem själva, sade alla
intervjupersoner att de hade svårt att svara på frågan då de inte varit i en sådan

50

situation tidigare. Strategier de presenterade varierade från att tala mera djupgående
med barnet om detta, till att att säga åt barnet att försöka gå vidare från mobbningen.
Denna magisteravhandling har visat en bild i hur rasminoriteters levda erfarenhet
kan skilja sig från institutioners ideal. Jag önskar att det forskas flitigare i dessa
ämnen för höra mera röster om hur antirasism och rasism sker i praktiken.
Rasism kan ses som omoraliskt och det i sig är kanske en tillräcklig orsak för att
arbeta för att kuva den, men även om man såg rasism från synvinkeln av ett lands
utveckling och strävan till att skapa hållbar ekonomisk vinst, så är inte rasism och
berikar eller stöder ett land på något vis långsiktigt. Jag önskar Finlands befolkning
och makthavare skulle se behovet av antirasism och dess fördelar från en bredare
synvinkel än bara människorättigheter. Det är enkelt för vita majoriteten att ignorera
rasism och ojämlikhet och jag anser att det var bra om institutioner uppmuntrade till
att sträva för antirasism.

51

8 Källor

8.1 Intervjuer

Åbo, Åbo Akademi: Kulturvetenskapliga arkivet Cultura: IF mgt 2021/030
Resten av intervjuerna arkiveras inte, utan förstörs efter användning.

8.2 Den finländska läroplanen

OPH Opetushallitus – Utbildningsstyrelsen. 2014. Grunderna för läroplanen för den
grundläggande utbildningen 2014.

8.3 De antirasistiska webbsidorna

Ditt barn och du. ”Prata med barn om rasism - Hur, varför och när kan man börja?”.
Hämtad 05.07.2021
http://www.dittbarnochdu.se/prata-med-barn-om-rasism-hur-varfor-och-nar-kan-man
-borja/
Nationwide Children’s. 2020. ”How to talk to your kids about racism”.
https://www.nationwidechildrens.org/family-resources-education/700childrens/2020/
06/how-to-talk-to-your-kids-about-racism

52

Pelastakaa Lapset (Rädda barnen). ”Lapset ja rasismin kohtaaminen”. Hämtad
05.07.2021
https://www.pelastakaalapset.fi/ajankohtaista/kriisitilanteen-kohtaaminen/lapset-rasis
min-kohtaaminen/
Skolfamiljen – Sundqvist, Petra. 2019. ”så kan vi prata med barn om rasism”.
https://www.skolfamiljen.se/2019/04/28/sa-kan-vi-prata-med-barn-om-rasism/
Unicef – Sidwell, Michael & Mahanti, Supreet. 2020. ”Talking to your kids about
racism”. https://www.unicef.org/parenting/talking-to-your-kids-about-racism
Yhteiset Lapsemme (Våra gemensamma barn). ”Miten käsitellä rasismia
valkoisten lasten kanssa?”. Hämtad 05.07.2021
https://www.yhteisetlapsemme.fi/ole-rohkea-ja-reilu/lahdeaineistoa-ja-vinkkeja/rohk
ea-ja-reilu-vinkkeja/miten-kasitella-rasismia-valkoisten-lasten-kanssa/

8.4 Litteratur

Aertsen, Jan. 1996. Medieval Philosophy and the Transcendentals - The Case of
Thomas Aquinas. Köln: E.J. Brill Leiden
Alemanji, Aminkeng & Mafi, Bobi. 2016. ”Antiracism Education? A Study of an
Antiracism Workshop in Finland. Scandinavian Journal of Educational Research . 62
(2)
Alemanji, Aminkeng. 2016. Is there such a thing…? : A study of antiracism
education in Finland. Helsinki: University of Helsinki.

53

Allen, Chris. 2010. Islamophobia. Surrey: Ashgate Publishing Limited.
Armila, Päivi; Rannikko, Anni; Sotkasiira, Tiina. 2018. Invading Formal Education
by Non-Formal Anti-Racist Campaigning”. Antiracism Education In and Out of
Schools. London: Palgrave Macmillan
Barlai, Melani; Fähnrich, Birte; Griessler, Christina; Rhomberg, Markus; Filzmaier,
Peter. 2017. The migrant crisis : European perspectives and national discourses.
Zürich: LIT Verlag
Cohn-Sherbok, Dan. 2003. Judaism – History, Belief and Practice. New York,
London: Routledge
Darian-Smith, Eva. 1996. Postcolonialism: a Brief Introduction. Kalifornien:
University of California
Fairclough, Norman. 2011. ”Critical discourse analysis”. The Routledge Handbook
of Discourse Analysis. Oxon, New York: Routledge
Fairclough, Norman. & Wodak, Ruth. 1997. Critical Discourse Analysis. Teun van
Dijk (Ed.), Discourse Studies: A Multidisciplinary Introduction (Vol. 2). London:
Sage.
FRA. 2017. EU MIDIS II - Second European Union Minorities and Discrimination
Survey Main results. Luxembourg: Publications Office of the European Union, 2017
Fägerborg, Eva. 1999. ”Intervjuer”. Etnologiskt fältarbete. Lund: Studentlitteratur
Garner, Steve. 2017. Racisms – An Introduction. Andra upplagan. London/
Kalifornien/ New Delhi/ Singapore/ Washington/ Melbourne: Sage Publication
Gee, James Paul. 2005. An Introduction to Discourse Analysis - Theory and method.

54

New York London: Routledge
Gorski, Paul. 2008. ”Good Intentions Are Not Enough: A Decolonizing Intercultural
Education”. Intercultural Education 19(6).
Holm, Gunilla & Mansikka, Jan-Erik. 2013. ”Multicultural education as policy and
praxis in Finland: Heading in a problematic direction?”. Recherches en éducation,
vol. 2013, no. 16.
Honkasalo, Veronika & Suurpää, Lena. 2009. ”Tutkijoiden kiistellyt roolit rasismin
ja nuorten tutkimuksessa”. En ole rasisti, mutta… Maahanmuutosta,
monikulttuurisuudesta ja kritiikistä. Tammerfors: Vastapaino
Hughes, Diane; Rodriguez, James; Smith, Emilie P.; Johnson, Deborah J.;
Stevenson, Howard C.; Spicer, Paul. 2006. "Parents' ethnic-racial socialization
practices: a review of research and directions for future study". Developmental
Psychology 42 (5).
Kendi, Ibram X. 2019. How to be an Antiracist. New York: One World
Lemke, Jay. 1995. Textual politics: Discourse and social dynamics. London: Taylor
and Francis
Lehtonen, Veli-Pekka; Piela, Ulla; Snellman, Hanna. 2012. Saamenmaa Kulttuuritieteellisiä näkökulmia. Kalevalaseuran vuosikirja 91. Helsingfors: SKS
Nilsson, Gabriella. 2012. ”Att analysera sanningens rörlighet Objektivitet, politik
och fält”. Kulturella Perspektiv 2012 vol. 3–4.
Omi, Michael; Winant, Howard. 2015. Racial Formation in the United States. New
York: Routledge

55

People, James; Bailey, Garrick. 2010. Humanity: An Introduction to Cultural
Anthropology (9th ed.). Wadsworth Cengage learning.
Pripp, Oscar. 1999. ”Reflektion och etik”. Etnologiskt fältarbete. Lund:
Studentlitteratur
Puuronen, Vesa. 2011. Rasistinen Suomi. Helsingfors: Gaudeamus Helsinki
University Press
Rotherman, M., Phinney, J. 1987. Introduction: Definitions and perspectives in the
study of children's ethnic socialization.. Children's ethnic socialization: Pluralism
and development. Kalifornien: Sage Publications
Rastas, Anna. 2019. ”The Emergence of Race as a Social Category in Northern
Europe: Dehumanisation, Belonging, and the Normativity of European Whiteness”.
Relating Worlds of Racism: Dehumanization, Belonging and the Normativity of
Whiteness. London: Palgrave Macmillan
Rastas, Anna. 2007. Rasismi lasten ja nuorten arjessa - Transnationaalit juuret ja
monikulttuuristuva Suomi. Tammerfors: Tampereen Yliopistopainos:
Spencer, Margaret Beale. 1983. ”Children’s Cultural Values and Parental Child
Rearing Strategies”. Developmental Review 3.
Staszak, Jean-François. 2008. "Other/otherness". International Encyclopedia of
Human Geography. Amsterdam: Elsevier Science
Statsrådet. 2021. Ett jämlikt Finland : Statsrådets handlingsprogram mot rasism och
för goda relationer. Helsingfors: Justitieministeriet
Van Djik, Teun A. 2008a. Discourse and Context – A Sociocognitive Approach.
Cambridge: Cambridge University Press
Van Djik, Teun A. 2008b. Discourse and Power. New York: Palgrave Macmillan

56

Van Djik, Teun A. 2009. Society and Discourse: How social contexts influences text
and talk. Cambridge: Cambridge University Press
Van Djik, Teun A. 2011. Discourse and Racism – Some conclusions of 30 years of
research. 17th International Workshop on Discourse Studies Madrid
Van Djik, Teun A. 2014. Discourse and Knowledge – A Sociocognitive Approach.
Cambridge: Cambridge University Press
Wise, Tim. 2008. White Like Me: Reflections On Race From A Privileged Son. New
York: Soft Skull Press

8.5 Bilagor

Bilaga 1
Frågor för rasism intervju – svenskspråkig version.

1.
- Vad anser du rasism är?
- Brukar du tala om rasism?
- Hur ofta kommer du i kontakt och tänker på rasism i din vardag?
- Hur påverkar rasismen dig?
- Varför tror du att du blir utsatt för rasism?

57

2.
- Kommer du ihåg första gången du blev utsatt för rasism eller såg någon annan bli
det?
- Vilka tankar väckte det – Hur kändes det?
- Vad gjorde du i stunden – efteråt?
- Ändrade denna händelse dina tankar om dig själv och andra/ hur du såg dig själv
och andra?

3A Har rasism någonsin förklarats till dig exempelvis i skolan, familj, vänner?
3B Eller letade du fram det på egen hand?
3A
- Fanns det en orsak till att rasism förklarades till dig?
- Hur förklarades rasismen?
- Ansåg du sättet och tillfället som det förklarades vara bra/dåligt?
- Vad kunde gjorts bättre/Vilka skulle vara dåliga sätt att förklara rasism?
- Har du tagit reda på rasism även på egen hand?
- Hur/varför/varför inte?
- Om du måste förklara rasism för någon som blivit eller troligtvis kommer att bli
det, hur skulle du göra det?
- Vad anser du är viktigast i förklarandet av rasism för en rasifierad person?
- Tycker du familj/skola borde tala mera om rasism?

3B
- Vad fick dig att leta upp rasism?
- Vartifrån letade du upp informationen?

58

- Hur visade/förstod du rasismen ur denna information?
- Hittade du bra/dålig information?
- Fanns det en orsak till att du inte ville fråga någon du kände eller skolan?
- Skulle du hellre velat få veta om rasism någon annan väg, eller kändes det här rätt?
(- Vilka skulle vara dåliga sätt att förklara rasism?
- Om du måste förklara rasism för någon som blivit eller troligtvis kommer att bli
det, hur skulle du göra det?
- Vad anser du är viktigast i förklarandet av rasism för en rasifierad person?
- Tycker du familj/skola borde tala mera om rasism?

Bilaga 2

Svenskspråkig intervjuförfrågan:

Hej!
Jag är studerande vid Åbo Akademi och skriver min magisteravhandling i
folkloristik. Jag intervjuar etniska-, ras- och religiösa minoriteter i Finland om deras
erfarenheter av hur rasism har förklarats till dem när de var yngre, exempelvis i
skola, familj, på internet.
Om du har intresse ställa upp i intervju, så kan jag ge dig mera detaljer :)
Jag letar efter vuxna antingen födda eller uppvuxna i Finland, som är del av en
minoritetsgrupp som blivit utsatt för rasism. Det finns inga rätta eller felaktiga svar
och frågor kan hoppas över. Intervjun kan stoppas när som helst av deltagaren. De
insamlade uppgifterna anonymiseras.

59

Ifall du är intresserad ta del, eller har flera frågor kan du kontakta mig via. email
linda_yrjola@hotmail.com eller Facebook https://www.facebook.com/loimp/
Det kommer bara att finnas pseudonymer i avhandlingen. Intervjun spelas in, för
transkription till mitt minne. Beroende på din vilja kan intervjun arkiveras,
exempelvis då den endast är öppen för allmänheten efter x-antal år, eller så kan den
förstöras. Jag letar främst efter personer som är villiga att intervjuas ansikte mot
ansikte (med säkert avstånd), men även videosamtal är en möjlighet. Intervjuerna
kan vara på svenska, finska eller engelska.

Bilaga 3
Intervjuinformation – Linda Yrjölä:
Intervjuns innehåll
Till min magistersavhandling, dvs. ”gradu” intervjuar jag etniska-, religiösa- och
rasminoriteter om deras erfarenheter om hur rasism har förklarats till dem när de
varit yngre exempelvis av familj, skola, internet, samt hur de skulle förklara rasism
till ett barn tillhörande samma minoritet som dem själva.
Intervjuade är vuxna födda eller uppväxta i Finland och som är del av någon
minoritetsgrupp som är utsatt för rasism. I Egentliga Finland och Nyland kan
intervjuerna göras på plats, annars via video-, telefonsamtal eller email.
Intervjuns syfte
Eftersom detta är på magisternivå kan det inte kallas för forskning och jag kan inte
kallas till en forskare (då måste man vara minst doktor). Jag är antirasist, men
avhandling fokuserar på analys inte ändring av samhället, så genom att ställa upp i

60

intervjun skall man inte förvänta sig större samhällsförändringar. Gradun, där
intervjun kommer att användas, kan däremot läsas av dem som är intresserade och
användas av forskare i sin egen forskning.

Inspelning
För mitt eget minne spelar jag in intervjun, såvida inte intervjuaren är emot detta, då
jag använder bara penna och papper. Det finns några alternativ för att spara in
inspelningen. Vi har ett arkiv vid Åbo Akademi som heter Cultura. I inspelningar för
arkivering måste rikiga namnet ingå, men transkriberingen (skriftligt dokument av
intervjun) som folk kan låna från arkivet är anonyma. Om någon ville använda
inspelningen (där ditt riktiga namn ingår), till exempel för forskning, bestämmer
arkivchefen om det här är en passande person och kan möjligen kontakta dig för att
be om tillstånd. Arkivmaterialets tillgänglighet kan bestämmas, t.ex. att intervjun blir
öppen för användning först efter x antal år, eller efter intervjupersonens död. I det
här fallet är de enda som ser din information före det, jag och arkivchefen. Ifall du
inte vill arkivera intervjun, kan jag förstöra materialet när arbetet är klart.
Anonymitet
Du kommer att vara anonym och du kommer att få en pseudonym i gradun. Om jag
använder citat från din intervju måste citatet ha så lite detaljer att det inte kan spåras
till dig eller de andra personerna du talar om. Efter intervjun kan du, om du vill, höra
din inspelning och läsa transkriberingen. Du kan till exempel ta bort delar du inte vill
ha med och säga om något är fel. Du kan också när som helst före publiceringen av
gradun bestämma att du inte sen heller vill vara med, då transkriberingen och
inspelningen kommer att förstöras.

Frågor
Jag ställer frågor under intervjun, man behöver inte besvara alla frågor och det
behövs inte heller ges någon anledning varför man inte vill svara. Man får avbryta

61

intervjun när som helst. Det finns inga fel svar, jag vill bara höra erfarenheter. Några
frågor har jag skrivit ner på förhand, andra hittas på under intervjun. Här är exempel
på några frågor:
"Vad är ditt första minne av att du eller någon annan blivit utsatt för rasism?"
”Hur har rasism förklarats till dig? till exempel i skolan, av familjen, av vänner. ”
"Om du skulle förklara rasism för ett barn i Finland med samma minoritetsbakgrund
som du, hur skulle du göra det?"

Om mig själv
Jag är en 25-årig magisterstuderande vid Åbo Akademi. Mitt intresse för att skriva
om detta ämne kom delvis från mina biämnen social exclusion och
religionsvetenskap, och då jag läste texter om afrikansk-amerikanska mammor som
funderade på hur de skulle förklara rasism för sina barn. I mina kurser och till gradun
har jag läst om rasism och vad forskare och minoriteter skriver om detta i Finland
och på andra håll i världen. Men eftersom jag är vit infödd finländare utsätts jag
mycket sällan för rasism, så jag har inga erfarenheter än genom andra. Jag hoppas
däremot att mitt utseende inte gör det svårare att tala om rasism, det är i varje fall
intervjuade som är experten i sina erfarenheter.
Gåvor etc.
Vissa avhandlingar och forskningsintervjuer kan ha lotterier eller lön man får av
deltagande. Men eftersom min intervju behandlar ett känsligt ämne, ger jag inte
intervjuade gåvor, pga etiska problem som kan uppstå av detta.

62

