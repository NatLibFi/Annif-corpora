Speciallärarsamarbete kring barn med särskilt stöd vid övergången
från förskola till skola

Towa Silander

Magisteravhandling i specialpedagogik
Fakulteten för pedagogik och välfärdsstudier
Åbo Akademi
Vasa, 2021

Abstrakt
Författare (Tillnamn, förnamn)
Silander Towa

Årtal
2021

Arbetets titel
Speciallärarsamarbete kring barn med särskilt stöd vid övergången från förskola till skola
Opublicerad avhandling för magisterexamen i specialpedagogik
Vasa: Åbo Akademi. Fakulteten för pedagogik och välfärdsstudier

Sidantal (tot.) 79

Ev. projekt inom vilket arbetet gjorts
Referat
Syftet med avhandlingen var att ta reda på hur speciallärare inom förskola och skola
samarbetar kring barn med särskilt stöd inför stadieövergången till skolan samt hur
strukturen för speciallärarsamarbetet över stadiegränsen ser ut. Följande forskningsfrågor
formulerades för att uppnå syftet.
1. Vilka föreskrifter för samarbete finns och hurudana samarbetsformer förekommer
mellan speciallärarna inom småbarnspedagogik och den grundläggande
utbildningen kring barn med särskilt stöd?
2. Vad fungerar bra enligt speciallärarna i samarbetet och vilka utmaningar finns det i
samarbetet vid stadieövergången?
3. Hur anser speciallärarna att samarbetet kunde utvecklas?
I den kvalitativa fallstudien användes både intervjuer och dokument som
datainsamlingsmetod. Respondenterna var sju till antalet, fyra speciallärare och tre förmän.
Insamlat data analyserades genom innehållsanalys.
I resultatet framkom att intensiteten i samarbetet varierade mellan speciallärarna inom
kommunen och att samarbetet i huvudsak förverkligades via olika former av mötet där
överföringsmöten som sker i slutet av vårterminen ansågs ha den bäst fungerande strukturen
för samarbetet. I resultatet framkom även att det saknas anvisningar för hur
speciallärarsamarbetet mellan stadierna skall förverkligas och att samarbetsbehovet bedöms
från fall till fall utgående från de behov barnet med särskilt stöd har. Även avsaknad av
schemalagd tid för samarbetet sågs som en utmaning för samarbetet bland respondenterna.
Konklusionen av resultatet var att samtliga respondenter ansåg speciallärarsamarbetet över
stadiegränsen kring barn med särskilt stöd som viktigt och att det krävs tydliga anvisningar,
öronmärkt tid för samarbete och specificerade samarbetsformer för att samarbetet skall
förverkligas. Den administrativa ledningen ansågs ha en betydande roll för att utveckla
samarbetet.
Sökord / indexord
Samarbete, speciallärare, särskilt stöd, stadieövergång, förskola-grundläggande utbildning
Yhteistyö, erityisopettaja, erityinen tuki, siirtymävaihe, esikoulu-perusopetus
Collaboration, specialeducation teacher, special need, transition, pre-primary educationbasic education

Innehåll
Abstrakt
1. Inledning ............................................................................................................................... 5
1.1. Bakgrund och motiv ..................................................................................................... 5
1.2. Studiens syfte ............................................................................................................... 7
1.3. Centrala begrepp .......................................................................................................... 7
1.4. Avhandlingens disposition ......................................................................................... 10
2. Utgångspunkter, tidigare forskning och teoretisk inramning ....................................... 11
2.1. Förskolans och skolans uppdrag ................................................................................ 11
2.1.1. Förskolans uppdrag ............................................................................................ 11
2.1.2. Skolans uppdrag ................................................................................................. 12
2.2. Stadieövergången mellan förskola och skola ............................................................. 13
2.2.1. Stadieövergången för barn med särskilt stöd ..................................................... 14
2.2.2. Utmaningar vid stadieövergångar ...................................................................... 15
2.3. Samarbete vid stadieövergångar ................................................................................ 16
2.3.1. Samarbete kring barn med särskilt stöd ............................................................. 17
2.4. Samarbetsformer under stadieövergångsperioden ..................................................... 19
2.4.1. Sammarbetsformer kring barn med särskilt stöd ................................................ 21
2.4. Teoretisk inramning ................................................................................................... 23
3. Metod och genomförande ................................................................................................. 26
3.1. Syfte och forskningsfrågor ......................................................................................... 26
3.2. Kvalitativ forskning som metodologisk utgångspunkt .............................................. 26
3.3. Fallstudiestrategi ........................................................................................................ 27
3.3. Datainsamlingsmetoder .............................................................................................. 29
3.3.1. Kvalitativ intervju .............................................................................................. 30
3.3.2. Dokument ........................................................................................................... 31
3.4. Val av respondenter ................................................................................................... 33
3.5. Studiens genomförande .............................................................................................. 34
3.6. Bearbetning och analys .............................................................................................. 35
3.7. Trovärdighet, tillförlitlighet och etik ......................................................................... 37

4. Resultatredovisning ........................................................................................................... 41
4.1. Föreskrifter för samarbete .......................................................................................... 41
4.1.1. Nationella och lokala läroplaner......................................................................... 41
4.1.2. Lokala tillämpningar .......................................................................................... 42
4.2. Förekommande samarbetsformer ............................................................................... 45
4.2.1. Gemensamma möten .......................................................................................... 45
4.2.2. Generellt samarbete ............................................................................................ 49
4.3. Respondenternas uppfattning om hur samarbetet fungerar........................................ 51
4.3.1. Fungerande samarbete ........................................................................................ 51
4.3.2. Utmaningar i samarbetet .................................................................................... 52
4.4. Hur kan samarbetet utvecklas .................................................................................... 55
4.5. Sammanfattande reflektioner ..................................................................................... 57
5. Diskussion ........................................................................................................................... 59
5.1. Resultatdiskussion ...................................................................................................... 59
5.1.1. Tydliga föreskrifter – en förutsättning för samarbete ........................................ 59
5.1.2. Enhetliga samarbetsformer och tid stärker jämlikheten och kvalitén ................ 61
5.1.3. Schemalagd tid och stärkta relationer - visioner för framtida samarbete ........... 62
5.1.4. Studiens resultat i ljuset av den socialekologiska teorin .................................... 63
5.2. Metoddiskussion ........................................................................................................ 65
5.3. Slutsats och förslag på fortsatt forskning ................................................................... 67
Referenser............................................................................................................................... 70
Bilagor

Tabeller
Tabell 1 Översikt över fördelningen av respondenter i studien .............................................. 34
Tabell 2 Sammanställning av möjliggörande och hindrande faktorer för samarbete ............. 57
Figurer
Figur 1 Strukturella system i Bronfenbrenners socialekologiska utvecklingsteori ................ 24
Figur 2 Förekommande styrdokument och anvisningar inom kommunen ............................. 41
Figur 3 Förekommande samarbetsmöten inför stadieövergången .......................................... 46
Figur 4 Generellt förekommande samarbete inför stadieövergången ..................................... 49
Figur 5 Perspektiv på fungerande samarbetsformer ............................................................... 51
Figur 6 Utmaningar i speciallärarsamarbetet .......................................................................... 53
Figur 7 Respondenternas visioner om hur speciallärarsamarbetet kan utvecklas .................. 55
Figur 8 Resultat utgående från olika system i den socialekologiska teorin ............................ 65
Bilagor
Bilaga 1: Informationsbrev
Bilaga 2: Samtyckesblankett
Bilaga 3: Intervjuguid

5

1. Inledning
I det inledande kapitlet framgår studiens bakgrund och motiv. Jag tar också upp de centrala
begrepp som är aktuella i avhandlingen och redogör för avhandlingens disposition.

1.1. Bakgrund och motiv
I min magisteravhandling har jag valt att fördjupa mig i ett område som bygger på mitt intresse
för yrkesövergripande samarbete inom småbarnspedagogik, förskola och skola samt intresset
för de barn som omfattas av särskilt stöd. Goda samarbetsfärdigheter och yrkesövergripande
samarbete är centralt i speciallärarens yrkesroll (Sundqvist, 2014). Yrkesövergripande
samarbete är också en nödvändighet för att trygga helhetssynen kring barnets behov av stöd och
rätt till vård, fostran och utbildning. När ett barn övergår från förskola till skola krävs samarbete
mellan de olika utbildningsstadierna (Rantavuori m.fl., 2019). I min studie har jag valt att rikta
fokus på det samarbete som sker mellan speciallärarna inom småbarnspedagogiken och den
grundläggande utbildningen i samband med stadieövergången från förskola till skola, kring
barn med särskilt stöd.
Under de senaste årtiondena har man inom både internationell och nationell forskning
insett betydelsen av att stöda och utveckla strategier för goda och smidiga stadieövergångar
mellan småbarnspedagogik, förskola och vidare till skola (Ahtola m.fl. 2012; McIntyre m.fl.
2006; Rous m.fl., 2007; Soini m.fl., 2013). Även Utbildnings- och kulturministeriet [UKM],
(2017) tar upp i sin rapport att det finns behov av att utveckla stadieövergångarna mellan
stadierna. Lyckade stadieövergångar främjar barnets känsla av trygghet, välmående, växande
och inlärningsförmåga (Fabian 2000, Lundqvist & Sandström, 2020, Soini m.fl., 2013, UKM,
2017). Enligt Ahtola (2010) och Soini m.fl. (2013) framkommer samband mellan positiva
erfarenheter hos barnet vid stadieövergångar och välmående, identitet, anpassning till skolan
samt fortsatta akademiska och sociala framgångar. Även McIntyre (2006) som studerat
övergången till skolan för barn med intellektuell funktionsvariation konstaterar att lyckade
stadieövergångar inverkar på barnens fortsatta akademiska, kognitiva och socioemotionella
kompetens.
Enligt en rapport från Organisationen för ekonomiskt samarbete och utveckling
[OECD], (2017) och UKM (2017) ges det i Finland generella riktlinjer för samarbete och praxis
i samband med stadieövergångar i grunderna för de olika stadiernas läroplaner. Det finns dock
inga detaljerade anvisningar för hur samarbetet skall byggas upp och hurudan praxis som skall
användas. Enligt OECD (2017) har Finland kritiserats för att inte i tillräckligt stor utsträckning

6

använda sig av den kunskap forskning inom området bidragit med för att utveckla praxis kring
stadieövergången

mellan

förskola

och

skola.

I

Finland

har

kommunerna

stor

självbestämmanderätt och varje kommun formar sina egna anvisningar för hur
samarbetsformerna i samband med stadieövergångarna skall se ut. UKM (2017) framhåller att
målen, praxis och hur samarbetet förverkligas skall beskrivas i de lokala läroplanerna.
Riktlinjerna kring samarbete som beskrivs i grunderna för de olika stadiernas läroplaner,
har utarbetats för att minska skillnaderna mellan kommunernas praxis i samband med
stadieövergångarna. Trots detta finns det ännu stora skillnader i hur samarbetet förverkligas
inom olika kommuner och därav finns det fortsättningsvis utrymme för förbättringar av
samarbetsformerna mellan professionella inom de olika stadierna inför övergången till skolan
(OECD, 2017; UKM, 2017). Även Rantavuori (2019) har i sin forskning kommit fram till att
det

finns

utmaningar

med

att

etablera

fungerande

samarbetsformer

mellan

småbarnspedagogiken och den grundläggande utbildningen och att det behöver utvecklas
metoder som stöder och stärker samarbetet mellan förskole- och skolpersonal i samband med
stadieövergången.
I Utbildningsstyrelsens rapport Päiväkodista Peruskouluun (2013) framkommer att
övergången mellan förskola och skola sker utan större utmaningar för de flesta barn, medan
samma process kan vara desto mer problematisk för en del barn. Enligt Alajoki (2006) är
övergången till skolan för barn som omfattas av särskilt stöd i förskolan inte lika förutsägbar
som för typiskt utvecklade barn. La Paro m.fl. (2000), som studerat personalpraxis i samband
med övergången mellan förskola och skola för barn i behov av särskilt stöd i USA, kunde
konstatera att personal inte i större utsträckning använder sig av rekommenderad praxis för
dessa barn. Vanligt var att samma praxis användes för alla barn i gruppen oberoende om barnen
hade behov av särskilt stöd eller inte. La Paro m.fl. konstaterar vidare att politik och praxis
kring stadieövergången till skolan för barn i behov av särskilt stöd behöver ges mera
uppmärksamhet och att mer arbete behöver läggas på att ta i bruk ändamålsenliga
samarbetsformer som säkerställer kontinuiteten och goda övergångar för barnen.
Vid genomgång av aktuell forskning inom området har jag funnit att det finns en hel del
forskning med fokus på stadieövergången mellan förskola och skola. Forskningen belyser
övergångsskedet ur olika perspektiv, bl.a. vårdnadshavares perspektiv på stadieövergångar
(Lipponen & Paananen, 2013), sociala relationers betydelse vid övergångar (Ackesjö &
Persson, 2014), kontinuitet i samband med övergångar (Hirvi 2018; Hogsnes & Moser, 2014),
samarbete och utmaningar i samband med stadieövergångarna (Rantavuori m.fl., 2017, Rous
m.fl., 2007) , strategier för att stöda lyckade stadieövergångar (Rous m.fl., 2007; Wilson, 2003),

7

hur övergångsskedet påverkar barnets fortsatta akademiska prestationer (Ahtola m.fl., 201)
samt övergången till skolan för barn med särskilda behov (Alijoki, 2006; Rous m.fl., 2007;
McIntyre m.fl., 2006; Rantavuori, 2019; Wilson, 2003; ). I tidigare forskning belyses också
samarbetet och samarbetsformer mellan professionella inom olika stadier (Rantavuori, 2019).
I Grunderna för förskolans läroplan (GFLP, 2014) och Grunderna för den
grundläggande utbildningens läroplan (Glgu, 2014) betonas yrkesövergripande samarbete för
att möjliggöra trygga stadieövergångar för alla barn oberoende av bakgrund och
utvecklingsnivå. När det gäller övergången mellan förskola och skola riktas fokus vanligtvis på
samarbetet mellan förskolläraren och klassläraren. Övriga professionella som t.ex.
specialläraren kan vara ansvariga för vissa delar av samarbetet vid övergången till skolan för
barn i behov av särskilt stöd (LaParo 2000). Rantavuori m.fl. (2019) nämner också
speciallärarens roll som stödjande samarbetspart för förskoleläraren och klassläraren. Enligt
Alijoki (2006) är speciallärarsamarbete mera framträdande då ett barn med särskilt stöd övergår
från en specialgrupp i förskolan till en specialklass i skolan. Vid genomgång av tidigare
forskning inom området har jag konstaterat att det saknas forskning rörande samarbetet mellan
speciallärarna inom förskola och skola i samband med stadieövergången och det är den
forskningsluckan min studie skall bidra med kunskap till.

1.2. Studiens syfte
Studiens syfte är att erhålla kunskap om hur speciallärare inom förskola och skola samarbetar
kring barn med särskilt stöd i samband med stadieövergången till skolan samt hur strukturen
för speciallärarsamarbetet över stadiegränsen ser ut är. Min förhoppning är att studiens resultat
kan bidra med kunskap om hur samarbetet fungerar och kan utvecklas för att bättre gynna såväl
barn, vårdnadshavare, speciallärare och lärare.

1.3. Centrala begrepp
Avhandlingens centrala begrepp är; speciallärare, stadieövergång, yrkesövergripande
samarbete och samarbetsformer samt särskilt stöd. Jag redogör också kort för några
begreppsskillnader som förekommer i förskolans och skolans läroplaner och som är av
betydelse i denna avhandling.
Med speciallärare avser jag de personer som inom förskola och skola har formell
behörighet att ge barn och elever i behov av stöd, specialundervisning. Behörighetsvillkoren
för speciallärare inom förskola och grundläggande utbildning beskrivs i förordningen om

8

behörighetsvillkor för personal inom undervisningsväsendet (1998/986 §8). Sundqvist (2014)
beskriver speciallärarens yrkesroll som mångfasetterad och komplex. Specialläraren skall
undervisa barn och elever med olika funktionsvariationer och inlärningssvårigheter,
individuellt, i mindre grupper och via samundervisning. Specialläraren har också en
handledande roll och jobbar i yrkesövergripande nätverk kring barn och elever i behov av stöd.
Enligt Palla (2009) består yrkesrollen för speciallärare som verkar inom småbarnspedagogik
och förskolan i att handleda personal och verka för kompetenshöjning inom personalgrupper.
Specialläraren skall också identifiera och undanröja hinder i undervisnings- och lärmiljöerna,
genomföra pedagogiska utredningar, se till barnens färdigheter och identifiera svårigheter. I
samarbete med övrig personal skall specialläraren utveckla förebyggande arbetssätt och
differentiera den pedagogiska verksamheten.
Begreppet stadieövergång eller den engelska motsvarigheten ” transition”, står i
avhandlingen för den process som förbereder barnet på en övergång från förskolan till skolan.
Stadieövergångsprocessen mellan förskola och skola inleds under förskoleåret och anses vara
avslutad först månader efter att skolgången inletts (Rantavuori, 2019). Ackesjö (2013)
definierar stadieövergången från förskola till skola som en förflyttning mellan skolformer i
vilka barnen träder över institutionella gränser. Rous m.fl. (2007) i sin tur beskriver
stadieövergång som en förflyttningsprocess från en miljö till en annan och att övergångar
återkommer i olika livsskeden från barndom till vuxen. Soininen m.fl., (2013) framställer
stadieövergången mellan förskola och skola som en vertikal övergång från ett stadium till ett
annat.
Med yrkesövergripande samarbete avser jag det gemensamma, förberedande arbete
som sker mellan speciallärare inom småbarnspedagogik och speciallärare inom den
grundläggande utbildningen inför övergången till skolan för barn med särskilt stöd. I svensk
ordbok (2009) definieras samarbete som ”att arbeta tillsammans med andra för ett gemensamt
mål. Aira (2012) betraktar samarbete som en process där individer, grupper eller organisationer
möter, samspelar och skapar relationer till varandra som är till förmån och nytta för båda parter,
men dock med en tydlig arbetsfördelning där varje part ansvarar för utförandet av den egna
delen i samarbetet. Aira konstaterar dock att samarbete som fenomen eller begrepp är
komplicerat och definieras ofta på olika sätt, beroende av kontexten.
Utöver yrkesövergripande samarbete tar jag även upp olika samarbetsformer som
förekommer mellan speciallärarna inom de två stadierna. I forskningen används ofta begreppet
”transition practice” vars innebörd Ahtola m.fl., (2011) likställer med det samarbete som sker
under övergångsperioden från förskola till skola. Deras definition på ”transition practice” är;

9

ömsesidiga

aktiviteter

och

samarbete

som

sker

mellan

organisationerna

under

stadieövergångsperioden. Jag har valt att använda begreppet ”samarbetsformer” för de olika
arbetssätt som speciallärarna använder sig av i samarbetet under stadieövergångsperioden.
I Finland har alla barn och elever rätt till stöd för växande och lärande eller lärande och
skolgång så fort ett behov av stöd uppstår. Det finn tre olika stödnivåer; allmänt-, intensifieratoch särskilt stöd, varav nivån för särskilt stöd är den mest omfattande stödformen (GFLP,
2014).

Barn

som

på

grund

av

omfattande

funktionsvariation,

svår

sjukdom,

utvecklingsförsening, socio-emotionella utmaningar eller förvärvade skador via olycka som
varaktigt påverkat barnets fysiska, psykiska och kognitiva förmåga, inte kan tillgodogöra sig de
allmänna målen för växande och lärande eller lärande och skolgång, ska erhålla särskilt stöd.
(GFLP, 2014; Glgu 2014; Louhela-Ristelä & Meriläinen, 2020; Sarlin & Koivula, 2009) Enligt
Pihlaja (2005) kan utmaningarna hos barn i behov av särskilt stöd härledas till tre olika områden
så som; funktionsvariation/sjukdom, sociala riskfaktorer eller inlärningssvårigheter. Inom det
särskilda stödet ges barnet specialundervisning i olika former och individuella målsättningar
uppgörs. Barnet har också rätt till andra stödformer som stiftats i lagen om grundläggande
utbildning som tex. tolk- hjälpmedels- och biträdestjänster (GFLP 2014; Glgu 2014; Sarlin &
Koivula, 2009). För barn med grava funktionsvariationer ordnas undervisningen utgående från
verksamhetsområden i stället för läroämnesvis. Studier enligt verksamhetsområden innefattar
språkliga och kommunikativa färdigheter, kognitiva färdigheter, motoriska färdigheter, sociala
färdigheter samt färdigheter för det dagliga livet (GFLP, 2014; Louhela-Ristelä & Meriläinen,
2020). I grunderna för förskolans och den grundläggande utbildningens läroplaner finns vissa
skillnader i terminologin. I förskolans läroplan används termen barn medan man inom den
grundläggande utbildningen talar om elev. Stöd för växande och lärande används inom
förskoleverksamheten och stöd för lärande och skolgång inom den grundläggande
utbildningen. Med stöd för växande och lärande samt stöd för lärande och skolgång avses
barnets och elevens rätt till stöd för sin utveckling, inlärning och välmående så fort som ett
behov uppstår. Stödet ges utgående från någon av de tre stödnivåerna inom trestegsstödet.
(GFLP, 2014; Glgu, 2014)
I avhandlingen använder jag i första hand av begreppet barn i stället för elev eftersom
barnet ännu i samband med stadieövergångsprocessen formellt inte betecknas som elev. Barnet
blir elev först då den grundläggande utbildningen inleds (Fabian & Dunlop, 2007; GFLP, 2014).

10

1.4. Avhandlingens disposition
Avhandlingen består av fem kapitel: inledning, utgångspunkter, tidigare forskning och teoretisk
inramning, metod och genomförande, resultatredovisning och diskussion. I inledningen
framgår avhandlingens bakgrund och motiv. Centrala begrepp förklaras och en sammanfattning
ges av avhandlingens disposition. I det andra kapitel beskrivs utgångspunkterna för förskolans
och skolans uppdrag, en överblick ges över tidigare gjord forskning inom det valda
ämnesområdet och den socialekologiska utvecklingsteorin som utgör studiens teoretiska
utgångspunkt presenteras. I det tredje kapitlet framgår avhandlingens syfte och ställda
forskningsfrågor. Där utöver ges en redogörelse av kvalitativ forskning som metodologisk
utgångspunkt, fallstudie som strategi, datainsamlingsmetoder samt studiens genomförande och
etiska aspekter. I kapitel fyra framgår studiens resultat och reflektioner kring resultatet. I det
avslutande kapitlet diskuteras resultatet och valet av metod, studiens bidrag och förslag på
fortsatt forskning.

11

2. Utgångspunkter, tidigare forskning och teoretisk
inramning
I kapitlet tar jag upp utgångspunkterna för förskolans och den grundläggande utbildningens
uppdrag, forskning kring stadieövergångar och vanligt förekommande utmaningar vid dessa.
Vidare redogör jag för yrkesövergripande samarbete och samarbetsformer vid stadieövergångar
utgående från tidigare forskning. Som teoretisk utgångspunkt har jag valt den socialekologiska
utvecklingsteorin, vilken jag ger en beskrivning av i slutet av kapitlet.

2.1. Förskolans och skolans uppdrag
I lagen om grundläggande utbildning (628/1998 §2) framgår att målet för förskolan och den
grundläggande utbildningen är ”att stödja elevernas utveckling till humana människor och
etiskt ansvarskännande samhällsmedlemmar samt att ge dem sådana kunskaper och färdigheter
som de behöver i livet. Målet för förskoleundervisningen är dessutom att som en del av
småbarnsfostran förbättra barnens förutsättningar för inlärning.”
Både inom småbarnspedagogik, förskola och grundläggande utbildning utgår man från
ett inkluderingsperspektiv. Allas rätt till delaktighet och utbildning enligt närskoleprincipen
ligger till grund för respektive stadium. I GLFP (2014) framgår att valet av skolform för en elev
som omfattas av särskilt stöd skall föregås av en pedagogisk utredning som bygger på en
yrkesövergripande redogörelse av barnets intressen, styrkor, inlärningsfärdigheter och behov,
vilka bör beaktas inför skolstarten. Utredningen ligger till grund för beslutet om barnets
huvudsakliga undervisningsgrupp och övriga tjänster den blivande eleven har behov av i
samband med skolstarten.
Den finländska förskoleundervisningen och den grundläggande utbildningen skiljer sig
från varandra vad beträffar läroplaner, traditioner och kultur och oftast också i avstånd mellan
enheterna (Ahtola, 2011; Karila & Rantavuori, 2014). Inom förskolan betonas lärande via lek
och ett barncentrerat lärande genom integrerade aktiviteter medan undervisningen inom den
grundläggande utbildningen i huvudsak är ämnesorienterad (Soini, 2013; Ahtola, 2011).

2.1.1. Förskolans uppdrag
I GFLP (2014) framgår att förskolans främsta uppdrag är att stöda barnets förutsättningar att
växa, utvecklas och lära i nära samarbete med hemmet. Förskoleundervisningen skall stärka
barnets tro på sitt eget kunnande och stöda barnet att utveckla sin förmåga att tänka och lära

12

sig. Undervisningen skall utgå från barnets lek, fantasi, intressen, lust att experimentera och
utforska sin omgivning. Förskolan har som avsikt att utveckla en mångsidig kompetens hos
barnet

utgående

från

ett

holistiskt

perspektiv

på

undervisning

och

lärande.

Förskoleundervisningen har även en central roll när det kommer till att i ett tidigt skede
upptäcka stödbehov för växande och lärande, erbjuda stöd och förebygga svårigheter.
Förskolans verksamhet skall också utgå från principen om inkludering.
Enligt GFLP (2014) skall barnen och vårdnadshavarna delta i planeringen,
genomförandet och utvärderingen av verksamheten och för varje barn skall även individuella
målsättningar fastställas. Barnet, vårdnadshavarna och förskoleläraren skall föra en diskussion
om barnets intressen, styrkor, färdigheter och behov och forma lämpliga individuella
målsättningar för barnets förskoleår.

2.1.2. Skolans uppdrag
I Glgu (2014) framgår att den grundläggande utbildningen har som uppdrag att undervisa, fostra
och stöda en sund uppväxt och utveckling för eleven i samarbete med hemmet. Eleven har en
aktiv roll i det egna lärandet och skall ges färdigheter att ställa upp mål och lösa problem både
individuellt och i grupp. Elevens lärande och mångsidiga kompetens utvecklas via positiva
erfarenheter i samband med lärande, nyskapande verksamhet samt i kommunikation med andra
elever, lärare och människor i olika miljöer. Lärandet har en central roll i elevens utveckling
och skapande av ett gott samhällsliv.
Enligt Glgu (2014) har eleven rätt till elevhandledning och stöd för lärande och skolgång
i den omfattning som behövs, direkt då behov uppstår. Även den grundläggande utbildningen
skall i likhet med förskolan utveckla verksamheten utgående från inkluderingsprincipen. Man
skall även säkerställa att utbildningen är fri från hinder och tillgänglig för alla.
Den grundläggande utbildningen är uppdelad i årskurshelheter utgående från elevernas
ålder och utvecklingsnivå. Varje årskurshelhet har sina särskilda uppdrag. I årskurserna 1–2 bör
den kunskap eleverna erhållit i förskolan och inom småbarnspedagogiken betonas och
uppmuntras. Eleverna skall motiveras att knyta an till den nya gruppen och att samverka med
de vuxna de möter i skolmiljön. Att stödja och ge eleverna kvalifikationer att utveckla en positiv
självbild som lärande individ och uppmuntra till fortsatt lärande och arbetsmotivation är det
centrala uppdraget inom dessa årskurser. Det är också mycket angeläget att följa upp varje
enskild elevs lärande för att garantera utveckling och framsteg i skolarbetet. (Glgu, 2014)

13

2.2. Stadieövergången mellan förskola och skola
Som framgår av tidigare forskning av bl.a. Fabian (2000), La Paro (2000), Lundqvist (2018)
och Wilson (2003) är skolstarten ett viktigt skede i varje barns liv. Stadieövergången mellan
förskola och skola innebär en förflyttning mellan två helt olika lärmiljöer och
verksamhetsformer. För vissa barn sker övergången mellan förskola och skola utan större
utmaningar, medan den för andra kan skapa större omställningar, stress och oro. Den erfarenhet
barnet får av skolstarten både socialt och intellektuellt, påverkar välmående, framtida
skolprestationer, intresse för inlärning och sociala anpassning.
Trots att skolstarten sker vid olika ålder i olika länder och skolsystemen ser väldigt olika
ut, har det visat sig att processen i samband med stadieövergången till skolan har en betydande
inverkan både för barn och för deras vårdnadshavare (Fabian och Dunlop, 2007). De framhåller
att förändringar i relationer, läroplaner, institutionell kultur, undervisningsstil, miljö och
lärandekontext ställer höga krav på barnet och vårdnadshavaren i samband med
stadieövergången till skolan.
I de nationella grunderna för förskolans läroplan (2014) och läroplanen för den
grundläggande utbildningen (2014) framgår vikten av att främja enhetliga och smidiga
stadieövergångar för barnet mellan hemmet och småbarnspedagogiken inklusive förskolan och
vidare till skolan. Det krävs ett planmässigt och systematiskt samarbete mellan lärarna och övrig
personal inom de olika stadierna, samt insikt om särdragen i varandras verksamheter, lärmiljöer,
centrala mål, arbetssätt och läroplaner för att främja kontinuitet vid stadieövergångarna. Även
Rantavuori (2019) och OECD (2017) påpekar att väl förberedda stadieövergångar som utgår
från läroplanerna, barnets behov och som förverkligas utgående från ett gott samarbete mellan
vårdnadshavare, utbildade yrkesmänniskor inom förskola och skola är kriterier för att trygga
goda stadieövergångar.
Soini m.fl. (2013) betonar vikten av att beakta barnets kompisrelationer i samband med
övergången till skolan. Det har konstaterat att övergången till skolan går lättare för barn som
har fler vänner än för de som har få eller inga alls och att barn med flera vänner anpassar sig
lättare och har en mer positiv inställning till skolan. Även Fabian (2000) lyfter fram vikten av
att beakta barns vänskapsrelationer vid stadieövergångar. Att inleda skolgången med en trygg
vän stärker självförtroendet och motivationen och ger större förutsättningarna för en lyckad
skolstart.
Rantavuori (2019) och OECD (2017) framhåller att det i forskning kring vad som
kännetecknar kvalitativa stadieövergångar till skolan framgår att den kunskap barnet tillägnat

14

sig i förskolan är värdefull och bör betonas i samband med stadieövergången och under de
första åren i skolan. Fabian och Dunlop (2007) uttrycker samma sak och betonar att barnets
kunskaper och expertis inte skall förringas utan tas tillvara och vidareutvecklas i skolan.

2.2.1. Stadieövergången för barn med särskilt stöd
Alla barn genomgår olika typer av stadieövergångar i livet, men för barn med särskilt stöd
tenderar stadieövergångar att bli mer krävande, stressande och ångestladdade (Wilson, 2003).
Detta beror ofta på att barn med särskilt stöd, i större utsträckning är i behov av individuell
service och att olika yrkesmänniskor ingår i deras nätverk. Enligt Lindqvist (2018) och Wilson
(2003) innebär stadieövergångar att barnet lämnar något bekant och övergår till något nytt som
t.ex. nya lärmiljöer, lärare och kamrater. Detta i kombination med att inte veta vilka nya
utmaningar och förväntningar barnet och vårdnadshavarna ställs inför, är bidragande faktorer
till ångest och stress i samband med stadieövergångar för barn i behov av särskilt stöd och deras
vårdnadshavare. Även Rantavuori (2019) framhåller att barn kan bli stressade, få svårt att
koncentrera sig på lärandet samt anpassa sig till skolvardagen ifall förändringarna mellan
förskolans och skolans lärmiljöer och verksamhet blir för stor. Alla stressfaktorer i samband
med övergångar för barn med särskilt stöd kan inte undvikas, men de kan dock minimeras
(Wilson, 2003). Soini m.fl. (2013) poängterar i sin tur att stadieövergången till skolan också
kan medföra positiva erfarenheter som stöder barnets tillväxt och självständighetsutveckling.
Enligt La Paro m.fl. (2000) innebär stadieövergången mellan förskola och skola för barn
med särskilt stöd många förändringar gällande undervisnings- och inlärningsförhållanden. I
skolan är undervisningen mer akademiskt inriktad och eleven skall i större utsträckning klara
av att ta emot kollektiva instruktioner. Förväntningarna på ökad självständighet är högre och
uppmärksamheten av vuxna är lägre än i förskolan. Barnet behöver tid på sig att anpassa sig till
förändringarna och för vårdnadshavarnas del tar det tid att vänja sig att samarbeta med nya
lärare och övrig personal. Lindqvist (2018) betonar också att inskolningen kan vara mer
tidskrävande för barn med särskilt stöd. Det kan t.ex. ta längre tid att hitta i den nya lärmiljön
och barnet kan behöva hjälp med att hitta rätt. Barnet kan också behöva mer tid och hjälp i att
etablera kontakter till lärare och kamrater.
La Paro m.fl. (2000) och Wilson (2003) betonar att övergången till skolan för barn med
särskilt stöd förutsätter en omsorgsfull planering mellan professionella, vårdnadshavare och
barn så att barnet i god tid förbereds på att fungera i den nya lärmiljön och så att barnet och
föräldrarna inte skall behöva uppleva desto större störningar under övergångsperioden.
Hyytiäinen m.fl. (2009) framhåller att planeringen av arrangemang inför skolstarten för barn

15

med särskilt stöd, med fördel kan påbörjas ett år på förhand, för att hinna ordna med allt
nödvändigt.

Wilson (2003) framhåller att god planering i samband med stadieövergången

minskar problem och förutfattade inställningar och förväntningar hos olika parter. Planering av
stadieövergångar behöver ske inom olika nivåer såsom; administrativ nivå (skolledning),
institutionsnivå (tex. förskola, skola) och på familjenivå för att trygga kvalitativa
stadieövergångar för barn och deras vårdnadshavare.
Att beakta barnets sociala relationer vid stadieövergången till skolan är enligt Lindqvist
(2018), en viktig del för att barnet skall känna sig tryggt och lättare anpassa sig till skolans
lärmiljö. För barn med särskilt stöd är kamratstöd mycket viktigt för att främja aktivt deltagande
och lärande samt social och kunskapsmässig utveckling. Kamrater kan också erbjuda behövlig
hjälp och fungera som medlare mellan barn med särskilt stöd och vuxna. Framför allt har
kamratstöd en viktig roll ur ett inkluderingsperspektiv. Kamrater kan ta med barn med särskilt
stöd i lekar, visa hur lekar eller aktiviteter går till och vara inspiration till nya upptäckter och
erfarenheter. Det är viktigt att prioritera kamratstöd vid stadieövergångar för att barn med
särskilt stöd inte ska gå miste om det stöd som barn med typisk utveckling kan erbjuda.
Enligt La Paro (2000) och Rous, mfl. (2007) borde personal inom förskola och skola
överlag bli bättre på att förstå betydelsen av stadieövergångsperioden för barn med särskilt stöd.
Även de som leder och administrerar förskolan och skolan har en central position då det gäller
att främja goda övergångar för barn i behov av stöd.

2.2.2. Utmaningar vid stadieövergångar
En förutsättning för lyckade stadieövergångar är enligt Soini m.fl. (2013) att yrkesverksamma
i barnets omgivning är medvetna om vilka utmaningar som kan förekomma i samband med
stadieövergångar och skapa stödjande pedagogiska åtgärder för dessa.
Vad finländska förhållanden beträffar konstaterar Rantavuori (2019) och UKM (2017)
att skillnaderna inom det finska skolsystemet och småbarnspedagogiken, så som olikheter i
institutionernas verksamhetskultur, arbetssätt, tankesätt och policy, är bidragande orsaker till
utmaningarna med att utveckla flexibla samarbetsformer i samband med stadieövergången till
skolan. Även brist på tilltro och tillit mellan de professionella inom förskola och skola är en
utmaning för samarbetet enligt Karila och Rantavuori (2014). De hävdar att det är utmanande
för klasslärare att arbeta i team och att lita på förskollärarens kompetens. I studien av Rantavuori
(2019) visade det sig att förskolelärarens kunskap och expertkunnande till viss del blev
outnyttjad och att skolans starka traditioner förorsakade utmaningar för att skapa gemensamt
och ömsesidigt expertkunnande.

16

Även det fysiska avståndet mellan förskolan och skolan kan bidra till utmaningar i
samarbetet framgår det av rapporten från UKM (2017). I Glgu (2014) framhålls att samarbetet
mellan förskoleundervisningen och den grundläggande utbildningen skall garanteras oberoende
av om förskolan och skolan administrativt fungerar i olika enheter.
Att rikta fokus på barnet och vårdnadshavarnas behov vid samarbetet kring
stadieövergången har enligt UKM (2017) visat sig vara utmanande. Det är lätt hänt att de
yrkesverksamma inom förskola och skola står i centrum och att barnets och vårdnadshavarnas
behov då lätt blir förbisedda. Enligt läroplansgrunderna för förskolan och den grundläggande
utbildningen

skall

barnets

och

vårdnadshavarnas

behov

stå

i

fokus

under

stadieövergångsprocessen (GFLP, 2014; Glgu, 2014).
Alijoki (2006) påpekar att utvärdering och uppföljning av hur skolstarten förlöpt för
enskilda barn i behov av särskilt stöd är ett viktigt skede som ofta glöms bort och uteblir. Det
är av stor betydelse att planera in tid för återkoppling och utvärdering av de insatser och
rekommendationer som gjorts för barnet inför skolstarten. Utvärdering och uppföljning är av
betydelse för överlämnande lärare vid kommande stadieövergångsprocesser.

2.3. Samarbete vid stadieövergångar
För att säkerställa en så smidig stadieövergång som möjligt för barnet mellan förskolan och
skolan, ställs det krav på goda samarbetsformer och relationer mellan hemmet, förskolan och
skolan (Ahtola m.fl., 2011; Alijoki, 2006; Wilson, 2003; GFLP, 2014; Glgu, 2014). Genom
samarbete strävar man till att stöda och minska spänningar i samband med stadieövergången
för barnet och trygga eventuellt behov av stöd för lärande och skolgång samt skapandet av
kvalitativa lärmiljöer (Rantavuori, 2019; OECD, 2017; UKM, 2017; Glgu, 2014; GFLP, 2014).
Praxis vid stadieövergångarna bör följa en enhetlig linje och bygga på samarbete kring
planering, utveckling och utvärdering (GFLP, 2014; Glgu, 2014).
Gemensamt samarbete kring utarbetandet av läroplanerna inom de olika stadierna
gynnar en god utbildningskvalitet, sammanlänkar förskola och skola, stärker den pedagogiska
kontinuiteten, vilket stärker barnet att upprätthålla intresse för inlärning (Fabian & Dunlop,
2007; GFLP, 2014; Glgu, 2014; Rous m.fl., 2007). Rantavuori (2019) framhåller att ett
barncentrerat fokus som utgår från riktlinjerna i läroplanerna också är centralt och
kännetecknande för kvalitativa samarbetsformer vid stadieövergången.
I grunderna för förskolans läroplan (2014) och grunderna för den grundläggande
utbildningens läroplan (2014) framgår att det förutom samarbete inom och mellan stadierna är
viktigt att samarbeta och bygga upp ett ömsesidigt förtroende med vårdnadshavarna och ta

17

hänsyn till deras åsikter i alla skeden av barnets lärstig. Diskussion skall föras med
vårdnadshavare och barnet gällande mål, uppdrag och förfaringssätt inför stadieövergången till
den grundläggande utbildningen. Samarbetet och dialogen med vårdnadshavarna stöder barnets
känsla av trygghet och välbefinnande och gynnar förutsättningarna för tillväxt och lärande
utgående från barnets behov. Även Hyytiäinen m.fl. (2009) uppger att samarbete och
partnerskap mellan vårdnadshavare och yrkesmänniskor lägger grunden för god undervisning.
Barnet och vårdnadshavarna skall också beredas möjlighet att på förhand bekanta sig med
skolans verksamhet, blivande lärare och lärmiljö (GFLP, 2014).
I samband med stadieövergången skall information som är nödvändig för att ordna
barnets behov av stöd för lärande och elevvård överföras från ett utbildningsstadium till ett
annat, vilket vårdnadshavarna behöver informeras om (GFLP, 2014; Glgu, 2014). Enligt
Ahtola m.fl. (2011) motsätter sig vårdnadshavare ändå ibland att information om barnet förs
vidare till skolan eftersom de är rädda för att informationen påverkar barnets förutsättningar
och prestationer negativt. Lagen om grundläggande utbildning 40–41§ (642/2010) styr vilka
uppgifter

som

får

överföras

mellan utbildningsenheterna

och

annan

myndighet.

Vårdnadshavarna kan på så vis inte motsätta sig att information som behövs för att trygga
barnets rätt till stöd överförs mellan stadierna.

2.3.1. Samarbete kring barn med särskilt stöd
Malinen (2001) framhåller att då ett barn med särskilt stöd skall börja skolan finns det många
frågor som både vårdnadshavare, förskol- och skolpersonal behöver få svar på. Dessa frågor
kan bl.a. handla om hur barnets stödbehov kommer att tillgodoses eller vem som skall utvärdera
barnets utvecklingsnivå och inlärningsberedskap inför skolstarten? Det kan också aktualiseras
frågor gällande alternativa skolformer och undervisningsgrupper och vem som skall informera
vårdnadshavarna om de olika alternativen? Vidare kan det finnas funderingar kring när det är
skäl att börja bekanta sig med skolan och vem som ansvarar för att ändamålsenlig information
överförs? För att få svar på alla frågor krävs samarbete mellan berörda parter.
La

Paro

(2000)

framhåller

vikten av att

utveckla

tillvägagångssätt

och

överenskommelser för hur praxis vid stadieövergångarna för barn i behov av särskilt stöd skall
se ut. Dylika överenskommelser skulle stöda lärarnas möjligheter att på ett systematiskt sätt
säkerställa att barnet och vårdnadshavare får det stöd som behövs inför övergången till skolan.
Malinen (2001) påpekar att tillvägagångssätten för hur stödet och samarbetet skall förverkligas,
samt olika samarbetsparters ansvarsområden vid stadieövergången skall antecknas i barnets
individuella plan (IP).

18

Malinen (2001) betonar att samarbetet mellan berörda parter inom stadierna behöver
vara långsiktigt och etableras senast i början av förskolstarten kring barn med särskilt stöd, för
att säkerställa kontinuiteten i utbildning och lärande samt pedagogiska metoder. Tid för
stadieövergripande samarbete bör planeras in i lärarnas scheman för att förverkligas och på så
vis komma både barn, vårdnadshavare och yrkesverksamma till godo (La Paro, 2000).
Enligt La Paro och även i GFLP (2014) samt Glgu (2014) framgår vikten av en väl
organiserad ledning, goda samarbetsfärdigheter och relationer mellan hemmet, förskola, skola,
inklusive rektorer och daghemsföreståndare och högre tjänstemän för att målet för samarbete
mellan utbildningsnivåerna i samband med stadieövergångar skall uppnås.
Malinen (2001) säger att det ibland är klart redan vid förskolstarten vilken skola barnet
med särskilt stöd kommer att börja i, medan blivande lärare vanligtvis bestäms i ett senare
skede. I dylika situationer borde det möjliggöras att en speciallärare från skolan deltar i
diskussionen kring barnets IP vid förskolstarten. Specialläraren kunde då berätta om skolans
läroplan och verksamhet, som t.ex. barnet och vårdnadshavarnas möjlighet att bekanta sig med
skolan och hurudana undervisningsmöjligheter det finns för barn med särskilt stöd. Malinen
säger vidare att det inte enbart är en rekommendation, utan ett krav att vårdnadshavare och olika
yrkesverksamma inom barnets nätverk är närvarande vid diskussionen och uppgörandet av
barnets IP i förskolan. Vid utvärderingen av IP:n i slutet av vårterminen i förskolan kommer
man överens om hur information och pedagogiska dokument överförs till skolan och diskuterar
bl.a. hur biträdestjänster och skolskjuts kommer att förverkligas. Eftersom en stor del vuxna i
barnets nätverk också byts ut i samband med skolstarten är det viktigt att bestämma och
dokumentera den nya ansvars- och rollfördelningen.
Enligt Malinen (2001) och Hyytiäinen, m.fl. (2009) är vårdnadshavarna de som känner
sitt barns historia och behov bäst och vet vilken information som är ändamålsenlig att föra
vidare till barnets blivande lärare. Vårdnadshavarna behöver därför alltid ges möjlighet att
framföra sin syn på barnets behov och utveckling i samband med stadieövergången till skolan.
Att sammanföra vårdnadshavarnas kunskap, med yrkesverksammas kunskap och erfarenheter
av barnet, ger en bred och stark grund för fortsatt samarbete och planering i samband med
stadieövergången. Ett kvalitativt samarbete kring barn med särskilt stöd byggs genom
interaktion mellan vårdnadshavare och olika professionella i barnets nätverk.
I grunderna för förskolans läroplan (2014) och grunderna för den grundläggande
utbildningens läroplan (2014) framgår att yrkesövergripande samarbete mellan förskola, skola,
hälso- och sjukvård samt socialvård är en förutsättning för att trygga att barnets lärande så långt
som möjligt förlöper obehindrat och att inlärningssvårigheter upptäcks i ett tidigt skede.

19

Yrkesövergripande samarbete är en viktig del av god praxis i samband med stadieövergången
till skolan för barn i behov av stöd för växande, lärande och skolgång. Även Hyytiäinen m.fl.,
(2009) betonar vikten av att alla vuxna runt barnet jobbar yrkesövergripande så att stödet för
barnets utveckling och lärande kan fortgå utan avbrott i den nya lärmiljön. Ur barnets perspektiv
är det också viktigt att de som jobbar med barnet har tillräcklig kunskap för att ge ett
ändamålsenligt stöd och att andra tjänster barnet behöver, så som t.ex. terapier får fortsätta utan
onödiga avbrott.

2.4. Samarbetsformer under stadieövergångsperioden
Ahtola m.fl. (2011) och UKM (2017) påpekar att samarbetet vid stadieövergången till skolan
ibland förstås ur ett väldigt snävt perspektiv och att man då tänker att det endast handlar om att
informera vårdnadshavare om skolstarten eller överföra behövlig information om barnet till
skolan. Ahtola m.fl. såg i sin studie att det förekom stor variation i tillämpningsfrekvensen av
praxis mellan olika sammanhörande förskole-skolenheter och också mellan hurudana
samarbetsformer som användes. Tillämpningen av samarbetsformer i samband med
övergångsperioden till skolan var över lag låg och handlade i högre grad mer om skolorienterad
verksamhet än konkreta samarbetsformer. De kunde också konstatera att ju fler och mångsidiga
samarbetsformer som användes mellan förskola och skola under stadieövergångsperioden,
desto större positiv inverkan hade det på hur barnets akademiska färdigheter utvecklades från
förskolan till årskurs ett.
Fabian och Dunlop (2007) ger förslag på samarbetsformer som i forskning visat sig vara
centrala för att skapa stödjande stadieövergångar för barn, vårdnadshavare och personal. De
betonar också varje institutions ansvar för att skapa så goda stadieövergångar som möjligt för
varje barn oberoende av förutsättningar. Några av de rekommenderade samarbetsformerna som
framkommit i forskning enligt Fabian och Dunlop är följande:
•

Varje institution bör ha en utnämnd person eller mindre grupp som har ansvarar och
överblick över stadieövergångsprocessen.

•

Förberedande besök ordnas till skolan som ger barnet och vårdnadshavare möjlighet att
bekanta sig med miljön, personal och undervisningsformer.

•

God kommunikation och interaktion etableras mellan vårdnadshavare, förskola och
skola där behövlig information delas i båda riktningarna.

•

Mottagande enhet bör vara lyhörd och beakta individuella behov, samt skapa strategier
för att beakta dessa.

20

•

Möjliggöra tillträde för föräldrar att delta i den första skoldagen enligt behov så att
barnet kan känna sig tryggt.

•

Möjlighet att inleda skolstarten med sina vänner samt att skolan jobbar med att utveckla
och etablera nya vänskapsband.

•

Skapa strategier för att hjälpa barnet klara av utmaningar relaterade till
stadieövergångsprocessen.

•

Arbeta för läroplanskontinuitet över stadiegränserna så att förskol- och skolpersonal
planerar tillsammans och idkar alternerande undervisning mellan stadiegränserna.

•

Samarbetet kring stadieövergångsprocessen bör utvärderas regelbundet ur alla berörda
parters perspektiv, speciellt ur barnens perspektiv.

•

Erbjuda lärare och övrig personal som arbetar med elever som inleder skolstarten,
specifik skolning inom området.
Samarbete kring läroplanerna mellan förskolans och den grundläggande utbildningens

lärare har enligt Ahtola m.fl. (2011), visat sig ha störst inverkan på ett fortsatt utvecklande
samarbete. Det gemensamma arbetet kring läroplanerna hade också en positiv inverkan på
kontinuiteten vid stadieövergången mellan förskolan och skolan och gav lärarna möjlighet att
träffas för att diskutera uppfattningar och mål, berörande barnens undervisning och samtidigt
fick de möjlighet att lära känna varandra bättre.
Att skriftliga pedagogiska dokument eller portfolion överförs, där barnets väsentliga
färdigheter och behov dokumenterats, upplevdes av grundskolans lärare som viktigt inför
skolstarten. Överföring av pedagogiska dokument hade också en signifikant inverkan på barnets
fortsatta prestationer enligt Ahtola m.fl. (2011). Vidare framhåller Ahtola att det dock visade
sig att överföring av pedagogiska dokument inte var en vanligt förekommande samarbetsform
i samband med stadieövergången till skolan. Däremot var diskussioner mellan förskolans och
skolans lärare en mycket vanlig samarbetsform inför övergången till skolan och ansågs som
den viktigaste samarbetsformen av skolans lärare.
Hopps (2014), Rous m.fl. (2007) och Rantavuori (2019) hävdar att kommunikation och
möten mellan personal i förskola och skola har en stor betydelse för att stärka goda relationer,
få förståelsen för varandras verksamheter, utveckla samarbetsformer och för möjligheten att
inverka på varandras verksamheter. Hoops (2014) poängterar att god kommunikation mellan
stadierna även stödjer barnets inlärning och svarar mot deras behov och intressen.
Kommunikationen och relationen mellan förskola-skola, främjar barnets upplevelser av

21

kontinuitet i undervisning och inverkar både direkt och indirekt på barnets stadieövergång till
skolan.
Samarbetsformerna i samband med stadieövergången till skolan skall vara tillräckligt
intensiva och ge personalen möjlighet till personlig interaktion framom mera allmänna
samarbetsformer (Ahtola m.fl. 2011). Enligt Ahtola m.fl. (2011) och Hyytiäinen (2009) har
Bronfenbrenner och Morris konstaterat att samarbete som sker endast två gånger per år inte är
tillräckligt, utan behöver förekomma regelbundet över tid för att utveckling skall ske.

2.4.1. Samarbetsformer kring barn med särskilt stöd
I studien som La Paro m.fl. (2000) gjort framkom att de aktiviteter och samarbetsformer som
användes vid stadieövergången mellan förskola och skola för barn med särskilt stöd inte skilde
sig i så stor utsträckning från de samarbetsformer som generellt används för barn vid
stadieövergången till skolan. I USA där La Paro m.fl. utfört sin studie, finns det i vissa delstater
till skillnad från Finland, anvisningar och rekommendationer för hur samarbetet vid
stadieövergångar skall förverkligas. Aktiviteter och samarbetsformer som rekommenderas är
bl.a.; samarbete för kontinuitet kring läroplanen, diskussioner kring barnets individuella
färdigheter och förmågor och lämplig skolplacering, individuellt anpassade aktiviteter inför
stadieövergången, barnet besöker blivande skola, barnet besöker blivande lärare, läraren från
skolan besöker förskolan och information om skolstarten skickas till vårdnadshavarna. Den
vanligast förekommande samarbetsformen vid övergången till årskurs ett för barn med särskilt
stöd var att specifika aktiviteter och samarbetsformer planerades individuellt för respektive
barn. Den minst förekommande samarbetsformen var att blivande lärare besökte barnet i
förskolan. Besök av blivande lärare var dock den vanligast förekommande aktiviteten för hela
barngruppen samt att barngruppen besökte skolan och att lärarna träffades för att diskutera
kontinuiteten i läroplanerna. Att träffas för att diskutera kontinuitet kring läroplanen för barn
med särskilt stöd förekom endast hos 3 % av deltagarna i studien av La Paro m.fl.
Rous m.fl. (2007) lyfter i sin tur fram fyra kategorier av samarbetsformer som i deras
studie visade sig vara vanligast förekommande i samband med stadieövergångar kring barn
med särskilt stöd. Den första kategorin representerar olika förberedelser för barn och
vårdnadshavare, i form av familjeservicemöten av yrkesövergripande karaktär, där barnets och
familjens behov av stöd kartläggs och diskuteras. Barnet, vårdnadshavare och personal har vid
detta

tillfälle

möjlighet

att

bekanta

sig

med

varandra

och

information

kring

stadieövergångsprocessens olika skeden delges vårdnadshavare och barnet. Till viss del ordnas
också olika workshops där representanter från olika områden deltar för att hjälpa

22

vårdnadshavarna förstå byråkratin och begreppsdjungeln som förekommer kring barn med
särskilt stöd i samband med stadieövergångar. Den andra kategorin relaterade till olika
besöksformer för barn, vårdnadshavare och personal. Den vanligast förekommande
besöksformen är att barn och vårdnadshavare i ett tidigt skede besöker den blivande skolan för
att skapa sig en uppfattning om verksamheten. En annan variant är att barnet besöker den
blivande skolan med en trygg och bekant vuxen från överförande grupp. Även besök av
personal mellan överlämnande och mottagande enheter är en vanlig besöksform för att
förbereda stadieövergångar och förebygga kommunikationen mellan personalen inom de olika
enheterna. Den tredje kategorin innefattar olika informationsaktiviteter som syftar till att hjälpa
barnet och vårdnadshavarna med stadieövergången. Dylika aktiviteter kan vara hembesök av
lärare eller annan personal, olika event som ordnades inför höstterminens början där barnet och
vårdnadshavarna fick träffa blivande lärare och bekanta sig med lärmiljön. Specifikt material
”transitionpackets” så som broschyrer med information om stadieövergångsprocessen och
kalendrar med datum för olika stadieövergångsevent under året, används också för att förbereda
övergångsprocessen. Till den tredje kategorin hör också aktiviteter som fokuserar på att
förbereda barnet på färdigheter som behövs i skolan, så kallade ”survival skills”. Dylika
färdigheter kan t.ex. vara att öva hur man åker skolbuss och att lära sig hitta i skolan. Den fjärde
kategorin innefattar samhällsresurser och stödtjänster som organisationer och föreningar kan
erbjuda vårdnadshavare för att klargöra sina rättigheter inför skolstarten för barn med särskilt
stöd.
Enligt Hyytiäinen m.fl. (2009) är centrala samarbetsformer inför stadieövergången för
barn med särskilt stöd, gemensam planering och förberedelser som inleds i god tid. Även
överföring av behövlig information mellan stadierna och att barnet och vårdnadshavare får
möjlighet att i god tid och tillräckligt ofta bekanta sig med den nya lärmiljön och de
professionella som skall ta emot barnet är viktigt. Skolans personal behöver också få tid på sig
och handledning i användningen av kommunikationshjälpmedel och andra eventuella
hjälpmedel.
Lindqvist (2018) nämner vikten av att överlämnande lärare noggrant redogör för vilka
stödinsatser barnet fått, varför stödet behövts och hur implementeringen av stödet fungerat.
Detta är extra viktigt då det gäller stödinsatser som hör samman med barnets kommunikationsoch interaktionsfärdigheter, för att säkerställa att barnet inte fråntas delar av sitt språk i samband
med stadieövergången. Lindqvist poängterar också att väsentlig information gällande barnets
intressen, styrkor, förmågor och kunskaper skall lyftas fram och betonas i samband med
stadieövergången. Det är också viktigt att mottagande lärare är lyhörd och beaktar den

23

information vårdnadshavare och överlämnande personal förmedlar. Tids nog hinner
mottagande lärare bilda sig en egen uppfattning om barnet.
Rous m.fl. (2007) framhåller att planering och grundläggande anvisningar, riktlinjer,
planer och aktiviteter är utgångspunkten för god praxis vid stadieövergångar. Ansvars- och
rollfördelning för berörda parter vid samarbetet under stadieövergångsperioden skall vara
tydliggjord. Engagerad och motiverad personal som har förutsättningar och stöd från ledningen
för att utveckla goda relationer och gott samarbete mellan stadierna är mycket viktigt.
Kontinuitet och enhetliga övergångar mellan stadierna som utgår från läroplanerna är
betydelsefullt.
La Paro m.fl. (2000) säger dock att det ännu finns en hel del att utveckla och forska
kring gällande samarbetsformer vid stadieövergångar för barn med särskilt stöd. Det krävs
systematisk planering av samarbetsformer för övergångsperioden mellan förskola och skola och
administratörer och politiker för att samarbete och samarbetsformer skall bli en självklar del av
lärarnas ansvar och införlivas i årsplaner och veckoscheman.

2.4. Teoretisk inramning
Den aktuella studien utgår från ett socialekologiskt perspektiv för att studera
speciallärarsamarbetet kring barn med särskilt stöd i samband med stadieövergången från
förskola till skola. Den amerikanska utvecklingspsykologen Uire Bronfenbrenner som gett
upphov till teorin, utgår från att individens utveckling påverkas av olika miljöaspekter eller
system som är sammanlänkande och omsluter varandra. Bronfenbrenner (1979) framhåller att
människans beteende skall studeras och förstås utgående från det sammanhang där individen
verkar. Med detta som utgångspunkt anser jag att det socialekologiska perspektivet är lämpligt
för den aktuella studien eftersom avsikten är att studera speciallärarsamarbete inom en given
kommun.
Den socialekologiska utvecklingsteorin beskriver enligt Bronfenbrenner individens
utveckling utgående från hur individen upplever förändringar i den omgivande miljön och hur
interaktionen sker mellan individer inom och mellan olika system. De olika system som ingår i
den socialekologiska teorin kallar Bronfenbrenner (1979), mikrosystem, mesosystem,
exosystem och makrosystem. Dessa enskilda system och interaktionen mellan dessa har en
avgörande inverkan på individens utveckling, antingen direkt eller indirekt och även i större
eller mindre utsträckning, beroende på individens ålder. Den socioekologiska teorin utgår alltså
från den påverkan, miljön har på individens utveckling. I figur 1 här nedan fås en överblick av
de olika systemens inbördesrelationer.

24

Figur 1
Strukturella system i Bronfenbrenners socialekologiska utvecklingsteori
Mikrosystem
Mesosystem
Exosystem
Makrosystem

Bronfenbrenner beskriver mikrosystemet som den innersta och mest närliggande
utvecklingsmiljö för individen, där relationerna är de mest centrala. Relationerna är personliga
och sker ansikte mot ansikte, så som t.ex. relationen mellan barnet – föräldrar, syskon, kompisar
och lärare. Mikrosystemets byggstenar består av individens upplevelser av de aktiviteter, roller
och mellanmänskliga relationer som förekommer i den närmaste omgivningen. Inom
mikrosystemet är det individens egna upplevelser av den omgivande miljön som har betydelse
och inverkar på utvecklingen, inte den objektiva uppfattningen.
I mesosystemet framhåller Bronfenbrenner att det är inbördes förhållanden mellan två
eller flera miljöer i vilka individen är aktivt deltagande som står i fokus, så som t.ex.
interaktionen och aktiviteter mellan familj, förskola och skola. För ett barn kan det handla om
hur relationen och kommunikationen mellan hemmet- daghemmet, skolan eller kompisar
fungerar. Är relationerna mellan de olika systemen goda, har det en positiv inverkan på
individen, medan det kan vara omvänt ifall relationen och kommunikationen fungerar sämre.
Den uppfattning, inställning, kunskap och förståelse de olika systemen besitter om varandra
påverkar relationerna och individens utveckling. Ett mesosystem skapas alltid då individen
inträder och blir delaktig i en ny miljö, som t.ex stadieövergången mellan förskola och skola.
Till exosystemet hör de miljöer som individen själv inte aktivt deltar i men i vilka
aktiviteter och beslut påverkar eller påverkas av det system individen befinner sig i. Detta kan
i utbildningssammanhang handla om beslut som tas av administrativa organ och som indirekt
påverkar den skolmiljö individen ingår i. Makrosystemet inbegriper i sin tur samhällets kulturer
och subkulturer. De värderingar och rådande förhållanden som finns inom samhället påverkar
det socioekologiska systemets alla nivåer. Påverkningsfaktorer kan vara t.ex. socioekonomisk
status, religion och ideologier, vilka påverkar individens utveckling direkt eller indirekt.
Kulturen och de subkulturer individen omges av inverkar på individens uppfattning och
upplevelser av olika skeenden i samhället.

25

Ett generellt fenomen inom den socialekologiska systemteorin är enligt Bronfenbrenner
(1979) de övergångar som sker mellan de olika systemen. Bronfenbrenner framhåller att
övergångar alltid medför förändringar i närmiljön som inverkar på individens utveckling. Han
kallar övergången mellan system och inträdet i ett nytt system för ”An ecological transition”.
Dylika övergångar förekommer genom individens hela liv. Som exempel nämner
Bronfenbrenner skedet då barnet skall börja i daghem eller skola. I samband med dylika
övergångar sker det förändringar i individens närmiljö och likaså förändras individens roll.
Övergångar mellan olika system ställer också krav på interaktionsförmåga, mellanmänskliga
relationer och kommunikationsfärdigheter mellan individerna inom olika system. God
interaktionsförmåga, goda relationer och kommunikationsfärdigheter mellan berörda individer
gynnar en positiv utveckling. Som exempel nämner Bronfenbrenner att då relationen och
kommunikationen fungerar bra mellan hemmet och skolan inverkar det positivt på barnets
utveckling. I situationer då relationen och kommunikationen är skev mellan dessa är
sannolikheten större att barnet påverkas negativt.
I samband med övergångar från ett system till ett annat framhåller Bronfenbrenner
(1979) att individens utveckling stöds och förbättras om övergången sker tillsammans med en
trygg person från den tidigare system. Han betonar också att övergången från ett system till ett
annan förbättras om det inte sker för stora omställningar i roller, aktiviteter och relationer. Ett
ömsesidigt förtroende mellan systemen, enhetliga mål, positivt samarbete och balans i
maktstrukturen stöder en positiv utveckling för individen i samband med övergången.
Bronfenbrenner betonar också att ju fler stödjande länkar och åtgärder som finns och vidtas i
samband med övergången mellan olika system gynnar individens utveckling. Att delge det
mottagande systemet relevant information, råd och erfarenheter som berör individen som
övergår från ett system till ett annat är av betydelse för att stöda individens
utvecklingsmöjligheter inom det nya systemet.
Bronfenbrenner (1979) tar också upp betydelsen av samspel och samverkan mellan
individer inom och mellan olika system som en faktor som inverkar på individens utveckling.
Han säger att individen lär sig och utvecklas genom att betrakta andras aktiviteter. Då två eller
flera personer tar del av varandras verksamheter är sannolikheten till samarbete kring dessa
större. Samtidigt utvecklas och differentieras också mer bestående känslor gentemot varandra.
Goda relationer mellan två parter utgår från ömsesidighet i relationen, balans i maktstrukturen,
och positiva känslor gentemot varandra. Ömsesidiga relationer stöder utvecklingen av positiva
känslor gentemot varandra. Bronfenbrenner poängterar också att relationer utvecklas genom
samverkan över tid.

26

3. Metod och genomförande
I detta kapitel presenteras inledningsvis syftet och forskningsfrågorna för studien samt
kvalitativ forskning som metodologisk ansats. Därefter följer en redogörelse för valet av
fallstudie som övergripande strategi, datainsamlingsmetoder, valet av respondenter och
studiens genomförande. Slutligen beskriver jag analysmetoden och aspekter som berör studiens
trovärdighet, tillförlitlighet och etik.

3.1. Syfte och forskningsfrågor
För att bidra med kunskap till tidigare nämnda forskningslucka, har jag valt att fokusera min
studie på speciallärarsamarbete vid stadieövergångar. Syfte med studien är att få kunskap om
hur speciallärare inom förskola och skola samarbetar kring barn med särskilt stöd i samband
med stadieövergången till skolan samt hur strukturen för speciallärarsamarbetet över
stadiegränsen ser ut. Följande forskningsfrågor har formulerats för att uppnå studiens syfte:
1. Vilka föreskrifter för samarbete finns och hurudana samarbetsformer förekommer,
mellan speciallärarna inom småbarnspedagogik och grundläggande utbildning kring
barn med särskilt stöd inför stadieövergången till skolan?
2. Vad fungerar bra enligt speciallärarna i samarbetet och vilka utmaningar finns det i
samarbetet vid stadieövergången?
3. Hur anser speciallärarna att samarbetsformerna kunde utvecklas?

3.2. Kvalitativ forskning som metodologisk utgångspunkt
För utförandet av den aktuella studien har jag valt en kvalitativt inriktad forskningsansats. Yin
(2013) framhåller att kvalitativ forskning spänner över ett brett område och alla händelser i det
verkliga livet kan bli föremål för kvalitativ forskning. Enligt Widerberg (2002) syftar kvalitativ
forskning till att klargöra ett fenomens karaktär eller egenskaper samt strävar till att förklara
fenomenets mening eller innebörd. Dalen (2009, s. 11) framhåller att ett övergripande mål för
kvalitativ forskning är ”att nå insikt om fenomen som rör personer och situationer i dessa
personers sociala verklighet.”
Enligt Yin (2013) finns det flera utmärkande drag för kvalitativ forskning trots att den
kan ha olika inriktningar och metodologier. Han menar att skillnaden i vilken metod som
används avgörs av de frågor forskaren vill ha svar på eller de antaganden som forskaren utgår
ifrån. Den kvalitativa forskningen täcker in de omständigheter och sammanhang människor

27

lever i. Alvehus (2019) betonar att det centrala inom den kvalitativa forskningen är att intressera
sig för sådant som människor upplever som viktigt och att verkligheten ses som utformad av de
individer som ingår i den. Ytterligare en aspekt av den kvalitativa forskningen utgår från
relationen mellan aktör och nätverk. Intresset är då att studera hur olika aktörer påverkar ett
händelseförlopp och varför saker utvecklas på ett visst sätt eller upphör att utvecklas. Principen
här är att aktörerna påverkar de nätverk de ingår i på olika sätt.
Med kvalitativ forskning skapas insikt om och förståelse av fenomenet som studeras
(Tjora, 2012). Patel och Davidsson (2019) konstaterar att det kan handla om att tolka och förstå
individers upplevelser, vad något innebär för individen eller hur en individ beskriver eller
förstår sociala sammanhang eller fenomen. I kvalitativ forskning studeras subjektiva
företeelser, uppfattningar och känslor som t.ex. människors upplevelser, synsätt, åsikter,
uttalanden, interaktioner, samtal, texter och sociala system (Patel &Davidsson, 2019; Yin,
2013). Yin (2013) hävdar att huvudsyftet med kvalitativ forskning kan vara att återge åsikter
och synsätt hos de som deltar i studien. Patel och Davidsson (2019) säger i sin tur att kvalitativ
forskning även innebär att upptäcka nya spörsmål och möjligheter samt strävan efter att ge en
djupare helhetsbeskrivning av det fenomen som studeras.
Forskarens roll i den kvalitativa forskningen karakteriseras enligt Patel och Davidsson
(2019) av att forskaren är en del av den verklighet som studeras. Forskarens förståelse och
erfarenheter kan därför till viss del inverka på analysen och tolkningen av resultatet. Då olika
forskare studerar samma fenomen kan de alltså uppnå olika resultat just på grund av att de har
olika erfarenheter och förståelse för fenomenet, vilket inverkar på analysen och tolkningen.
Patel och Davidsson menar att detta ska ses som en resurs snarare än en begränsning, eftersom
en mångfald av tolkningar förmodas ge en bredare förståelse för det studerade fenomenet.
Enligt Patel och Davidsson (2019) samt Yin (2013) ligger fokus mera på språket och
orden framom siffror och statistik i kvalitativa studier. Forskaren arbetar med att tolka och göra
beskrivningar som ger en djupare insikt i studerade företeelser och fenomen.
Forskningsfrågorna har en öppen karaktär och kan förändras eller tydliggöras under
forskningsprocessens

gång.

I

undersökningsprocessen

kan

flera

datakällor

och

datainsamlingsmetoder varvas (triangulering), så som t.ex. intervjuer, observationer och analys
av dokument. I denna studie analyseras intervjuer och dokument.

3.3. Fallstudiestrategi
Enligt Alvehus (2019) är fallstudie en vanligt förekommande undersökningsstrategi inom
kvalitativ forskning och en smidig metod att närma sig ett fenomen och studera det på djupet.

28

Fallstudiens roll är enligt Jensen och Sandström (2016) att studera det som ”är” och påvisa
faktiskt föreliggande förhållanden. Merriam (1998, s. 24), har definierat fallstudien som ”en
undersökning av en specifik företeelse, t.ex. ett program, en händelse, en person, ett skeende,
en institution eller en social grupp.” Genom att rikta fokus på en företeelse eller situation,
strävar man efter att belysa samspelet mellan viktiga faktorer som kännetecknar företeelserna
eller situationen i fråga. Yin (2007, s. 31) ger en definition av vad fallstudie omfattar enligt
följande: ”En fallstudie utgör en empirisk undersökning som studerar en aktuell företeelse i
dess verkliga kontext, framför allt då gränserna mellan företeelsen och kontexten är oklar.” Yin
menar att fallstudie är lämplig då man anser att förutsättningarna för det fenomen som skall
studeras finns att sökas i kontexten. Vidare betonar Yin (2007, s. 31) att fallstudien skall ”bygga
på flera källor till empiriska belägg och att data behöver löpa samman på ett triangulerande
sätt.”
Fallstudieprocessen innehåller enligt Yin (2007); Merriam (1998); Jensen och
Sandström (2016) några centrala skeden och moment. Till att börja med bör man veta vad man
vill ta reda på och varför det är intressant (Yin, 2007). Merriam (1998) påpekar att det är
forskningsfrågorna som styr fallet och att nyckelfrågan när man skall bestämma själva fallet är
att avgöra vad man vill kunna säga något om då undersökningen är klar. Yin (2007) poängterar
att innan datainsamlingen inleds bör forskaren ta ställning till om fallstudien skall innehålla ett
eller flera fall, för att ge svar på de ställda forskningsfrågorna. Yin nämner fyra olika typer av
fallstudiedesign: holistisk enfallsdesign med en analysenhet, enfallsdesign med flera
analysenheter, holistisk flerfallsdesign med en analysenhet och flerfallsdesign med flera
analysenheter. I denna studie används enfallsdesign med flera analysenheter.
Enfallsdesign är en vanlig design vid fallstudier och lämpar sig för kritisk prövning av
en teori eller då fallet är en sällsynt eller unik företeelse. Vidare är det lämpligt med
enfallsdesign då fallet är ett representativt eller typiskt fall eller då fallet är avslöjande eller
uppdagande. Enfallsdesign är också lämpligt då ett fall följs upp under tid, ett så kallat
långitudinellt fall.
Vid

fallstudier

är

det

också

ändamålsenligt

att

använda

flera

olika

datainsamlingsmetoder vilket också framgår av Yins definition av fallstudie ovan. Yin (2007)
framhåller att fallstudiens styrka är att den innehåller olika typer av empiriska data. Styrkan i
att använda olika typer av källor är enligt Jensen och Sandström (2016) att det verifierar
studiens trovärdighet. De betonar dock att fallstudier har starka inslag av tolkning vilket ger
forskaren olika tolkningsmöjligheter att välja mellan och även utrymme att skapa nya teoretiska
spår. Merriam (1998) poängterar att olika metoder så som t.ex intervjuer, observationer och

29

dokument används för att undersöka och samla belägg för ett och samma fenomen. Nyttan med
att kombinera olika metoder är att den ena metodens svagheter ofta kompletterar av den andra
metodens styrkor.
Enligt Merriam (1998) kan fallstudier också beskrivas som deskriptiva, tolkande eller
värderande beroende av slutrapportens utformning. En deskriptiv eller beskrivande fallstudie
ger en ingående beskrivning av det fenomen som studeras. Avsikten är inte att formulera
allmängiltiga hypoteser eller göra generaliseringar, utan i stället att förmedla primär
information om olika områden som är förhållandevis outforskade. Även en tolkande fallstudie
innehåller beskrivningar av ett fenomen. Här är avsikten dock att utveckla begreppskategorier
eller att åskådliggöra, stödja eller ifrågasätta teoretiska utgångspunkter man betraktat som
riktiga före insamlingen av information. En värderande fallstudie innefattar en beskrivning,
förklaring och bedömning eller värdering av resultatet.
I den aktuella studien jag har valt fallstudiestrategin eftersom jag vill studera det som
”är” och påvisa hur de faktiska förhållandena för det svenskspråkiga speciallärarsamarbetet
mellan förskola och skola ser ut i den specifika kommun jag valt som studieobjekt. Det är
företeelsen ”speciallärarsamarbete” som är mitt fall med sju respondenter och tre dokument
som analysenheter. Mitt fall representerar det representativa eller typiska fallet som enligt Yin
(2007) är lämpligt då avsikten är att beskriva förhållanden och förutsättningar som föreligger i
en vanlig eller vardaglig situation. Vidare säger Yin att de lärdomar som kan dras från denna
typ av fall ger god information om situationen inom en institution eller den genomsnittliga
individens erfarenheter. Jag avser beskriva de omständigheter och särdrag som representerar
fallet. Jag vill belysa hur samarbetet fungerar och vilka samarbetsformer som är utmärkande
kring barn med särskilt stöd under stadieövergångsprocessen till skolan. Jag anser att fenomenet
är kontextbundet och att förutsättningarna för samarbetet kan sökas inom verksamheten. I
studien använder jag mig av två olika datainsamlingsmetoder, vilka jag beskriver i följande
kapitel. Resultatet av studien presenteras i deskriptiv form.

3.3. Datainsamlingsmetoder
Som följande presenteras de datainsamlingsmetoder jag valt för min studie. Yin (2007) hävdar
att data för en fallstudie kan komma från flera olika slags källor, men att det åtminstone krävs
belägg från två källor som inriktas på samma uppsättning fakta eller resultat, för att genomföra
en fallstudie. Enligt Yin (2007) samt Patel och Davidsson (2019) är ingen teknik bättre eller
sämre än en annan utan de kompletterar varandra. Vilka tekniker som väljs skall grunda sig på
vad som verkar ge bäst svar på studiens frågeställningar i förhållande till den tid och de medel

30

som finns till förfogande. För att samla in data kring ämnet jag studerar har jag valt att använda
mig av intervjuer och dokument. Min bedömning är att båda datainsamlingsmetoderna är
ändamålsenliga för studiens syfte.

3.3.1. Kvalitativ intervju
Ordet intervju betyder enligt Dalen (2008 s. 9) ” en utväxling av synpunkter mellan två personer
som samtalar om ett visst tema”. Även Merriam (1998) framhåller att intervjun är ett samtal
med ett bestämt syfte. Patel och Davidsson (2019) framhåller att en intervju är ett personligt
möte där intervjuaren vanligtvis träffar intervjupersonen för att genomföra intervjun. En
intervju kan även utföras via t.ex. telefon- eller videosamtal. Syftet med en kvalitativ intervju
är att komma underfund med och urskilja karaktären hos något, som t.ex. den intervjuades
livsvärld eller förståelse för ett fenomen. Kvale och Brinkmann (2009) beskriver kvalitativ
intervju som ett sätt att försöka förstå världen ur respondentens synvinkel och skapa mening
utgående från deras erfarenheter. Intervjun är ett professionellt samtal där kunskap skapas i
interaktion mellan intervjuaren och respondenten. Dalen (2008) anger att intervjuns syfte är att
få fram adekvat och beskrivande information om hur respondenten upplever olika sidor av sin
livssituation. Kvalitativ intervju är mycket lämplig då man önskar få insikt i respondenternas
egna erfarenheter och sådant vi inte direkt kan iaktta, så som känslor, tankar och avsikter. Yin
(2007) framhåller att intervju utgör en av de viktigaste informationskällorna vid fallstudier.
En kvalitativ intervju har oftast en låg grad av strukturering (Patel & Davidsson, 2019).
Intervjun kan vara helt ostrukturerad eller semistrukturerad (Alvehus, 2019). I den aktuella
studien används ett semistrukturerat upplägg. I semistrukturerade intervjuer används en
uppsättning frågor eller teman som skall beröras under intervjun men där varken ordalydelse
eller ordningsföljd är bestämd i förväg. Merriam (1998) påpekar att man i en semistrukturerad
intervju vill få viss information från samtliga respondenter. Enligt Alvehus (2019) är
semistrukturerad intervju den vanligast förekommande intervjuformen. Han säger att
intervjuaren följer ett formulär som består av några öppna frågor eller bredare teman som
samtalet inriktas på. Dalen (2008) kallar ett motsvarande formulär för intervjuguide. I en
semistrukturerad intervju krävs det att intervjuaren lyssnar aktivt och ställer lämpliga
följdfrågor (Alvehus, 2019). Patel och Davidsson (2019) framhåller att intervjuaren behöver
vara lyhörd och interagera med respondenten på ett adekvat sätt.
Patel och Davidsson (2019) framhåller att både intervjuaren och respondenten är
medskapare i samtalet i en kvalitativ intervju och att det är en fördel om intervjuaren har en
förförståelse och är förberedd inom området som studeras. Enligt Merriam (1998) är samspelet

31

mellan intervjuare och respondent centralt i kvalitativa intervjuer och kan påverkas av
intervjuarens personlighet och färdigheter, respondentens attityder och inriktning samt hur
parterna i intervjun definierar situationen. Dessa faktorer påverkar vilken typ av information
som kommer fram under intervjun. Mänskliga faktorer inverkar alltid i någon utsträckning i en
intervju, men intervjuaren kan minimera påverkan genom att vara neutral och inte dömande.
Intervjuaren skall också undvika att argumentera och vara lyhörd för non-verbala budskap.
Vidare behöver intervjuaren lyssna aktivt och intresserat.
Kvalitativ intervju som metod är enligt Yin (2007) en viktig informationskälla vid
fallstudie. Med avseende på studiens syfte och forskningsfrågornas öppna karaktär bedömde
jag att kvalitativ intervju som metod är lämplig för den aktuella studien. Jag önskar få fram
adekvat och beskrivande information om hur respondenterna upplever olika sidor av
speciallärarsamarbete kring barn med särskilt stöd i samband med stadieövergångsprocessen
till skolan. Jag är intresserad av innehållet i respondenternas utsagor. I det semistrukturerade
intervjuupplägget har jag utgått från forskningsfrågorna och tidigare forskning då teman för
intervjusamtalet skapats. Till varje tema har jag formulerat ett antal frågor som ingår i en
intervjuguide. Intervjuerna har förverkligats via videosamtal p.g.a. att pandemiläget i samhället
inte möjliggjorde fysiska träffar. Samtliga videointervjuer bandades in.

3.3.2. Dokument
Att använda sig av dokument som datainsamlingskälla är en traditionell teknik inom kvalitativ
forskning (Patel & Danielsson, 2019). Yin (2007) framhåller att dokument av olika slag har
mycket stor relevans för fallstudier, eftersom de ger en annan form av primära belägg över det
som studeras. Dokument används ofta som tilläggsdata och kan ge värdefull kontextuell
information till intervjuer och observationer (Tjora, 2012; Yin, 2013). Beteckningen dokument
används enligt Merriam (1988) för sådant material som samlats in på annat sätt än via intervjuer
och observationer. Dokument har enligt Patel och Davidsson (2019) tidigare använts för sådan
information som nedtecknats eller tryckts. I samband med att tekniken utvecklats kan
information även bevaras i olika digitala former och i dagsläget räknas också bl.a.
bandupptagningar, filmer och fotografier som dokument. Andra typer av dokument kan vara
officiella och privata handlingar, statistik och register samt litteratur.
Dokumentstudier uppfattas enligt Tjora (2012) som en icke-påträngande metod,
eftersom data genereras utan respondenters deltagande. Genom att analysera dokument kan
forskaren få relevant information om sakförhållanden som registrerats i ett visst syfte. Merriam,
1998; Yin, 2007 och Tjora, 2012 poängterar att forskaren dock bör vara medveten om att

32

dokument producerats för andra ändamål än forskning och därför inte alltid passar in i den
teoretiska ramen för undersökningen och att det kan vara svårt att avgöra dokumentets
tillförlitlighet. Merriam (1998) framhåller att dokument kan ge studien en värdefull empirisk
grund gällande det sammanhang där ett problem eller frågeställning hör hemma.
Då valet görs av vilken typ av dokument som behövs hävdar Patel och Davidsson (2019)
att forskaren bör beakta att bilden av det som studeras blir belyst från flera synvinklar och blir
så fullständig som möjligt. Det är angeläget att på förhand ta reda på vilka dokument som är
offentliga och kan användas i studien. Dokument kan också samlas in under studiens gång.
Tjora (2012) nämner att dokument kan vara antingen fallspecifika så som t.ex. specifik
information som gäller en viss kommun, eller generella som t.ex. lagar eller politiska dokument.
Enligt Yin (2007) och Merriam (1998) är fördelarna med dokument som
datainsamlingsmetod att data är stabilt och kan granskas flera gånger. Dokument inrymmer
också mycket information som annars kan vara tidskrävande att söka fram. Utmaningarna med
dokument kan däremot vara att de är svåra att hitta och få tillgång till. De kan vara ofullständiga
och icke tillförlitliga och medföra skevhet i rapporten. Forskaren bör därför kritiskt granska
källorna till de dokument som används för forskningen.
Jag har valt att använda dokument som kompletterande data till de intervjuer jag gjort.
Det dokument jag valt att se närmare på är kommunens lokala läroplaner för förskolan och den
grundläggande utbildningen samt dokumentet ” Barnets väg från förskola till grundläggande
utbildning” som anger minimisamarbetet under stadieövergångsprocessen mellan förskolan och
den grundläggande utbildningen. Dessa dokument anser jag ha direkt relevans för min studie.
Dokumenten är uppgjorda inom kommunen för att ange hur samarbetet i samband med
stadieövergången mellan förskola och skola bör förverkligas. Dokumenten anger riktlinjerna
för det konkreta samarbetet ute på fältet. Varje förskola och skola har också sina individuella
årsplaner eller arbetsplaner i vilka det ingår en redogörelse för hur enhetens årsvisa samarbete
skall förverkligas. Innehållet i årsplanerna kan delvis variera från år till år. Jag har dock valt
att utesluta dessa dokument från min studie, eftersom de är enhetsvisa med varierande innehåll
och därför blir svåra att generalisera. De lokala läroplanerna och dokumentet för
minimisamarbetet är övergripande dokument som gäller för hela kommunens förskolor och
grundläggande utbildning. Dessa dokument utgår från de nationella grunderna för förskolans
och den grundläggande utbildningens läroplaner.

33

3.4. Val av respondenter
Tjora (2012) hävdar att huvudregeln för urval av respondenter till en kvalitativ studie är att
försöka hitta sådana personer som kan uttala sig på ett reflekterande sätt om ämnet som skall
studeras. Denna typ av urval kallas för strategiska eller teoretiska eftersom respondenterna inte
är slumpmässigt utvalda. Merriam (1998) talar i sin tur om målinriktade eller teoretiska urval
där avsikten är att få insikt i och lära sig så mycket som möjligt om fallet. Hon menar att
respondenter väljs utgående från hur mycket de kan tillföra forskarens förståelse för fenomenet
som studeras. Hon nämner också att man kan utgå från en nyckelperson då respondenterna
väljs. Nyckelpersonen kan då ge information om vem som kan tänkas känna till och ha god
kunskap inom området som studeras. Enligt Tjora (2012) blir avgränsningen av respondenterna
mer naturlig i en fallstudie, eftersom respondenterna skall sökas inom det aktuella fallet. Det
kan dock behövas en noggrannare avgränsning genom att välja ut en subgrupp av respondenter
inom fallstudien för att få mera logiskt intervjudata. Kvale och Brinkmann (2009) menar att det
inte finns idealiska respondenter men att vissa egenskaper så som samarbetsvilja, vältalighet
och kunskap inom området gör en del mer lämpade än andra för uppdraget.
Då det gäller antalet respondenter som skall väljas poängterarDalen (2008) att de inte
får bli för många eftersom det är en tidskrävande process att genomföra och bearbeta intervjuer.
Kvale och Brinkmann (2009 s. 129) uttrycker sig enligt följande: ”intervjua så många personer
som behövs för att ta reda på vad du behöver veta.” Hur många respondenter som behövs beror
helt enkelt på studiens syfte. I kvalitativa intervjuer kan man många gånger vinna på att ha färre
respondenter och i stället avsätta mera tid på att förbereda intervjuerna och analysera dem. En
annan fråga som också behöver beaktas enligt Alvehus (2019) är huruvida urvalet av
respondenter skall vara homogent eller heterogent. Med ett homogent urval av respondenter är
det enklare att göra jämförelser mellan respondenternas utsagor. Ett heterogent urval ger i stället
större bredd och nyansrikedom i fenomenet som studeras.
Eftersom studien har karaktären av en fallstudie fanns det redan från början ett begränsat
antal potentiella respondenter. Jag blev dock tvungen att ytterligare göra en avgränsning
eftersom det totala antalet speciallärare inom kommunens förskolor och skolor som samarbetar
kring barn med särskilt stöd under stadieövergångsprocessen hade blivit för stort för denna
studie. Mina kriterier för urvalet var att respondenterna skulle ha minst två års arbetserfarenhet
av att jobba som speciallärare och att de skulle ha erfarenhet av samarbete kring barn med
särskilt stöd under stadieövergångsprocessen från förskola till skola. Dessa kriterier begränsade

34

urvalet ytterligare. För att få ett bredare och mer nyanserat perspektiv av respondenterna valde
jag även att införliva några av speciallärarnas förmän som respondenter.
Valet av förmän var strategiskt. Förmännen blev nyckelpersoner som i sin tur gav
förslag på 1–2 speciallärare inom sin enhet som hade de rätta kvalifikationerna för att delta i
studien. Utgående från förmännens förslag kontaktades två speciallärare från respektive
stadium och tillfrågades om de kan tänka sig ställa upp som respondenter i aktuell studie.
Sammanlagt blev respondenterna sju till antalet. Samtliga respondenter var formellt behöriga
för sina arbetsuppgifter och hade en pedagogisk examen. Arbetserfarenheten bland
respondenterna varierade mellan 2–37 år. I tabell 1 ges en översikt av hur respondenterna är
fördelade mellan stadierna.
Tabell 1
Översikt över fördelningen av respondenter i studien
Respondenter

Förskola

Skola

Förmän

1

2

Speciallärare

2

2

3.5. Studiens genomförande
Studien inleddes med att ansöka om forskningslov, vilket beviljades i oktober 2020. Därefter
följde en tid av teorigenomgång för att fördjupa min förståelse och få ett bredare perspektiv
inom området som studeras. Valet av att utföra studien enligt fallstudiestrategi gjordes också
under denna tidsperiod. Inför utförandet av den empiriska delen gjordes ett urval av möjliga
respondenter. Som nämnts ovan utgick jag från tre tilltänkta nyckelpersoner som valdes
strategiskt. Personerna kontaktades per telefon och tillfrågades om de kan tänka sig ställa upp
som respondenter i studien. I detta skede fick de också muntlig information om studiens syfte
och en motivering till varför deras medverkan skulle vara betydelsefull. Alla tre samtyckte
genast till deltagande i studien. I detta skede kom vi också överens om datum och tidpunkt för
intervjun med samtliga, förutom med en där korrespondensen om datum och tid blev
överenskommet per e-post. Efter telefonsamtalet skickades ett skriftligt informationsbrev och
en samtyckesblankett till nyckelpersonerna per e-post.
I samband med telefonsamtalet hörde jag mig även för om vilka speciallärare
nyckelpersonerna ansåg vara lämpliga som respondenter. Efter att ha fått namn på lämpliga

35

speciallärare kontaktade jag dessa per e-post och bifogade informationsbrevet om studien och
samtyckesblanketten. Även i detta fall samtyckte alla tillfrågade till att delta. Per e-post kom
jag sedan överens om datum och tidpunkt för när intervjun skulle genomföras. Samtliga sju
intervjuer genomfördes via Teams (videosamtal) p.g.a. det rådande pandemiläget.
Innan intervjuerna fick varje respondent e-post där de informerades om vilka
huvudteman som kommer att beröras i intervjun. Samtyckesblanketten hade jag begärt att få
undertecknad och returnerad till mig innan själva intervjun, vilket jag fick av samtliga förutom
en som skickade blanketten i efterhand. Innan de egentliga intervjuerna genomfördes, gjordes
också en pilotintervju för att testa frågorna och öva intervjuteknik. Pilotintervjun genomfördes
med en speciallärare inom småbarnspedagogiken. Vissa av frågorna omformulerades efter
pilotintervjun, någon fråga togs bort och någon annan sattes till.
Vid själva intervjutillfället tillfrågades respondenten på nytt om hen tagit del av
information gällande studien och samtyckt till att delta, innan intervjun inleddes.
Respondenterna informerades också om sin rätt att avbryta intervjun ifall de av någon orsak så
önskar. Information om att intervjun bandas in i transkriberingssyfte gavs också på nytt och
varje respondent fick exakt information om då kameran lades på. Alla intervjuer genomfördes
i sin helhet inom april-maj 2021. Intervjuernas längd varierade mellan 50–90 minuter.

3.6. Bearbetning och analys
Avsikten med en analys är enligt Denscombe (2019) att beskriva, förklara eller tolka det som
framkommer i datamaterialet, för att få en bättre förståelse av innehållet. I en kvalitativ studie
handlar det om att analysera ord i skriftlig form. Intervjuer bör därför transkriberas för att kunna
analyseras. Merriam (1998) framhåller att analysprocessen går ut på att skapa mening av det
data som samlats in. Målet med analysen är att få fram trovärdiga slutsatser och generaliseringar
som har sin grund i empiriskt data. Tjora (2012) hävdar att det är i analysen som en stor del av
den kvalitativa forskningens potential ligger.
Enligt Kvale och Brinkmann (2009 s. 194) är transkribering är att ”transformera – ändra
från en form till en annan.” En utskrift är en översättning av muntligt språk till skriftspråk. En
förutsättning för transkribering är att registrera intervjun via ljud- eller videoupptagning eller
genom anteckningar. I transkriberingsprocessen går tonfall och kroppsuttryck förlorat. Enligt
Kvale och Brinkmann är intervjuutskrifter ”utarmade, avkontextualiserade återgivningar av
intervjusamtal.” Utskrifterna är dock nödvändiga för att omvandla intervjusamtalet till skriven
text som möjliggör analys. Det finns ingen generell form för hur intervjuer skall skrivas ut men
forskaren behöver ta ställning till huruvida intervjusamtalen skall omvandlas ordagrant

36

inklusive upprepningar, pauser, betoningar, emotionella uttryck och ljud (t.ex. ”mm”) eller om
utskriften får en mera formell skriftspråklig karaktär. Denscombe (2019) hävdar att
transkriberingarna i småskaliga forskningsprojekt oftast baserar sig på orden i intervjun och att
transkriberingen av intonation, betoning, pauser, tystnad med mera inte får så stor betydelse.
Transkribering är dock en värdefull del av forskningsprocessen eftersom forskaren då kommer
närmare det empiriska materialet.
Det finns olika tillvägagångssätt för analys av samtal och text i en kvalitativ studie och
varje tillvägagångssätt har sitt eget syfte (Denscombe, 2019). Enligt Merriam (1998) innebär
analys av data att skapa mening i det insamlade materialet. I denna studie används
innehållsanalys vilket är ett sätt att strukturera innehållet i texten. Innehållsanalys kan användas
till att studera utskrifter av tal, studera innehållet i en text eller korrespondensen mellan
personer. Via innehållsanalys får man fram vad som framställs som relevant i en text,
prioriteringar som skildras i texten, värderingar som framförs och hur idéer hänger samman.
Nyberg och Tidström (2012) framhåller att innehållsanalys bygger på systematisk gruppering
av text där materialet sedan reduceras för att få fram större helheter och kategorier. Merriam
(1998) betonar dock att slutresultatet i en fallstudie utformas genom kontinuerlig analys av det
data som samlas in. Data som analyseras efter hand den samlas in bidrar till en mångsidig och
informativ bild av materialet.
Själva analysprocessen i en kvalitativ forskning innefattar olika skeden. Efter att data är
insamlat och transkriberingen är gjord bör data gås i genom omsorgsfullt för att forskaren skall
skapa sig en förståelse för vad data handlar om (Alvehus, 2019). Därefter gäller det enligt
Nyberg och Tidström (2012) att klassificera data för att hitta olika kategorier. Tjora (2012) talar
i sin tur om kodning i stället för klassificering. Efter att klassificeringen är gjord kan forskaren
övergå till att skapa kategorier av materialet. Enligt Nyberg och Tidström (2012) kan
kategorierna skapas utgående från den teoretiska referensramen eller så kan kategorier skapas
direkt utgående från det empiriska materialet. Vidare kan ännu olika undergrupper sökas inom
de övergripande kategorierna. Tjora (2012) menar att kategorierna skall lägga grunden för det
som skall vara huvudtema i analysen. Avsikten med kategorisering är enligt Tjora att skapa tre
till sex teman som svarar på de ställda forskningsfrågorna. Följande steg blir enligt Yin (2013)
att tolka och beskriva det som framkommer i data för att avslutningsvis kunna dra slutsatser
från studien.
I den aktuella studien har intervjuerna transkriberats ordagrant, men dialektala uttryck,
ord och fraser som uttryckts på annat språk än svenska har omvandlats till standardsvenska för
att bibehålla respondenternas anonymitet. Därefter har det empiriska materialet lästs igenom

37

upprepade gånger och reflektioner kring innehållet har antecknats av forskaren för att
synliggöra olika teman. Utgående från framkomna teman i det empiriska materialet har
kategorier skapats som skall ge svar på de ställda forskningsfrågorna. Färgkodning har använts
för att för att synliggöra de framträdande kategorierna. Vid analysen av materialet har forskaren
strävat till att upprätthålla ett objektivt perspektiv och sätta den egna förförståelsen åt sidan och
utgå från de uttalanden som framkom av respondenterna i det empiriska materialet.

3.7. Trovärdighet, tillförlitlighet och etik
För att bestämma kvaliteten på en studie skall forskningsproceduren enligt Yin (2013) vara
transparent och tåla andras noggranna kontroll. Forskningsmetoderna bör därför dokumenteras
och beskrivas så att andra personer kan förstå och bedöma dem. Inom forskning används ofta
begreppet validitet då man avser hur exakt eller träffsäkert data är och reliabilitet avser huruvida
forskningsinstrumentet ger samma resultat vid en upprepning av studien av en annan forskare
(Denscombe, 2019). Inom kvalitativ forskning anser Alvehus (2019), Denscombe (2019) samt
Kvale och Brinkmann (2009) att begreppen trovärdighet och tillförlitlighet är mer lämpliga då
man avser diskutera sanningsenligheten i forskningen. I denna studie används begreppen
trovärdighet och tillförlitlighet och en närmare redogörelse av begreppen och hur dessa beaktats
i studien ges nedan. Även begreppet etik definieras och en redogörelse över studiens
forskningsetiska aspekter ges.
Trovärdighet är ett mer lämpligt begrepp än validitet inom kvalitativ forskning enligt
Denscombe (2019) eftersom det inte finns något absolut sätt att visa exaktheten i data. Det finns
ingen forskning vars resultat är helt opåverkat av forskaren som utför studien. Subjektiva
föreställningar, den aktuella miljön och kulturen som studien utförs i är föränderlig och
påverkar på så vis objektiviteten i studien. Kvalitativa data är alltid en produkt av en
tolkningsprocess och forskarens förförståelse för ämnet. Kvale och Brinkmann (2009)
framhåller att trovärdighet avser sanningen, riktigheten och styrkan i ett yttrande.
Trovärdigheten avspeglas också i huruvida en metod undersöker det den är avsedd att
undersöka. Forskarens trovärdighet och hantverkarskicklighet är en central del vid
bedömningen av kvaliteten av den framställda kunskapen. Forskaren bör kritiskt granska sina
källor och den gjorda analysen och därefter lägga fram det egna perspektivet på det undersökta
ämnet för att försöka undvika en selektiv uppfattning och snedvriden tolkning. Vidare skall
forskaren redogöra för de egna argumenten så att resonemangets relevans kan bedömas
(Alvehus, 2019). I litteraturen anges olika förslag för hur forskningsresultaten i en kvalitativ
forskning kan kontrolleras. Kvale och Brinkmann (2019) framför att kontrollen av trovärdighet

38

och tillförlitlighet skall bestyrkas genom hela forskningsprocessen med början från val av tema,
planering, datainsamling, utskrifter, analys och rapportering. Denscombe (2019) hänvisar i sin
tur till att användningen av flera datakällor ökar trovärdigheten för en studie. Patel och
Davidsson (2019) anger att kontrollen av hur väl intervjufrågorna ger svar på den information
som är relevant för studien som exempel.
I

den

aktuella

forskningen

har

trovärdigheten

garanterats

genom

att

forskningsprocessens olika skeden har dokumenterats och beskrivits utförligt. Både intervjuer
och dokument har använts som datainsamlingskällor, vilket ökar trovärdigheten. Motiveringar
har även givits till de val och beslut som gjorts under studiens gång. Transkriberingarna har
utförts utan att förändra innehållet. Direkta citat av respondenternas svar har också återgivits
för att bestyrka trovärdigheten. Vidare har jämförelser av respondenternas utsagor speglats mot
aktuell teori. En jämförelse mellan respondenternas svar har också gjorts. Resultatet av studien
ger svar på de ställda forskningsfrågorna.
Alvehus (2019) säger att tillförlitlighet syftar på huruvida studiens resultat är
upprepningsbart och pålitligt. Denscombe (2019) framhåller att forskaren behöver reflektera
över huruvida en annan forskare skulle erhålla samma resultat och komma fram till samma
konklusion om forskningen upprepades. Denscombe hävdar att det inte finns några exakta sätt
att bevisa tillförlitligheten i kvalitativ forskning men genom att forskaren speglar de procedurer
och beslut som gjorts kan andra bedöma om förfarandet är respektabelt och besluten rimliga.
Forskaren bör tydligt redogöra för procedurer, metoder och beslut för att visa vad som ledde
fram till den specifika slutsatsen, för att möjliggöra en granskning av forskningsprocessen. Med
tillförlitligheten avses enligt Yin (2007) en strävan att minimera fel och skevheter i en
undersökning. I småskaliga kvalitativa studier blir det enligt Denscombe (2019) läsarens
uppgift att använda den erhållna informationen och avgöra i vilken utsträckning informationen
går att omsätta till motsvarande fall. Enligt Kvale och Brinkmann (2019) kan det i en
intervjustudie t.ex. handla om att bedöma tillförlitligheten i respondenternas svar genom att
betrakta antalet motsägelser i intervjutexten eller huruvida troligt det är att respondenten ger
samma svar vid olika tillfällen och till en annan intervjuare. Även intervjufrågornas utformning
kan påverka tillförlitligheten om de inte är öppet formulerade. Ledande frågor kan således ge
missvisande svar. Det är dock viktigt att strävan efter en hög tillförlitlighet inte påverkar
forskarens kreativitet i allt för stor grad. Slutresultatet blir oftast bättre då forskaren får använda
sin egen intervjustil och sätta sin egen prägel på processen.
Kvalitativ forskning är ofta småskalig vilket föranleder frågan huruvida resultatet går
att överföra till andra motsvarande fall. Merriam (1998) hävdar att generaliserbarheten i

39

kvalitativ forskning är diskutabel eftersom individers beteende inte är statiskt utan föränderligt
och på så vis saknas fasta utgångspunkter att utgå från för att upprepade gånger kunna mäta
tillförlitligheten i en företeelse i traditionell bemärkelse.
Tillförlitligheten

i

den

aktuella

forskningen

har

säkerställts

genom

att

forskningsprocessen gjorts systematiskt och noggrant. Forskningsprocessen har varit
transparent och varje skede har dokumenterats och utförts med eftertanke. En redogörelse för
metoder och beslut framgår tydligt och kan således granskas. Intervjuerna bandades in för att
möjliggöra transkribering och analys. Vid genomgång av transkriberingarna har eventuella
motsägelser i respondenternas svar uppmärksammats (påvisats) för att belysa en eventuell
skevhet i tillförlitligheten. Intervjufrågorna har varit öppna till sin karaktär, vilket möjliggjort
öppna och fritt formulerade svar av respondenterna.
Patel och Davidsson (2019) understryker att all forskning oberoende av storlek bör
beakta forskningsetiska aspekter. Forskningsetiska aspekter fastställer enligt Denscombe
(2019) huvudprinciperna för hur forskning skall bedrivas, men den enskilda forskaren har ändå
ett personligt ansvar för sina handlingar under forskningsprocessen. Innan forskningen inleds
behöver forskaren ansöka om tillstånd att genomföra studien. Forskningen kan också i vissa fall
kräva etikprövning. I småskaliga undersökningar är det nödvändigtvis inte ett krav. Patel och
Davidsson (2019) samt Denscombe (2019) hänvisar till några övergripande etikregler som bör
beaktas

i

samband

med

forskning;

informationskravet,

samtyckeskravet,

konfidentialitetskravet, nyttjandekravet och lagenlighet.
Informationskravet innebär att forskaren är skyldig att i god tid informera deltagarna
om studiens syfte och vad deras medverkan innebär. Respondenten bör också informeras om
att deltagandet är frivilligt och hur informationen som ges kommer att användas. Till god etisk
praxis hör också att informera deltagarna i vilken mån de kan ta del av resultatet och hur
resultatet publiceras. Samtyckeskravet handlar om att deltagarna själva har rätt att bestämma
om sitt deltagande. För detta krävs att de har fått tillräcklig information om forskningen för att
bedöma huruvida de vill delta eller inte. Samtycket bör erhållas i skriftligt format.
Konfidentialitetskravet skall ge deltagarna största möjliga konfidentialitet. Alla uppgifter som
fås bör behandlas konfidentiellt. Enskilda respondenter och uttalanden skall inte gå att
identifiera. Nyttjandekravet innebär i sin tur att insamlad data endast får användas för
forskningsändamål. (Denscombe, 2019; Patel och Davidsson, 2019)
Denscombe (2019) betonar att en forskare också bör hålla sig inom lagen, vilket kan
innebära att forskning om ämnen där datainsamlingsmetoderna och analysen kan medföra att
lagen överträds undviks. Insamlat data får ej distribueras till obehöriga och data skall även

40

förvaras på ett säkert sätt. I aktuell studie har data uppvevarats i en lösenordskyddad dator som
ingen annan än forskaren har tillträde till.
De etiska aspekterna i studien har tillgodosetts genom att i första hand anhålla om
forskningslov av direktören för småbarnspedagogik och skoldirektören för den grundläggande
utbildningen i kommunen där studien önskades genomföras. Forskningslov beviljades av
respektive direktör i oktober 2020. Vidare har informationskravet tillgodosetts genom att alla
tillfrågade respondenter erhöll information om studiens syfte och vilken betydelse deras
medverkan har för studien både muntligt och skriftligt. Att deltagandet var frivilligt betonades
och information om hur resultatet presenteras framgick i det skriftliga informationsbrevet.
Samtyckeskravet garanterades genom att respondenterna fick både muntlig och skriftlig
information om studien. Varje respondent fick självständigt ta beslut om sitt deltagande i
studien utan påverkan av forskaren. Ett skriftligt samtycke erhölls även av varje respondent.
Allt insamlat data har hanterats konfidentiellt och med stor försiktighet och enskilda
respondenters uttalanden kan inte identifieras. Kommunen i vilken studien utförts i framgår inte
och varje respondents namn har betecknats med en fingerad versal för att undvika att
respondenterna känns igen utgående från kön. Allt insamlat data används endast för
genomförandet av studien. Ljudfilerna och anteckningar som gjorts under intervjuerna har
förvarats säkert under studiens gång. Efter avslutad studie raderas de inbandade intervjuerna
och anteckningar förstörs.

41

4. Resultatredovisning
I detta kapitel redovisas de resultat som framkommit ur de empiriska data som samlats in för
magisteravhandlingen. Resultatet redovisas utgående från forskningsfrågorna. Kapitlet avslutas
med sammanfattande reflektioner kring resultatet.

4.1. Föreskrifter för samarbete
I den första delen av forskningsfråga ett frågas efter förekommande föreskrifter för samarbete
mellan förskola och skola inför stadieövergången till skolan för barn med särskilt stöd. Vid
sammanställningen av resultatet utgående från respondenternas utsagor framträder två olika
kategorier som presenteras i figur 2.
Figur 2
Förekommande styrdokument och anvisningar inom kommunen
Nationella och lokala läroplaner

Lokala tillämpningar
Barnets väg från
förskola till
grundl.utbl
Årsplaner/
arbetsplaner
Barnets individuella
behov styr.
"Från fall till fall"

4.1.1. Nationella och lokala läroplaner
Alla respondenter var införstådda med att riktlinjerna för samarbetet vid stadieövergången från
förskola till skola styrs utgående från den nationella läroplanen och att det är den som ligger till
grund för den lokala läroplanen. Alla respondenter hänvisade också till något av de lokalt
uppgjorda dokument som anger riktlinjerna för samarbetet. Vid uppgörandet av de lokala
läroplanerna har det funnits arbetsgrupper som utarbetat läroplanerna utgående från de
nationella läroplansgrunderna för varje stadie. Vid uppgörandet av förskolans läroplan uppger
två av respondenterna som representerar förskolan att det förekommit ett visst samarbete mellan
stadierna. Dessa två respondenter beskriver dock tillvägagångssättet något olika: ”Jo,
arbetsgruppen har jobbat med de här och sen har de godkänts av skoldirektören och inom

42

småbarnspedagogiken” (Respondent B) och ”Nå, grunderna lades ju för ganska många år sen
och i den gruppen fans det representanter från förskolesidan, småbarnfostrans sida och ja,
skoldirektör, det fanns nog säkert nån rektor med i det här” (Respondent P). Även inom den
grundläggande utbildningen har olika arbetsgrupper jobbat kring uppgörandet av den lokala
läroplanen och haft ansvar för innehållet inom de olika läroämnena.
Alltså vi har jobbat i grupper. Alla (kommun X) skolor. Vi har varit blandade då, lärare från olika skolor
och så har vi ansvarat för olika delar. Alltså det har varit ämnesgrupper och nu vet jag faktiskt inte vem
som suttit i den gruppen som skrivit det kapitlet, men sen har det gått vidare till en sån här grupp som
granskar, vet inte vad det heter officiellt, alla de här förslagen på vår lokala läroplan och har sen godkänt
den så som den har publicerats. Men jag vet inte exakt vem som har suttit just i den gruppen (Respondent
V).

Då det gäller samarbetet mellan stadierna vid uppgörandet av den grundläggande
utbildningens läroplan framgår det inte klart i det empiriska materialet huruvida man samarbetat
över stadiegränsen. En respondent uttrycker sig på följande sätt: ” Det vet jag inte, men jag
tänker att det borde det ju ha funnits, men jag vet faktiskt inte” (Respondent V).
I analysen framkommer att majoriteten av respondenterna upplever att kännedomen om
varandras läroplaner över stadiegränsen är svag och att det skulle vara en fördel att ha bättre
insikt i varandras läroplaner. ”Där tycker jag nog att vi kan bli bättre från båda hållen och vi
behöver känna till också fast, nå jag pratar liksom från skolans sida, att hur går det till i
förskolan, så där har vi nog att lära av varandra ännu, och där är det förstås också olika”
(Respondent S). Det är endast en respondent som anser att man i tillräcklig utsträckning känner
till varandras läroplaner. ”Då det gäller speciallärarna och rektorerna så är de ju nog ganska
insatta i förskolans planer. Min bild är ju nog att de i förskolan också känner till den verksamhet
som de behöver känna till” (Respondent J).

4.1.2. Lokala tillämpningar
I förskolans och den grundläggande utbildningens lokala läroplaner framgår att det finns
dokumenterade instruktioner för övergångsskedet i dokumentet Barnets väg från förskola till
grundläggande utbildning. Dokumentet finns som bilaga i bägge stadiernas läroplaner.
Respondenterna som representerade förskolan hänvisade alla till det lokalt uppgjorda
dokumentet Barnets väg från förskola till grundläggande utbildning, som den främsta
föreskriften för samarbete och förfarande inför stadieövergången till grundläggande utbildning.
Dokumentet anger ett så kallat minimisamarbete mellan förskolan och den grundläggande

43

utbildningen i samband med stadieövergången. Dokumentet har formen av en årsklocka där
aktuella skeden i samarbetet under verksamhetsåret framkommer. Föreskriften är av allmän
karaktär men vissa delar berör specifikt barn som omfattas av särskilt stöd.
Barnets väg från förskola till grundläggande utbildning. Det är det vi pratar om. Så det finns interna
anvisningar som är uppgjorda 2019.... Det handlar om det här dels minimisamarbetet men det innefattar
hela den här informationsgången.... Hur dokumenten skall överföras till skolan, det där praktiska kring
vilka informationstillfällen som anordnas och så samarbete... Och de är ju då för verksamhetsåret, månad
för månad (Respondent P).

Bland de respondenter som representerade den grundläggande utbildningen angav några
att anvisningarna för stadieövergångssamarbetet framkommer i dokumentet som finns som
bilaga i läroplanen. Dokumentets titel var dock något oklar och respondenterna använde andra
namn för dokumentet än dokumentets egentliga titel, bl.a. ”Minimisamarbete vid
stadieövergången” och ”Övergången från förskola till grundläggande utbildning”. Andra angav
i sin tur att riktlinjerna för samarbetet finns nedtecknade i skolornas årsplan/arbetsplan.
Årsplanen utarbetas skolvis och ses över varje år, men i det stora hela är innehållet ändå ganska
lika från år till år. Årsplanen uppgörs tillsammans inom kollegiet på hösten och lärarna har vissa
områden som de ansvarar för. Årsplanen utvärderas varje år i maj inom respektive skola. I de
enhetsvisa årsplanerna anges hur samarbetet med förskolan på ett allmänt plan skall
förverkligas under läsåret. I den grundläggande utbildningens lokala läroplan framkommer att
det i årsplanen skall fastställas hur blivande elever i årskurs 1 och deras vårdnadshavare
introduceras inför skolstarten. Årsplanen baserar sig på läroplanen. Enligt en respondent som
hänvisat till årsplanen nämns det inget specifikt om samarbete i den som berör barn med särskilt
stöd inför övergången till årskurs ett. Vid uppgörandet av arbetsplanen sker inget samarbete
med förskolan utan planen skrivs utgående från skolans perspektiv och verksamhet.
Nå det finns ju beskrivet i den lokala läroplanen i kapitel 13 och man kan säga att där finns såndärna
minimigrejer som bör göras. Sen har ju skolorna i samarbete med förskolorna möjlighet att utöka
samarbetet, genom att vi har tex en årsklocka som vi följer, men det är nog ganska noga beskrivet i
läroplanen (Respondent J).

Uppfattningen om hur bindande de befintliga styrdokumenten är och huruvida de
yrkesverksamma på fältet jobbar utgående från innehållet i styrdokumenten varierade bland
respondenterna. Alla respondenter var medvetna om att läroplanen styr arbetet men flera
respondenter ansåg ändå att de inte följs i praktiken och nödvändigtvis inte är så bindande utan

44

samarbetet varierar mellan enheterna. En av respondenterna uttrycker sig på följande sätt: ”Som
jag sa tidigare så gör man nog ändå lite på olika sätt i olika skolor. Rektorerna har sina system
hur de gör” (Respondent K). Respondent K får medhåll av respondent P, vilket framgår av
citatet

här

nedan.

Respondent

V

anser

i

sin

tur

att

eftersom

strukturen

i

stadieövergångsdokumentet är strukturerad månad för månad så kunde den enkelt föras in i
skolans årsklocka och på så vis bli mera tydliggjort och vara lättare att följa.
Egentligen finns det inget som säger att de är bindande utan det är riktlinjer och anvisningar och så
förverkligas de vartefter. Olika från område till område, från rektor till rektor och skola till skola, från
tjänsteman till tjänsteman också om man säger så. Likadant för speciallärare också, hur och inte bara vi
utan hur förskollärarna har det aktivt i bruk och uppmärksammar det. Det är nog väldigt från och till.
Långt ligger det på oss speciallärare att ha det som riktlinjer och jobba enligt de (Respondent P).
Nå jag tänker ju att eftersom där också var specificerat vilken månad allting sker, så skulle det ju vara
jätteenkelt att sätta in det i en skolas årsklocka till exempel och sen då på det viset följa upp dom och följa
det schemat. Men inte skulle jag kalla att det är bindande de att de finns där, men sen gör vi som man
ändå alltid har gjort eller ja, mera så att då jag börja jobba här så fick jag info om att så här gör vi här och
det baserar sig på, tror jag, hur det har sett ut före min tid. Fast det har kommit en ny läroplan och så
vidare så har man ändå kanske inte fått in det i praktiken helt och hållet så inte är det riktigt bindande hos
oss i alla fall (Respondent V).

De respondenter som upplever att riktlinjerna följs är i ledande ställning och de betonar
vikten av att följa styrdokumenten. En av respondenterna framhåller att det nyligen gjorts en
uppdatering i dokumentet Barnets väg från förskola till grundläggande utbildning, då man
märkt att det fanns ett skede i speciallärarsamarbetet som inte fungerade och inte varit så tydligt
formulerat och därför inte förverkligats på angivet sätt. Detta tydliggörande gällde
konsultationen av mottagande skolas speciallärare kring barn i behov av särskilt stöd. En annan
av respondenterna betonar att förutom det bindande samarbete som anges i styrdokumenten så
förväntas skolan samarbeta kring de barn med intensifierat eller särskilt stöd i så stor
utsträckning som möjligt.
Jo jag tycker nog. Därför har vi igen uppdaterat dem när vi har märkt att det är nåt som inte riktigt
fungerar så har vi gjort uppdateringar t.ex. här på svenska sidan... vi ändra här att barn som har
beslut om särskilt stöd så ordnas konsultation av specialläraren i den blivande skolan. Det var inte
så tydligt sagt i den föregående (Respondent B).

45
Alltså nog är man ju bunden att följa läroplanen som då nämnden har godkänt. Det är ju det
viktigaste styrdokumentet vi har. Och där så långt som möjligt är det ju bindande förstås plus att
man förväntas också utgående från de förutsättningar man har i skolan att samarbeta så mycket
som möjligt och just med tanke på de här barnen då som har intensifierat eller särskilt stöd att man
verkligen har tänkt på det i god tid. Det här arbetet börjar ju redan på höstterminen inför följande
läsår (Respondent J).

Förutom de befintliga dokument som anger riktlinjerna för samarbetet framgår det av
analysen att det väldigt långt är det enskilda barnets individuella behov som styr hur samarbetet
inför stadieövergången till skolan utformas när det gäller barn i behov av särskilt stöd. Även i
det lokala styrdokumentet Barnets väg från förskola till grundläggande utbildning
framkommer att samarbetet i samband stadieövergången för barn med särskilt stöd avgörs
utgående från individuella behov. I dokumentet kan läsas att: ”Mängden av konsultation och
praxis kommer man överens om från fall till fall”. Även respondenterna framhåller vikten av
att beakta individuella behov och att samarbetsformerna därför ser olika ut kring enskilda barn.
Respondent S säger: ”Det finns dels då det här som är riktlinjer men sedan så finns där oftast
också en liten person som i vårt sammanhang då ofta skall börja ettan, så man behöver också
ha den personliga biten med i det, att det handlar om människor”. Respondent E i sin tur
uttrycker sig enligt följande: ”Nå det är ju nog viktigt med de här riktlinjerna men man måste
nog se det från fall till fall med eleverna, alltså det är helt beroende på vad behov det finns hos
eleven. Men riktlinjer har vi ju förstås”.

4.2. Förekommande samarbetsformer
I den andra delen av forskningsfråga ett frågas efter förekommande samarbetsformer mellan
speciallärarna inom småbarnspedagogik och den grundläggande utbildningen kring barn inom
det särskilda stödet inför stadieövergången till skolan. Utgående från datamaterialet har två
olika typer av samarbetsformer identifierats; gemensamma möten och allmänt samarbete. Här
nedan ges en närmare beskrivning av respondenternas erfarenheter av de förekommande
samarbetsformerna.
4.2.1. Gemensamma möten
Den

främsta

samarbetsformen

som

förekommer

mellan

speciallärarna

inom

småbarnspedagogik och grundläggande utbildning är gemensamma möten av olika slag. Dessa
möten är en del i förberedelserna inför stadieövergången för barn med särskilt stöd. Det är dock
nödvändigtvis inte alltid så att både småbarnspedagogikens och den grundläggande

46

utbildningens speciallärare är representerade under ett och samma möte. De olika
mötesformerna som respondenterna angivit framgår av figur 3.
Figur 3
Förekommande samarbetsmöten inför stadieövergången
Resursmöte
Möte kring pedagogisk utredning
Gemensamma möten

Utvärderings och överföringsmöte kring
enskilda elever
Skolvisa möten
Samarbetsmöte enligt behov

Resursmötet som hålls i januari varje år efter att skolinskrivningarna är avklarade
betonas speciellt av de respondenter som har ansvar för resursfördelningen. Skoldirektören
sammankallar rektor, speciallärare inom småbarnspedagogik och skolpsykolog. Ibland kan
någon av skolans speciallärare delta om rektorn anser det vara behövligt. Avsikten med mötet
är att kartlägga de resurser som behövs för de barn med behov av intensifierat och särskilt stöd
som inleder skolgången därpå följande höst. Vid detta möte sker inget direkt samarbete mellan
speciallärarna, men under mötet diskuteras de barn som kommer att ha behov av extra stöd och
arrangemang inför övergången till skolan och som speciallärarna torde samarbeta kring under
vårterminen.
...det här mötet med specialbarnträdgårdsläraren, skolpsykologen och skoldirektören som vi har senast i
januari är ett jätteviktigt möte för då kan man som utgående från det börja planera och göra det så bra
som möjligt för den här eleven och det har ju som sagt att göra med att äska om resurs så att man får
tillräckligt mycket resurs för specialundervisning och då det gäller skolgångsbiträde (Respondent J).

Ett annat samarbetsmöte som lyfts fram av respondenterna är mötet kring den
Pedagogiska utredningen som uppdateras under vårterminen i förskolan inför skolstarten för
barn med särskilt stöd. Vid detta möte förväntas ett mera konkret samarbete mellan
speciallärarna ske enligt befintligt styrdokument. Gällande samarbetet kring uppgörandet av
den pedagogiska utredningen har formen för speciallärarsamarbetet nyligen tydliggjorts. ”...nu

47

står det med där att skolans speciallärare skall vara med eftersom det har varit svårt att få med
dem som vi har upplevt” (Respondent B). Inför mötet ansvarar specialläraren inom
småbarnspedagogik för att ta kontakt med skolan och bjuda in till samarbete kring utredningen.
Även vårdnadshavarna samt övriga samarbetsparter så som t.ex. terapeuter bjuds in. Under
mötet diskuteras och dokumenteras barnets behov utgående från ett mångprofessionellt
kunnande. Nödvändig information kring barnet som behövs för att planera skolstarten och
undervisningsarrangemang skall delges specialläraren från den grundläggande utbildningen vid
detta möte. Uppfattningen om speciallärarsamarbetets omfattning och inverkan vid ett dylikt
möte är dock varierande.
Nå det som jag tycker har varit jättebra de här senaste åren är då vi har varit med på mötena kring de
pedagogiska utredningarna alltså mötena med vårdnadshavarna och ni från förskolan och så från skolan,
så det har varit jätteviktigt för oss, så vi vet hurudana barn som är på kommande (Respondent E).
Vi skall ju skriva ny utredning på våren och den är ju ganska omfattande och den skriver vi ju tillsammans
med förskolans ansvariga lärare då för det specifika barnet. Sen skall vi ju ha kontakt med skolan då och
ett samarbete där kring utarbetandet av den nya utredningen, men de år som jag har jobbat så har vi ju
nog från förskolans sida skrivit helt färdigt och sen har man ju försökt få kontakt med specialläraren och
försökt få samarbete då kring den här biten att, nu kommer jag inte ihåg vad det heter det där stycket men,
inför skolstarten då vad man skall tänka på. Det står ju i våra riktlinjer då att man skall ha samarbete med
skolans speciallärare, men det har ju nog varit väldigt magert på den fronten. Nog har man ju i princip
fått göra det själv (Respondent K).

Det speciallärarsamarbete som förekommer i samband med utvärderings- och
överföringsmöte som hålls i slutet av vårterminen för barn som omfattas av särskilt stöd
upplevs av några respondenter som ett välfungerande samarbetsmöte. Det är senast i detta skede
som speciallärarna träffas ifall det inte skett tidigare under året. Specialläraren inom
småbarnspedagogik sammankallar vårdnadshavare, speciallärare eller specialklasslärare,
blivande klasslärare om det vid detta skede är klart vem som blir elevens lärare, samt terapeuter
och eventuellt andra sakkunniga som jobbar kring barnet. Under detta möte utvärderas
förskoleåret och barnets IP.
I april – maj, då blir det oftast kallelser till möten där enskilda elever diskuteras, så det är i samband med
det som den där första kontakten där inleds... jag brukar ofta få de kallelserna via rektorn som då har blivit
kontaktad av förskolan, så jag vet inte vem det är som kontaktar, men jag gissar att det nog är en

48
speciallärare eftersom det ofta är i samband med de här utvärderingarna av IP, så då är det ju den som
ansvarar för det, så jag skulle gissa att det är så (Respondent V).

Alltså då vi har diskussion med föräldrarna om hur året har varit och sen inför nästa läsår hur det kommer
att bli. Då tycker jag att det fungerar bra för då är specialläraren från skolan ganska engagerad i det mötet
och frågar och kollar upp och vill höra föräldrarnas åsikter och sånt, så det har jag ganska bra erfarenhet
av, det är positivt (Respondent K).

Två av respondenterna nämner även olika former av skolvisa möten som ordnas inom
skolan och till vilka även representanter från förskolan kan bjuds in för att diskutera behoven
kring de blivande eleverna i årskurs ett. Här ligger inte fokus enbart på barn i behov av särskilt
stöd utan samtliga barn med stödbehov gås igenom. Vid dylika möten deltar inte
vårdnadshavare utan enbart personal från förskolan och skolan i olika konstellationer.
Vi brukar ha i maj eller ganska sent på våren att vi sätter oss ner förskoleläran, klassläraren och jag och
så går vi igenom alla elever i gruppen. Det brukar också vara väldans värdefullt och då får man höra dels
om kompisrelationer och sånt här som man annars inte kanske ser då man bara är dit så där av och an,
eller då man är med en timme eller så där (Respondent E).
Nu kommer vi att ha ett möte nästa vecka där alla förskollärare, alla blivande lärare till årskurs ett och
speciallärare går igenom varje elev som kommer till ettan och efter det så inleds då klassindelningen...
Men det är egentligen bara då de som berörs som får höra om de här eleverna. Alla är inte på plats hela
mötet (Respondent J).

En av respondenterna nämner att det även kan ordnas andra former av samarbetsmöten
enligt behov. Respondenten refererar till ett möte där det funnits behov av att diskutera likheter
och olikheter inom stadierna och då hade representanter från skolan och speciallärarna inom
småbarnspedagogik träffats för diskussion. ”Vi hade ett möte för något år sedan när vi träffades
vi från skolan och speciallärarna inom småbarnspedagogiken för att lite visa vad vi gör och
olikheter och visa vad barnen kommer till då de kommer till skolan” (Respondent E).
Respondenten anser också att denna typ av samarbetsmöten kunde vidareutvecklas. En annan
respondent nämner möten som spontant initierats av specialläraren inom småbarnspedagogik
för att informera rektorn i ett tidigt skede om vilka behov som finns hos en blivande elev.
...nu har vi då dels specialbarnträdgårdsläraren som skall ha den där kontakten och förskolelärarna som
då också skall ha kontakten till hemmet och vid behov ordnar de också möten där rektorn är med för att
träffa de här föräldrarna också och få höra vilka behov som finns (Respondent J).

49

4.2.2. Generellt samarbete
I det empiriska materialet framkommer att det sker en hel del generellt samarbete mellan
stadierna för att förbereda en smidig stadieövergång till skolan för samtliga förskolebarn,
inberäknat barn med särskilt stöd, såvida att barnet med särskilt stöd övergår till närskolan. I de
fall där barnet med särskilt stöd inleder sin skolgång vid en annan skola än närskolan, bedöms
samarbetsformerna från fall till fall. Det generella samarbete sker mellan närskolan och den
förskola som hör till närskoleområdet. Inom ramen för de generella samarbetsformerna sker
inget direkt samarbete speciallärarna emellan utan samarbetet sker huvudsakligen mellan
förskolan och skolan. Specialläraren inom den grundläggande utbildningen har en mera
framträdande roll i detta skede medan rollen för specialläraren inom småbarnspedagogik är
mera undanskymd. De allmänt förekommande samarbetsformer som respondenterna lyft fram,
framgår av figur 4.
Figur 4
Generellt förekommande samarbete inför stadieövergången
Gemensamma aktiviteter
mellan förskola och skola
Skola-förskola

Aktiviteter för barn och
vårdnadshavare

Generellt samarbete
Skolans spec.lärare
och förskolan

Besök för att bli bekant
Kartläggningar

I dokumentet Barnets väg från förskola till grundläggande utbildning framkommer att
samarbetet skall planeras mellan de enheter därifrån största delen av de blivande skoleleverna
kommer. Utgående från de förekommande samarbetsformerna respondenterna angett har
samarbetet delats upp i två kategorier. I den första kategorin ingår sådant samarbete som sker
mellan skolan och förskolan. Dylika samarbetsformer kan vara olika former av gemensamma
aktiviteter så som att förskolan bjuds in att delta i skolans morgonsamlingar, förskolan kommer
över och äter i skolans matsal, gemensamma evenemang som t.ex. teater och skogsbesök och
förberedande vänelevsverksamhet. Vidare nämns också aktiviteter som ordnas specifikt för
barn och vårdnadshavare så som olika besökstillfällen i grupp eller individuellt, för att

50

bekanta sig med skolbyggnaden, skolgården och lärare. För blivande elever med särskilt stöd
ordnas individuella besökstillfällen till skolan.
Nå tidigare har man haft sån här besöksdagar, att man har varit och besökt skolan. Man kan också ordna
utanför skoltid att eleven med särskilt stöd kommer med sina föräldrar till exempel och bekantar sig.
Antingen då under våren ännu eller sedan på sommarlovet och så där (Respondent V).
Dels så kommer de och hälsar på som grupp, men ibland har vi då haft barn som kommer från andra
förskolor än därifrån eleverna kommer som mest. Man har också kunnat boka in individuella
bekantningstillfällen och det har vi nog kört på i år också när det finns det här eländes viruset. Då kan
man komma till tomt hus eller komma och hälsa på i den grupp där man skall vara eller träffa läraren.
Sen har vi också haft möjlighet i augusti innan skolan startar, om man vill komma på nytt och tror att man
har glömt över sommaren. Men då är det upp till familjerna att bestämma att vad tror de att blir bra
(Respondent S).

I den andra kategorin inom det generella samarbete hittas samarbetsformer som är mer
riktade från specialläraren eller lärare till barnen i förskolan. Här handlar det om att
specialläraren eller blivande lärare från den grundläggande utbildningen bekantar sig med
barnen i förskolan genom att göra besök i förskolegruppen och följa med verksamheten där.
En respondent nämner också att hen gör kartläggningar med förskolebarnen för att få en
uppfattning om barnens färdigheter. Hen är dock inte säker på att alla speciallärare inom
kommunens skolor åker ut till förskolorna och testar barnen inför skolstarten.
Annars så brukar jag bjuda in mig själv där kring höstlovet redan. Då brukar jag gå på en första bekantning
till förskola (X) och det är bara för att barnen skall se vem jag är och så brukar jag vara med en timme
där och då brukar jag önska att de skall ha samling och att de skall göra nån förskoleuppgift så jag får se
hur de jobbar (Respondent E).
... jag är inte så säker på att speciallärarna från alla skolor i stan far till förskolan och helst gör de här
vanliga bokstavskollen och de här fonologiska testerna. Jag är inte så säker på att det fungerar i alla skolor
(Respondent E).
... jag har på eget initiativ varit och hälsat på till förskolan, just då om det är en elev som jag kommer att
jobba med, så då får de ett ansikte på någon i alla fall här från skolan, ifall vi inte vet klasslärarna ännu.
Förr har klasslärarna varit och hälsat på till förskolan men det har nu inte varit som på rutin under de
senaste åren (Respondent V).

51

4.3. Respondenternas uppfattning om hur samarbetet fungerar
I den andra forskningsfrågan frågas efter vad respondenterna upplever fungerar bra i
speciallärarsamarbetet mellan förskola och skola samt vilka utmaningar de anser att finns.
Respondenternas åsikter om huruvida det förekommer ett fungerande samarbete eller inte är
delade vilket redogörs för i resultatet nedan.

4.3.1. Fungerande samarbete
Utgående från respondenternas svar på vad som fungerar bra i speciallärarsamarbetet mellan
stadierna har tre olika kategorier skapats utgående från det empiriska materialet. De
samarbetsformer respondenterna angivit som fungerande framgår av figur 5 här nedan.
Figur 5
Perspektiv på fungerande samarbetsformer

Låg tröskel att ta kontakt
Fungerande samarbete

Utvärderings- och överföringsmöte
Tydlig information

Mindre än hälften av respondenterna uppfattar att samarbetet mellan förskola och skola
i det stora hela fungerar bra och att samarbetet har utvecklats under åren. Dessa respondenter
anser dock att det ändå finns utrymme till förbättring av samarbetet. Respondenter i
förmansställning anser i större utsträckning än speciallärarna att samarbetet i dagsläget är
välfungerande. Det samarbete som nämns som fungerande bland några av respondenterna är att
tröskeln att ta kontakt med varandra över stadiegränsen är låg vilket ses som en positiv
förutsättning för samarbete.
Nå det är nog mycket som fungerar bra. Alltså nog har vi saker också som vi behöver förbättra men nog
är det redan mycket som fungerar bra. Så att om man nu skulle göra en lista så tycker jag att tröskeln att
ta kontakt är låg och jag tror inte det är nån som drar sig för att ta kontakt till förskolan och inte nån som
drar sig för att ta kontakt till skolan heller. Så det känns jättebra och man behöver inte heller vara rädd att

52
man kommer med nån fånig fråga eller att man frågar för mycket eller någonting sånt, så det har fungerat
jättebra (Respondent S).

Bland de respondenter som jobbar som speciallärare ansågs att utvärderings- eller
överföringsmöten som hålls i slutet av vårterminen och där vårdnadshavarna deltar är den
samarbetsform som i dagsläget fungerar bäst. En av respondenterna uppgav att dessa
utvärderings- och överföringsmöten den enda förekommande samarbetsformen. Ett annat möte
som ofta nämndes som etablerat och fungerande är resursmötet som leds av skoldirektören och
hålls i början av året. Vid detta möte sker dock inte ett direkt samarbete speciallärarna emellan,
men mötet har en viktig funktion med tanke på barn med särskilt stöd som skall inleda sin
skolgång. Flera av respondenterna anser att detta möte utgör grunden för det samarbete kring
barn med särskilt stöd som förväntas ske inför övergången till skolan.
Möten med föräldrarna. Alltså då vi har diskussion med föräldrarna om hur året har varit och sen inför
nästa läsår hur det kommer att bli. Då tycker jag att det fungerar bra för då är specialläraren från skolan
ganska engagerad i det mötet och frågar och kollar upp och vill höra föräldrarnas åsikter och sånt, så det
har jag ganska bra erfarenhet av, det är positivt (Respondent K).

En tredje aspekt som framhålls som positiv är att informationen som överförs kring
enskilda barn vanligtvis är tydlig och klar. I sådana situationer där det eventuellt finns
oklarheter är det ändå lätt att ta kontakt och be om förtydliganden.
Nå utgående från de premisser vi har och att vi träffas en kort stund kring enskilda elever så tycker jag
ändå att informationen är tydlig och att man delar med sig av det man kan och vet och jag upplever att
viljan skulle ju finnas där att utveckla det (Respondent V).

4.3.2. Utmaningar i samarbetet
Det som konkret nämns om speciallärarsamarbete i kommunens interna anvisningar, Barnets
väg från förskola till grundläggande utbildning, gäller samarbetet kring den Pedagogiska
utredningen då det särskilda stödet skall granskas inför skolstarten för barn som fått beslut om
förlängd läroplikt vid 5 års ålder. I det skedet framkommer att ett samarbete skall ske mellan
förskoleläraren,

specialläraren

inom

småbarnspedagogik,

skolans

speciallärare

och

skolpsykologen. I övrigt nämns inget specifikt kring hur speciallärarna mellan stadierna skall
samarbeta eller hur rollfördelningen för ett speciallärarsamarbete skall se ut under
stadieövergångsprocessen. I de interna anvisningarna beskrivs stadieövergripande samarbete

53

på ett generellt plan. En kategori som framträder bland respondenternas svar gällande
förekommande samarbetsformer är upplevelsen av brist på speciallärarsamarbete. De brister
respondenterna upplever i speciallärarsamarbetet framgår av figur 6.
Figur 6
Utmaningar i speciallärarsamarbetet

Avsaknad av tydliga anvisningar
Kontinuitet och dialog saknas
Konkreta utmaningar

Bristande insikter i varandras verksamheter och
styrdokument

Tids- och personalaspekt
Fysiskt avstånd

Avsaknad av samarbete
Flera av respondenterna ger uttryck för att det saknas anvisningar för hur
speciallärarna mellan förskola och skola skall samarbeta kring barn med särskilt stöd vilket gör
att samarbetet och samarbetsformer varierar mellan speciallärarna och enheterna. Några av
respondenterna upplever även att det saknas kontinuitet och en dialog kring hur samarbetet
skall förverkligas samt att samarbetet inte följs upp eller utvärderas. Ledningens ansvar i denna
fråga betonas bland respondenterna. Tydliga anvisningar borde finnas och ledningen borde
även följa upp att anvisningarna följs. En av respondenterna uttrycker det på följande sätt: ” Jag
skulle nog säga att det är helt avgörande eftersom det är de som står för planeringen av det och
också kanske ansvarar för det där genomförandet, att det faktiskt blir av. Så helt avgörande roll
har de nog” (Respondent V).
En annan bidragande orsak till ett haltande samarbete som framkommer bland
respondenterna är att det saknas insikt i varandras verksamheter och styrdokument. Det
borde finnas möjlighet till och avsättas tid på att bekanta sig med varandras verksamheter och
skapa förståelse för de olikheter som förekommer mellan stadiernas verksamhetsformer för att
undvika orealistiska förväntningar.
Nå det är nog många saker, kanske dels de där arbetssätten och sånt liksom som fortsätter, för där tror jag
nog att vi har att lära av varandra. Sedan också olika sån härma tyngdpunktsområden, att vad har man
haft och vad skall man gå vidare med och också jämföra att vad står det i styrdokumenten och hur har det
sett ut i verkligheten hos er och hur ser det ut i verkligheten hos oss, att såna saker, men sen tror jag nog

54
också att det handlar om kunskapsutbyte. Det har vi kanske för lite av, att man där skulle se att vi inte
jobbar i skilda världar utan att vi jobbar i samma och att vi har mycket att lära av varandra (Respondent
S).

Tre av respondenterna upplever att samarbetet och kontakten mellan stadiernas
speciallärare är beroende av person. En del speciallärare är mer benägna att hålla kontakt och
samarbeta medan det inte prioriteras och inte är lika naturligt för andra. Det saknas också
schemalagd tid för samarbete vilket gör det svårt för skolans speciallärare som jobbar på
timbasis att frigöra sig och avsätta tid på samarbete utan att det sker på bekostnad av något
annat

så

som

planeringstid,

undervisning

eller

egen

tid.

Speciallärarna

inom

småbarnspedagogik har större flexibilitet med att anpassa arbetstiden och fördelningen av den
eftersom de jobbar utgående från ordinarie arbetstid.
Ja, i januari – februari är det ju ett möte, men sen är det ju också upp till skolorna hur bra samarbete det
blir sen efter det där mötet. Jag kanske kontaktar någon speciallärare då och frågar om de är på väg till
förskolan eller skall vi ha några flera möten och fundera på någonting. Vissa vill ha möten och vissa
kommer till förskolan och bekantar sig, medan andra säger att de inte har tid, att det blir först sedan i
april-maj. Att det är nog lite varierande. Man pratar om ett minimisamarbete och det är nog verkligen
minimi (Respondent K).

...det är ju just det där att vi jobbar på så olika sätt och sen också det där med arbetstid att speciallärarna
inom småbarnspedagogik har mera helhetsarbetstid och vi i skolan har våra timmar så fort det skall vara
något extra så ska det tas från någonting annat. Jag jobbar inte åtta till fyra utan jag kanske undervisar
fyra timmar per dag och allt utöver blir då från min planeringstid eller från min egen tid. Att vi lever ju i
skilda världar på det sättet (Respondent E).

Även det fysiska avståndet mellan förskola och skola inverkar på hur samarbetet
lyckas. Vid de ställen där förskola och skola är belägna nära varandra är det lättare för lärarna
att hålla kontakt, besöka varandra och ordna gemensamma tillställningar. I de fall där samarbete
skall ske mellan enheter som är längre belägna från varandra blir det svårare att skapa ett
spontant samarbete eftersom varje besök bör planeras och det blir betydligt mera tidskrävande
att förflytta sig mellan enheterna i samband med olika former av besök.
En åsikt som ytterligare framkommer bland två av respondenterna i det empiriska
materialet är att det helt och hållet saknas samarbete eller att det inleds för sent och att det
egentligen inte är frågan om samarbete utan snarare informationsöverföring. ” Jag kan inte säga

55

vad som fungerar bra för vi har inte något samarbete, det är ju nog bara så” (Respondent P).
Den andra respondenten som ifrågasätter samarbetet uttrycker sig på följande sätt:
Det skulle nog behöva vara ett mera frekvent samarbete. Ja eller jag vet nu inte om man ens kan kalla det
för samarbete för det är ju mera en informationsöverföring. Att samarbete skulle jag se mera som att man
skulle förankra sig i den där praktiken där i förskolan. Alltså att vi från skolan skulle fara dit och se hur
det fungerar där, i stället för att man räcker över ett paket från förskolan, att här är vad som är på
kommande och sen är det upp till oss då att på hösten i ettan att fundera att nämen hur gör vi det här? Så
samarbetet skulle absolut kunna utvecklas (Respondent V).

4.4. Hur kan samarbetet utvecklas
I den tredje forskningsfrågan frågas efter respondenternas åsikter kring hur de anser att
speciallärarsamarbetet mellan stadierna kunde utvecklas. Samtliga respondenter var av den
åsikten att det finns utrymme för förbättring av samarbetet. I samband med intervjuerna
ombads respondenterna visionera kring hur ett idealiskt speciallärarsamarbete skulle se ut och
vad som skulle krävas för att uppnå det. De utvecklingsförslag respondenterna gav berör till
stor del de samarbetsformer som ansågs som utmanande. Flera av de utvecklingsförslag
respondenterna framhöll berör den grundläggande strukturen för samarbetet. Ett annat
utvecklingsområde som framträder berör det konkreta samarbetet kring barnen och ett tredje
handlar om att stärka relationerna mellan stadierna och lära av varandra. I figur 7 framgår de
utvecklingsförslag som respondenterna gav uttryck för.
Figur 7
Respondenternas visioner om hur speciallärarsamarbetet kan utvecklas

Etablera tidig kontakt och teamanda. Schemalagd tid
för samarbete och kontinuerliga träffar.
Tydliga anvisningar och gemensamma principer.
Utvärdera och följa upp samarbetet.
Visioner för framtida
samarbete

Spec.lärare från skola och smp kan jobba tillsammans
kring barnen.
Mera tid för direkt arbete med barnen.
Kunskapsutbyte och gemensamma skolningar.
"Benchmarking"

56

För att utveckla och stärka speciallärarsamarbetet kring barn med särskilt stöd framkom
aspekten om att stärka teamandan mellan speciallärarna inom stadierna samt dialogen mellan
dessa. ”Det känns ganska mycket så där att vi och de nu just. Det skulle kunna vara bättre, det
skulle kunna vara ett team på något vis där” (Respondent K). En tydlig önskan om att
samarbetet mellan speciallärarna skulle inledas i ett tidigare skede framkom också, gärna
redan under höstterminen då barnen ännu går i förskolan. Det borde även finnas öronmärkt och
schemalagd tid för att samarbetet skall kunna förverkligas kontinuerligt. En ökad kontinuitet
ger också utrymme för speciallärarna att lära känna varandra bättre vilket några respondenter
anser vara en viktig del för att stärka samarbetet.
Att man redan under vårterminen då vi vet att barnet med särskilt stöd är på väg till förskolan, så skulle
det kunna vara en kontakt med speciallärare, rektor, skolan och från förskolesidan. Där man nånstans
lägger upp hur samarbetet skall se ut. Det behöver finnas riktlinjer men i mångt och mycket handlar det
ju nog om att anpassa enligt vad behoven är och de individuella behoven. Men om man då aldrig har en
träffpunkt för det så kommer man ju aldrig heller till att det förverkligas någonting (Respondent P).

Respondenterna önskar även att det skulle finnas tydliga anvisningar för hur
speciallärarsamarbetet kring barn med särskilt stöd skall förverkligas, när samarbetet skall
inledas, med vilken kontinuitet och vem som ansvarar för vad. Flera av respondenterna framhöll
också behovet av att regelbundet följa upp och utvärdera samarbetet för att garantera att
samarbetet förverkligas enligt anvisningarna och att principerna för samarbetet ser likadant ut
inom hela kommunen.
Först och främst så tycker jag att rektorerna behöver ha någorlunda samma principer, så att det är redan
där att de här tillvägagångssätten har vi och så här gör vi och sen att det uppdateras och utvärderas lite
oftare än vad det görs (Respondent K).

Respondenterna lyfter även fram behovet av fler konkreta tillfällen för den mottagande
skolans speciallärare att arbeta med barnet med särskilt stöd redan under förskoleåret för att
få en bättre uppfattning om barnets färdigheter och på så vis ha en god grund inför de
samarbetsmöten kring barnet som skolans speciallärare skall delta i och att sida vid sida lotsa
in barnet i skolan. En av respondenterna önskar även att speciallärarna inom de olika stadierna
kunde ges möjlighet att jobba tillsammans kring barnet och på så vis konkret kunna reflektera
kring kommande behov.

57
Jag skulle gärna träffa de här barnen flera gånger under året och också säkert ha mera samarbete med
specialläraren i förskolan och följa med om den läraren jobbar nåt specifikt med de här barnen, att vad
gör de och vad fungerar och vad fungerar inte och så här (Respondent E).

En fjärde vision som framhålls bland respondenterna är att det i större utsträckning inom
kommunen kunde satsas på gemensamma skolningar mellan stadierna som då bl.a. kunde
beröra samarbete och stärka den gemensamma kunskapsutvecklingen. En respondent lyfter
även fram ”benchmarking” som ett alternativ att stärka samarbetet, genom att speciallärarna
under perioder kunde ha möjlighet att följa varandras arbete och på så vis skapa större förståelse
för varandras verksamheter och möjlighet att lära av varandra.
...jag tror nog att kunskapsutbyte skulle alla må bra av och sedan också fortbildningar och jag skulle vilja
se att vi inte delar upp det så hemskt mycket. Är du nu förskole eller skolpersonal så kanske du ändå har
samma behov då det gäller fortbildningar (Respondent S).

4.5. Sammanfattande reflektioner
Utgående

från

ovanbeskrivna

resultatpresentation

som

utgår

från

de

aktuella

forskningsfrågorna ges nedan en sammanfattning av det rådande speciallärarsamarbetet mellan
förskola och grundläggande utbildning inom den undersökta kommunen. Reflektioner kring
resultatet ges utgående från faktorer som möjliggör samarbete och faktorer som utgör hinder
för samarbete vilka kan ses i tabell 2.
Tabell 2
Sammanställning av möjliggörande och hindrande faktorer för samarbete
Resultat i relation till
forskningsfrågor

Faktorer som möjliggör
samarbete

Faktorer som utgör hinder
för samarbete

Existerande föreskrifter och
samarbetsformer

Tydliga processer och
anvisningar

Bristande processer och
anvisningar

Kriterier för välfungerande
samarbete/utmaningar i
samarbetet

Schemalagda
samarbetsmöten med klar
rollfördelning
Låg tröskel till kontakt

Oregelbundna möten och
outtalade samarbetsformer
Tidsbrist
Bristande insikt i varandras
verksamheter

Visioner för samarbete

Lära känna varandra bättre
Mera tid för samarbete
Börja samarbeta i tid
Arbeta tillsammans

58

Som framgår av studiens resultat finns behov av att göra upp tydliga anvisningar för hur
speciallärarsamarbetet mellan stadiernas speciallärare kring barn med särskilt stöd skall
förverkligas i samband med stadieövergången från förskola till skola. I befintliga anvisningar
ges allmänna riktlinjer för samarbetet mellan stadierna, medan speciallärarnas roll inte tydligt
framgår. Samarbetet varierar mellan enheter och påverkas också av speciallärarnas personliga
intresse och engagemang. För att trygga att samtliga barn oberoende av bostadsområde och
behov skall få en jämlik service inför skolstarten bör tydligare anvisningar göras upp, följas
upp och utvärderas. Även avsaknad av tid för samarbete anses vara en hindrande faktor. Det
saknas öronmärkt och schemalagd tid för samarbete, vilket upplevs som en betydande orsak till
att samarbetet inte löper och utvecklas. Även bristande insikter och förståelse för varandras
verksamheter anges som en hindrande orsak. Verksamheterna skiljer sig från varandra
beträffande läroplaner, traditioner, kultur och synen på lärande. För att etablera en god grund
för samarbete är det viktigt att samarbetet bygger på en förståelse för de olikheter som
förekommer inom respektive stadium.
I dagsläget anser respondenterna att möten av olika slag är den främsta samarbetsformen
mellan speciallärarna. Hur tydligt samarbetsformerna är utformade under dessa möten varierar
men utvärderingsmötet av barnets IP som sker i slutet av vårterminen upplevs som ett
fungerande samarbetsmöte där speciallärarna från bägge stadier har en tydlig roll. En tydlig
rollfördelning kan tolkas som en bidragande orsak till att samarbetet under detta möte upplevs
fungera och något som således är gynnsamt att eftersträva. Vidare upplever även
respondenterna att den information som erhålls om barnen inför skolstarten är tydlig och har
stor betydelse för det fortsatta skolarbetet. Tröskeln att ta kontakt med varandra anses också
vara låg vilket kan ses som en god utgångspunkt med tanke på behovet att vidareutveckla
samarbetet.
Samtliga respondenter hade en positiv inställning till att stärka och utveckla
speciallärarsamarbetet. De visioner som framkom för hur ett idealiskt speciallärarsamarbete
kunde se ut utgick långt från att förbättra de brister som angetts förekomma i samarbetet. Alla
respondenter betonar vikten av ett fungerande samarbete och ansåg det viktigt att stärka
teamandan och lära känna varandra bättre. Det förekom också en tydlig vision om att inleda
samarbetet i ett tidigare skede samt att i större utsträckning ha möjlighet att undervisa och jobba
tillsammans kring barnen. Som jag ser det finns det goda förutsättningar och intresse bland
respondenterna att vidareutveckla och tydliggöra speciallärarsamarbetet. Det krävs dock att
ledningen tar tag i saken och att tillräckligt med tid reserveras för att bygga upp ett starkt och
fungerande samarbete som i slutändan kommer samtliga involverade parter till godo.

59

5. Diskussion
I det avslutande kapitlet diskuteras studiens resultat utgående från syfte, forskningsfrågor och
tidigare forskning. Vidare diskuteras valet av metod, urval, studiens tillförlitlighet och
trovärdighet. Därtill redogörs för studiens slutsatser och implikationer. Avslutningsvis ges
förslag på fortsatt forskning.

5.1. Resultatdiskussion
Studiens syfte har varit att undersöka hur speciallärare inom förskola och skola samarbetar
kring barn med särskilt stöd, i samband med stadieövergången till skolan. Utgångspunkten för
samarbetet har studerats utgående från de befintliga föreskrifter för samarbete som finns inom
kommunen inför stadieövergången från förskola till grundläggande utbildning. Studien har
även haft som avsikt att ta reda på hur samarbetet förverkligats i praktiken mellan speciallärarna
och hurudana samarbetsformer som används för att stödja stadieövergången till skolan för barn
med särskilt stöd. Resultatdiskussionen förs utgående från det tidigare presenterade resultatet
av varje enskild forskningsfråga. Därtill ges också reflektion av resultatet utgående från det
socialekologiska perspektivet.

5.1.1. Tydliga föreskrifter – en förutsättning för samarbete
Utgående från analysen av vilka styrdokument som förekommer inom kommunen kan
konstateras att de nationella anvisningarna gällande uppgörandet av föreskrifter för samarbetet
kring stadieövergången från förskola till grundläggande utbildning följts. Kommunen har
utarbetat en föreskrift för hur samarbetet skall förverkligas i samband med stadieövergången
mellan förskola och skola, i det lokala dokumentet Barnets väg från förskola till grundläggande
utbildning. De lokala anvisningarna utgår från direktiven för samarbete som framgår i de
nationella läroplanerna för förskola och grundläggande utbildning. Anvisningarna för
samarbetet som ges i det lokala dokumentet är av allmän karaktär och anger minimisamarbetet
mellan förskolan och den grundläggande utbildningen. I dokumentet framkommer vissa
anvisningar som berör samarbetet kring barn med särskilt stöd i samband med
stadieövergångsprocessen och vad beträffar samarbetet mellan stadiernas speciallärare nämns
endast att speciallärarna skall samarbeta kring uppgörandet av den pedagogiska utredningen,
men i övrigt specificeras inget konkret kring hur speciallärarsamarbetet skall förverkligas.

60

Då det gäller speciallärarsamarbetet kring barn med särskilt stöd i samband med
stadieövergången framkommer bland respondenterna att praxis för samarbete långt avgörs från
fall till fall. Även i det lokala styrdokumentet Barnets väg från förskola till grundläggande
utbildning framgår att det för barn med särskilt stöd ordnas konsultation av specialläraren i den
blivande skolan, mängden konsultation och praxis kommer man dock överens om från fall till
fall. Att utforma samarbetet från ”fall till fall” kan anses vila på en något vag grund. Med detta
förfaringssätt finns det risk för att samarbetet blir slumpmässigt och att samarbetsinsatserna blir
väldigt olika för enskilda barn. Enskilda behov bör beaktas men tydliga anvisningar för
samarbetet kring barn med särskilt stöd skulle trygga samtliga parters behov under
stadieövergångsprocessen. Som tidigare framkommit så är det enligt La Paro (2000) viktigt att
utveckla tillvägagångssätt och överenskommelser för hur praxis vid stadieövergångarna för
barn i behov av särskilt stöd skall se ut för att säkerställa att barnet och vårdnadshavarna får det
stöd som behövs inför övergången till skolan. Även Malinen (2001) betonar vikten av att
dokumentera tillvägagångssätten för hur stödet, samarbetet och olika samarbetsparters
ansvarsområden fördelas inför stadieövergången till skolan. Det kan ses som en omöjlighet att
utveckla samarbetet ifall dylika strukturella faktorer inte tillgodoses.
Syftet och avsikten med direktiven som ges i den nationella läroplanen är att främja
kontinuitet i samband med stadieövergångar mellan stadierna. Enligt den respons
respondenterna gav är min reflektion att man strävat till samarbete över stadiegränserna vid
uppgörandet av läroplanerna men att det samarbetet endast berört ett fåtal personer. I grunderna
för förskolans läroplan framgår vikten av att de yrkesverksamma inom förskola och skola
känner till de olika etapperna under lärstigen samt de centrala mål, särdrag och metoder som
finns inom stadierna. Här uppgav majoriteten av respondenterna att man inte är tillräckligt insatt
i varandras läroplaner och verksamheter och därav anser jag att det skulle vara angeläget att
avsätta tid på att stärka förståelsen för varandras verksamheter och bli mera förtrogen med
varandras läroplaner.
Respondenterna är av olika åsikt angående hur noggrant de befintliga anvisningarna för
det stadieövergripande samarbete följs i praktiken. Min uppfattning är att de respondenter som
representerade den administrativa ledningen över lag ansåg att styrdokumenten följs emedan
de respondenter som representerade speciallärarna var av något olika åsikter. Här finns det
utrymme för att granska överensstämmelsen mellan anvisningarna i styrdokumenten och hur
de förverkligas i praktiken.

61

5.1.2. Enhetliga samarbetsformer och tid stärker jämlikheten och kvalitén
Utgående från data och sammanställda resultat kan konstateras att det huvudsakliga samarbetet
som förekommer mellan speciallärarna sker via olika möten. De förekommande möten som
ordnas är av olika karaktär och förverkligas på olika sätt inom olika enheter. Syftet med dessa
möten är dock att förbereda en god övergång till skolan för barn med särskilt stöd.
Av de samarbetsmöten som förekommer inom kommunen anger respondenterna att
utvärderingsmötet av IP:n som ordnas i slutet av vårterminen har fungerande samarbetsformer
som uppskattas av speciallärarna inom bägge stadierna. Under utvärderingsmötet har båda
stadiernas speciallärare en tydlig och funktionell roll. Även i tidigare gjord forskning av Ahtola
(2011) har det framkommit att möten och diskussioner mellan yrkesverksamma inom förskola
och skola varit vanligt förekommande och ansetts som den viktigaste samarbetsformen mellan
stadierna. Respondenternas uppfattning i den aktuella studien överensstämmer således med
tidigare gjord forskning.
I data framkommer att övriga samarbetsformer utöver samarbetsmöten och hur
speciallärarna samarbetar varierar mellan enheterna och är långt beroende av speciallärarnas
egna engagemang och intresse. Mellan vissa enheter är tröskeln att ta kontakt låg emedan
speciallärarsamarbetet inom andra enheter anses vara bristfälligt eller helt och hållet saknas.
Forskning gjord av Ahtola (2011) bekräftar att det förekommer stor variation i
tillämpningsfrekvensen av praxis mellan olika sammanhörande förskole-skolenheter och också
mellan hurudana samarbetsformer som använts. Tillämpningen av olika samarbetsformer i
samband med stadieövergångsperioden har konstaterats vara låg och har i högre grad handlat
mer om skolorienterad verksamhet än konkreta samarbetsformer.
Rous m.fl. (2007) betonar att planering och grundläggande anvisningar samt en
tydliggjord ansvars- och rollfördelning ligger till grund för god praxis vid stadieövergångar.
För att få ett mera jämlikt upplägg för speciallärarnas samarbetsformer inom den undersökta
kommunen kunde med fördel tydliga anvisningar för detta ändamål göras upp, där det klart
framgår när samarbetet skall inledas, vilka samarbetsformer som skall användas och vilken roll
och vilket ansvar respektive stadies speciallärare har i olika skeden, samt för att trygga att
samtliga speciallärare som är involverade i stadieövergångsprocessen aktivt deltar i samarbetet.
För detta krävs ett starkt engagemang både från ledningen och speciallärarna så att
ändamålsenliga och kontinuerliga samarbetsformer tas i bruk, följs upp och utvärderas.
I dokumentet Barnets väg från förskola till grundläggande utbildning som anger
minimisamarbetet i samband med stadieövergångsprocessen mellan förskola och skola, kan
man läsa att det minimisamarbete som fastställts skall trygga varje barns rätt att få en jämlik

62

och god skolstart oberoende av bostadsområde eller personal. Med tanke på den obalans som
anses förekomma i samarbetet mellan speciallärarna och vilka samarbetsformer som används i
stadieövergångsprocessen för barn med särskilt stöd, tryggas inte en jämlik skolstart för barn
från olika skolområden inom kommunen i detta skede. Detta förstärker ytterligare min
uppfattning om behovet av att göra upp anvisningar för speciallärarsamarbete inom kommunen
och praxis för samarbete kring barn med särskilt stöd för att garantera samtliga blivande
skolbarn en jämlik och professionell service under stadieövergångsprocessen.
Förutom skillnaderna i speciallärarnas engagemang för samarbete mellan stadierna
framkommer att bristen på tid till samarbete är en stor orsak till att samarbetet haltar eller inte
fungerar. Som framgått av tidigare forskning betonar Malinen (2011) och Hyytiäinen (2009)
att samarbetet mellan berörda parter inom stadierna bör vara långsiktigt och etableras redan i
början av förskolstarten kring barn med särskilt stöd. Hon framhåller att en speciallärare från
skolanssida kunde delta i diskussionen kring barnets IP redan vid förskolestarten. La Paro
(2000)

betonar

att

det

krävs

systematisk

planering

av

samarbetsformer

för

stadieövergångsprocessen mellan förskola – skola och den administrativa ledningen för att
stadieövergripande samarbete skall bli en självklar del av lärarnas ansvar och även införlivas i
årsplaner och veckoscheman. Utgående från detta och att respondenterna tydligt uppger att tid
för samarbete är en utmaning vore det viktigt att diskutera tidsåtgången för stadieövergripande
samarbete inom kommunen och aktivt planera in det i lärarnas schema. På så vis skulle behovet
av samarbete synliggöras och med större sannolikhet förverkligas.

5.1.3. Schemalagd tid och stärkta relationer - visioner för framtida samarbete
Det finns en positiv inställning till att utveckla samarbetet bland respondenterna. Att stärka
teamandan och få till stånd tydliga anvisningar för samarbete och samarbetsformer som
utvärderas och följs upp kontinuerligt är en tydlig vision. Att utveckla och stärka samarbetet,
samarbetsformerna och kontinuiteten kring barnen med särskilt stöd lyfts också tydligt fram.
Respondenterna önskar mera schemalagd tid för samarbete och för att kunna utveckla
samarbetsformerna och stärka relationerna mellan speciallärarna inom förskola och skola.
Gemensamma skolningar och att få möjlighet att följa varandras verksamheter på närmare håll
skulle också bidra till att stärka samarbetet och skapa större förståelse för varandras
verksamheter.
I tidigare forskning av Rantavuori (2019) har det visat sig att skillnaderna inom det
finska skolsystemet och småbarnspedagogiken, så som olikheter i verksamhetskulturer,
arbetssätt och tankesätt är bidragande orsaker till utmaningarna med att utveckla flexibla

63

samarbetsformer i samband med stadieövergången till skolan. Att planera in tid för återkoppling
och utvärdering av hur insatserna i samband med stadieövergången förlöpt har stor betydelse
både för barnen och de yrkesverksamma inom förskola och skola.
Respondenterna har klara visioner för hur de önskar att speciallärarsamarbetet utvecklas
vilket är en god grund för utvecklingsarbete. För att förverkliga visionerna krävs det att en
diskussion och ett aktivt utvecklingsarbete inleds mellan representanter för ledningen och
speciallärarna för att åstadkomma förändringar till de utmaningar speciallärarna upplever i
samarbetet mellan varandra.

5.1.4. Studiens resultat i ljuset av den socialekologiska teorin
Enligt Bronfenbrenner (1979) utgår den socialekologiska teorin från miljöns påverkan på
individens utveckling. Interaktionen och relationer mellan individer och hur relationerna
etableras och upprätthålls har en betydande roll i samband med stadieövergången från förskola
till skola för ett barn. Med detta som utgångspunkt är det i den aktuella studien lämpligt att utgå
från ett socialekologiskt perspektiv eftersom fokus ligger på interaktionen och samarbetet
mellan speciallärarna inom förskola och skola i samband med stadieövergångsprocessen till
den grundläggande utbildningen för barn med särskilt stöd.
Inom mikrosystemet är individens upplevelser av mellanmänskliga relationer, roller och
aktiviteter centrala och inverkar på utvecklingen. I den aktuella studien framgår att
respondenterna upplever att relationerna mellan speciallärarna bör stärkas och att mer tid borde
avsättas på att lära känna varandra bättre för att relationerna och samarbetet skall gynnas.
Inom mesosystemet ställs interaktionen, kommunikationen och relationerna mellan
individer i fokus. I den aktuella studien blir således interaktionen mellan speciallärarna
betydelsefull för hur stadieövergångsprocessen för barn med särskilt stöd lyckas.
Bronfenbrenner framhåller att goda relationer mellan individer inom två olika system gynnar
individens utveckling i positiv riktning medan det kan vara omvänt om relationerna är
bristfälliga. Utgående från detta är det således mycket betydelsefullt att utveckla de brister i
samarbetet mellan speciallärarna som respondenterna gett uttryck för, så att barn med särskilt
stöd skall få så goda förutsättningar som möjligt inför stadieövergången till skolan.
Bronfenbrenner framhåller även att den inställning, uppfattning och kunskap olika system
besitter om varandra påverkar relationerna och individens utveckling. Han poängterar att då
individer betraktar och tar del av varandras verksamheter stärks relationerna och sannolikheten
till samarbete kring dessa blir större. Respondenterna i studien uppgav att de i viss mån känner
till varandras verksamheter och läroplaner men att det vore betydelsefullt att i större

64

utsträckning kunna följa varandras arbete för att få en större inblick och förståelse för varandras
verksamhetsformer. Goda relationer bygger på ömsesidighet i relationen, balans i
maktstrukturen och positiva känslor gentemot varandra enligt Bronfenbrenner. I den undersökta
kommunen finns det således behov av att stärka relationerna och interaktionen mellan
speciallärarna för att utveckla samarbetet och samarbetsformerna i positiv riktning för att gynna
såväl barnen som speciallärarna själva.
I studiens resultat framgick den administrativa ledningens betydelse för att möjliggöra
ett fungerande speciallärarsamarbete mellan stadierna. Bronfenbrenner framhåller betydelsen
av hur beslut som görs inom exosystemet av den administrativa ledningen inverkar på individen
inom mikrosystemet och den samverkan som sker i mesosystemet. I den aktuella studien
framkom behovet av att det från ledningshåll borde göras upp tydliga anvisningar för hur
speciallärarsamarbetet skall se ut och förverkligas mellan stadiernas speciallärare. Utan tydliga
anvisningar och uppföljning av dessa blir utgångspunkten för samarbetet skev och påverkar i
största grad alla berörda parter inom mikro- och mesosystemen. Ledningen har även möjlighet
att påverka resurserna för samarbetet mellan stadierna och i första hand är det mera öronmärkt
tid för samarbete respondenterna anser det behövs för att möjliggöra kontinuitet och kvalitet i
samarbetet. Mera tid för samarbete skulle även möjliggöra ökade specialpedagogiska insatser
för barn med särskilt stöd och på så vis stöda inlärningsberedskapen för dessa barn.
De nationella läroplanerna för förskolan och den grundläggande utbildningen ligger till
grund för deras uppdrag. Utgående från Bronfenbrenners systemteori ingår de nationella
läroplanerna i makrosystemet. Dessa styrdokument utgör normen för den verksamhet som
förskolan och den grundläggande utbildningen är ålagda att förverkliga och påverkar på så vis
den verksamhet som bedrivs inom exo- meso- och mikrosystemen. Inom exosystemet utarbetas
de lokala läroplanerna och övriga lokala anvisningar som i sin tur inverkar på interaktionen och
samarbetsformer som sker mellan meso- och mikrosystemet.
Bronfenbrenner betonar att ett ömsesidigt förtroende mellan systemen, enhetliga mål,
positivt samarbete och balans i maktstrukturen stöder en positiv utveckling för samtliga
individer inom olika system. Detta är speciellt betydelsefullt då en individ övergår från ett
system till ett annat som t.ex. då ett barn övergår från förskola till skola. Med hänseende till
detta är det angeläget att stärka strukturen för det stadieövergripande speciallärarsamarbetet i
samband med stadieövergångsprocessen till skolan så att barn med särskilt stöd får de bästa
förutsättningarna för en god skolstart. I figur 8 framgår studiens resultat utgående från den
socialekologiska utvecklingsteorins strukturella system.

65

Figur 8
Resultat utgående från olika system i den socialekologiska teorin

Mikrosystem: Relationerna mellan
speciallärarna bör stärkas och tid bör
avsättas på att lära känna varandra bättre.
Mesosystem: Förebygga framkomna brister i
samarbetet och möjliggöra ökad inblick och
förståelse för varandras verksamhetsformer.
Exosystem: Tydliggöra anvisningar för
speciallärarsamarbetet i samband med
stadieövergångsprocessen.
Makrosystem: Nationella beslut har en
direkt eller indirekt påverkan på individerna
inom övriga system.

5.2. Metoddiskussion
Den aktuella studien bygger på kvalitativ forskning som metodologisk ansats med fallstudie
som övergripande strategi. Enligt Dalen (2009) syftar kvalitativ forskning till att skapa
förståelse och insikt om fenomen som rör individer och situationer i dessa individers sociala
verklighet. Även Yin (2013) anser att kvalitativ forskning täcker in de omständigheter och
sammanhang människor lever och verkar inom. Utgående från detta anser jag kvalitativ
forskning som metod vara lämplig för denna studie. Jag är intresserad av och önskar skapa mig
en djupare förståelse för respondenternas upplevelser, åsikter och erfarenheter av hur
speciallärarsamarbete mellan förskola och skola förverkligas kring barn med särskilt stöd vid
stadieövergången till skola. Jag önskar också få insikt i hur respondenterna anser att samarbetet
kunde utvecklas och vad som skulle krävas för att uppnå detta.
Att använda fallstudie som strategi gav möjlighet att begränsa studien till representanter
ur en enskild grupp i en specifik kommun. Merriam (1998) framhåller att fallstudie är lämpligt
då avsikten är att undersöka en specifik företeelse och då man strävar efter att belysa samspelet
mellan viktiga faktorer som kännetecknar företeelserna eller situationen i fråga. Eftersom
avsikten var att ta reda på hur speciallärarsamarbetet förverkligas kring barn med särskilt stöd
i den utvalda kommunen och vilka utmaningar som upplevs i samarbetet kan valet av fallstudie
som strategi anses vara väl lämpat.

66

Den socialekologiska utvecklingsteorin som utgår från hur individen upplever
förändringar i den omgivande miljön och hur interaktionen sker mellan individer inom och
mellan olika miljöer, har använts som teoretisk utgångspunkt. Att spegla det rådande
speciallärarsamarbetet och interaktionen mellan speciallärarna utgående från denna teori anser
jag lämpligt just för att relationerna mellan stadiernas lärare och det samarbete som förväntas
ske mellan speciallärarna inom stadierna och deras interaktionsförmåga kan anses ha en direkt
inverkan

på

hur

barnet

med

särskilt

stöd

och

dess

vårdnadshavare

upplever

stadieövergångsprocessen och inledandet av skolstarten. Studiens syfte stödjer valet av den
socialekologiska utvecklingsteorin som teoretisk utgångspunkt.
Som datainsamlingsmetod har intervjuer och dokument använts. Enligt Yin (2007) skall
data vid fallstudier komma från flera källor, gärna tre men åtminstone två för att trygga studiens
tillförlitlighet. Förutom intervjuer och analys av dokument kunde fältobservationer ha varit av
intresse och använts som en tredje datainsamlingsmetod i studien för att uppnå ytterligare djup
och stärka trovärdigheten. På grund av det rådande pandemiläget (Covid -19) i samhället har
det dock inte varit möjligt att genomföra fältobservationer. Denscombe (2019) antyder att
resultatet och trovärdigheten i kvalitativa studier alltid till viss del påverkas av intervjuaren. I
aktuell studie finns det en möjlighet att respondenterna påverkats av intervjuaren eftersom hen
till vardags är verksam speciallärare och således har personlig erfarenhet och insikt i det
studerade ämnet. För att trygga trovärdigheten har dock intervjuaren med största möjliga
aktning förhållit sig neutralt till respondenterna under intervjuns gång. Intervjuaren har lyssnat
aktivt på respondenterna och vid behov har de öppna frågorna kompletterats med följdfrågor
för att få ökad bredd i svaret eller ett förtydligande av de svar som gavs.
Intervjuerna hade en semistrukturerad karaktär vilket var till fördel eftersom en viss
förutbestämd information önskades fås av samtliga respondenter. Patel och Davidsson (2019)
framhåller att det är till fördel om intervjuaren har en förförståelse för det studerade temat och
är väl förberedd. I den aktuella studien baserade sig intervjuarens förförståelse för ämnet på
mångårig arbetserfarenhet

samt

genomgång av aktuell

forskning inom området.

Intervjufrågorna testades genom en pilotintervju med en speciallärarrepresentant från
småbarnspedagogiken. Efter pilotintervjun omarbetades vissa frågor som upplevdes otydliga.
En andra pilotintervjuer kunde ha varit till fördel för att ta reda på om det förekom variationer
i hur frågeställningarna uppfattades beroende på vilket stadie respondenten representerade.
Urvalet av respondenter skedde i två steg. Till en början gjordes ett strategiskt urval av
de respondenter som representerade speciallärarnas förmän. Här var utgångspunkten att välja
förmän som har god erfarenhet att samarbeta kring barn med särskilt stöd, vilket dock

67

begränsade urvalet till viss del. Speciallärarrespondenterna valdes i sin tur utgående från
förmännens förslag på lämpliga och erfarna representanter. Kravet var dock att speciallärarna
som föreslogs skulle uppfylla forskarens förutbestämda kriterier. Med detta förfaringssätt finns
en risk att förmännen rekommenderat speciallärare som utgående från deras egen åsikt ansågs
ha lämpliga värderingar och åsikter, vilket till viss del kan ha inverkat på resultatet. Utgående
från de förslag på respondenter som gavs gjordes dock det slutgiltiga valet av forskaren.
Merriam (1998) betonar att respondenter skall väljas utgående från hur mycket de kan tillföra
forskarens förståelse för fenomenet som studeras så att forskaren kan få insikt i och lära sig så
mycket som möjligt om fallet. I den aktuella studien har urvalet av respondenter skett enligt
Merriams rekommendationer
Studiens tillförlitlighet skall ses utgående från den kontext där studien utförts. Merriam
(1998) säger att generaliserbarheten i kvalitativ forskning påverkas av att människans beteende
och åsikter är föränderliga. Därav kan resultatet i den aktuella studien inte direkt generaliseras
till andra motsvarande situationer utan speglar det rådande läget och respondenternas åsikter i
den studerade kontexten vid aktuell tidpunkt. Tillförlitligheten för den aktuella forskningen har
dock tryggats genom att ett trovärdigt förfaringssätt så som dokumentation, transparens och
triangulering upprätthållits genom hela studiens gång. Forskarens förförståelse för det studerade
området kan dock ha påverkat tolkningen av resultatet, trots en strävan att upprätthålla ett
objektivt förhållningssätt genom hela studien.
I den aktuella forskningen framkommer att det finns behov av att utveckla
speciallärarsamarbetet mellan stadierna samt utveckla praxis för samarbetsformer kring barn
med särskilt stöd under stadieövergångsprocessen. Dessa resultat överensstämmer med tidigare
gjord forskning av bl.a. La Paro (2000) och Rantavuori (2019) vilket stärker tillförlitligheten i
den aktuella studien.
Gällande de etiska aspekterna har stor omsorg lagts på att bevara respondenternas
anonymitet. Dock finns det en risk att vissa respondenterna i någon mån kan lokalisera utsagor
av respondenterna som framkommer i avhandlingen eftersom de respondenter som var i
nyckelposition hade en viss insikt i vem av de rekommenderade speciallärarrespondenterna som
slutligen ställde upp i studien. Forskaren har dock varit mån om att så långt som möjligt
undanröja respondenternas identitet utan att förändra respondenternas utsagor.

5.3. Slutsats och förslag på fortsatt forskning
Av studien framgår att det saknas anvisningar för hur speciallärarsamarbetet mellan stadierna
skall förverkligas och vilka samarbetsformer som skall användas kring barn med särskilt stöd

68

vid övergången till skolan. Intensiteten i samarbetet och samarbetsformerna varierar mellan
olika enheter och vissa respondenter upplever att samarbete helt och hållet saknas. Behovet av
samarbete bedöms från fall till fall och det är långt upp till speciallärarna själva att avgöra i
vilken utsträckning speciallärarsamarbetet förverkligas kring barn med särskilt stöd.
Som slutsats kan sägas att kvalitén på speciallärararbetet och befintliga samarbetsformer
variera inom kommunen. Det finns behov av att tydliggöra strukturerna för hur
speciallärarsamarbetet i samband med stadieövergången från förskola till skola skall
förverkligas så att samarbetsrelationerna stärks och att ändamålsenliga samarbetsformer kring
barn med särskilt stöd används. Fungerande samarbete förebygger de specialpedagogiska
insatserna kring barn med särskilt stöd och stärker relationerna mellan speciallärarna. Genom
att avsätta tid för samarbete, utveckla strukturen för speciallärarsamarbetet och stärka
förståelsen för förskolans och skolans verksamheter kan barnen inom det särskilda stödet
erbjudas en mera välunderbyggd lärstig och ändamålsenligt stöd inför skolstarten. Det finns en
god struktur för det generella stadieövergripande samarbetet inom kommunen från vilket man
kan utgå från för att utveckla speciallärarsamarbetet så det kommer samtliga berörda parter till
godo.
Det kunde med fördel göras upp anvisningar i form av en årsklocka där det tydligt
framgår hur samarbetet skall förverkligas månad för månad och vem som ansvarar för att olika
skeden i samarbetet förverkligas. För att utveckla samarbetsformerna kunde man inom
kommunen kartlägga de samarbetsformer som redan är i bruk inom olika enheter samt även
inspireras av de rekommendationer från tidigare forskning som framgår i kapitel 2.4.1. i denna
studie, så att enhetliga samarbetsformer kan tas i bruk mellan samtliga enheter och skolområden
inom kommunen och på så vis trygga en jämlik skolstart för barn med särskilt stöd.
Att enbart göra upp anvisningar för samarbetet räcker dock inte för att samarbetet skall
förverkligas. Respondenterna betonar att det även krävs öronmärkt tid för samarbete vilket är
något som saknas i dagsläget. Speciellt för speciallärarna som jobbar inom skolan är det svårt
att frigöra sig utan att det påverkar undervisningen eller planeringstiden. För att förverkliga
detta krävs det engagemang från ledningen så att tid för samarbete kan införlivas i årsplaner
och veckoscheman och på så vis bli en självklar del av speciallärarnas arbete och ansvar.
Förmännen och ledningen har en betydande roll då det kommer till att bemöta och utveckla de
utmaningar kring samarbete som finns eftersom de äskar om resurser och sedan fördelar dessa.
I de nationella styrdokumentet framgår att det krävs ett planmässigt och systematiskt
samarbete mellan lärarna och övrig personal inom de olika stadierna, samt insikt om särdragen
i varandras verksamheter, lärmiljöer, centrala mål, arbetssätt och läroplaner för att främja

69

kontinuitet vid stadieövergångarna. Detta har även konstaterats i tidigare gjord forskning vilket
framkommer i kapitel två. Även i denna studie framkom det att ett flertal av respondenterna
inte i tillräckligt stor utsträckning är införstådda i varandras läroplaner och verksamheter och
att man önskade stärka teamandan och lära känna varandra bättre. Detta behov behöver också
beaktas om man önskar stärka samarbetsrelationerna inom kommunen.
Vad gäller förslag på fortsatt forskning vore det av intresse att utföra en jämförande
flerfallstudie med samma syfte som den aktuella studien för att se om det förekommer skillnader
inom olika kommuner i hur speciallärarna upplever att samarbetet fungerar och hurudana
samarbetsformer som används. Mera forskning kunde således med fördel riktas specifikt på
speciallärarnas roll inom förskola och skola i samband med stadieövergången till den
grundläggande utbildningen.
Fokus kunde också riktas på vårdnadshavarnas upplevelser av hur förekommande
samarbete och samarbetsformer stöder kontinuitet kring barn med särskilt stöd i samband med
stadieövergången till skolan och i vilken mån vårdnadshavare görs delaktiga i
samarbetsprocessen. Det vore även intressant att studera hurudana förväntningar
vårdnadshavare har på samarbetet mellan stadierna kring barn med särskilt stöd under
stadieövergångsprocessen till skolan och hur väl dessa förväntningar överensstämmer med det
samarbete som verkligen sker.

70

Referenser
Ahtola, A., & Silinskas, G., & Poikonen, P-L., & Kontoniemi, M., & Nurmi, J-E. (2011).
Transition to formal schooling: Do transition practices matter for academic
performance?
Early
Childhood
Research
Quarterly,
26,
295–302.
http://dx.doi.org/10.1016/j.ecresq.2010.12.002
Ackesjö, H., & Persson, S. (2014). Barns erfarenheter av sociala gemenskaper i övergångarna
till och från förskoleklass. Pedagogisk forskning i Sverige, 19(1), 5–30.
http://urn.kb.se/resolve?urn=urn:nbn:se:lnu:diva-36406
Aira, A. (2012). Toimiva yhteistyö Työelämän vuorovaikutussuhteet, tiimit ja verkostot.
University of Jyväskylä. http://urn.fi/URN:ISBN:978-951-39-4708-8
Alijoki, A. (2006). Erityistä tukea tarvitsevien lasten polut esiopetuksesta alkuopetukseen –
tukitoimet ja suoriutuminen. Yliopistopaino. http://hdl.handle.net/10138/20014
Alvehus, J. (2019). Skriva uppsats med kvalitativ metod. En handbok. Liber.
Bronfenbrenner, U. (1979). The ecology of human development: Experimentns by nature and
design. Harvard University Press.
Dalen, M. (2008). Intervju som metod. Gleerups.
Denscombe, M. (2019). Forskningshandboken. För småskaliga forskningsprojekt inom
samhällsvetenskaperna. Studentlitteratur.
Fabian, H. (2000). Small steps to starting school. International Journal of Early years
Education,
8(2),
141-153.
https://doiorg.ezproxy.vasa.abo.fi/10.1080/09669760050046183
Fabian, H. & Dunlop, A-W. (2007). Outcomes of good practice in transition process for
children entering primary school. Working papers for early childhood development, 42.
https://www.researchgate.net/publication/252093921_Outcomes_of_Good_Practice_i
n_Transition_Process_for_Children_Entering_Primary_School
Finlex (21.8.1998/628): Lagen om grundläggande utbildning. Hämtad 01 februari 2021 från:
https://www.finlex.fi/sv/laki/ajantasa/1998/19980628#L4P17
Hogsnes, H., & Moser, T. (2014). Forståelser av gode overganger og opplevelse av
sammenheng mellom barnehage, skole og skolefritidsordning. Tidsskrift for nordisk
barnehageforskning, 7(1), 6-24. https://doi.org/10.7577/nbf.625
Hoops, K. (2014). Preschool + school + communication = What for educator relationships?
Early Years, 34(4), 405–419. http://dx.doi.org/10.1080/09575146.2014.963032
Hyytiäinen, M. & Kokko, L. & Mäki, M. & Pietiläinen, E. & Virtanen, P. (2009).
Vaikeavammaisten oppilaiden opetus. Esiopetuksesta peruskouluun päättymiseen.
Kehitysvammaliitto.

71

Jensen, T. & Sandström, J. (2016). Fallstudier. Studentlitteratur.
Karila, K., & Rantavuori, L. (2014). Discourses at the boundary spaces: developing a fluent
transition from preschool to school. Early years, 34(4), 377−391.
https://doi.org/10.1080/09575146.2014.967663
Kvale, S. & Brinkmann, S. (2013). Den kvalitativa forskningsintervjun. Studentlitteratur.
La Paro, K. & Pianta, R. & Cox, M. (2000). Teacher´s reported transition practices for children
transitioning into kindergarten and first grade. Exceptional Children, 67(1), 7−20.
https://doi.org/10.1177%2F001440290006700101
Lipponen, L., & Paananen, M. (2013:17). Huoltajien ja ammattikasvattajien yhteistyö esi- ja
alkuopetuksen rajapinnoilla. Karila, K., & Lipponen, L., & Pyhältö, K. (Red.),
Päiväkodista peruskouluun. Siirtymät varhaiskasvatuksaen, esi- ja alkuopetuksen
rajapinnoilla (s. 39–45). Utbildningsstyrelsen.
Louhela-Risteelä, V. & Meriläinen, H. (2020). Onnistuneen kolmiportaisen tuen merkitys esija alkuopetuksessa. Kyrönlampim, T., & Mäkitalo, K., & Uitto, M.(red.), Esi- ja
alkuopetuksen käsikirja (s.53–70). PS-kustannus.
Lundqvist, J. (2018). Tidiga insatser och barns utbildningsvägar. Inkludering och
specialpedagogik. Natur & Kultur.
Malinen, E. (2001). Erityistä tukea tarvitsevan lapsen siirtyminen esiopetuksesta
perusopetukseen. Högström, B. & Saloranta, O. (red), Esiopetus tavoitteellisen
oppimispolun alkuna. Opetushallitus.
MCIntyre, L.L., & Blacher, J., & Baker, B.L. (2006). The transition to school: adaptation in
young children with and without intellectual disability. Journal of Intellectual Disability
Research, 50(5), 349-361. https://doi-org.ezproxy.vasa.abo.fi/10.1111/j.13652788.2006.00783.x
Merriam, S. (1998). Fallstudien som forskningsmetod. Studentlitteratur.
Ministery of education, Finland. (2017). Finnish country note on transitions in ECEC. Review
of policies and practices for transitions from early childhood education and care to
primary education. http://urn.fi/URN:ISBN:978-952-263-481-8
Nyberg, R. & Tidström, A. (2012). Skriv vetenskapliga uppsatser, examensarbeten och
avhandlingar. Studentlitteratur.
Organisation for Economic Co-operation and Development. (2017). Starting strong V:
Transitions from early childhood education and care to primary education.
https://doi.org/10.1787/9789264276253-en

72

Palla, L. (2009). En förskola för alla: Tre artiklar om förskola och (special)pedagogik.
Specialpedagogiska rapporter och notiser från Högskolan Kristianstad, Nr (3).
http://hkr.diva-portal.org/smash/record.jsf?pid=diva2:456390
Patel, R., & Davidson, B. (2019). Forskningsmetodikens grunder. Att planera, genomföra och
rapportera en undersökning. Studentlitteratur.
Pihlaja, P. (2005). Varhaiserityiskasvatus suomalaisessa päivähoidossa. Suomen Kuntaliitto.
Rantavuori, L. (2019). Kohti relationaalista asiantuntijuutta joustavassa esialkuopetuksessa. Yliopistopaino. http://urn.fi/URN:ISBN:978-952-03-1170-4

ja

Rantavuoria, L., & Kupila, P., & Karila, K. (2017). Relational expertise in preschool–school
transition. Journal of Early Childhood Education Research, 6(2), 230–248.
http://jecer.org/wp-content/uploads/2017/12/Rantavuori-Kupila-Karila-issue6-2.pdf
Rous, B., & Myers, C., & Stricklin, S. (2007). Strategies for supporting transitions of young
children with special needs and their families. Journal of Early Intervention, 30(1), 118. https://doi.org/10.1177%2F105381510703000102
Sarlin, H-M. & Koivula, P. (2009). Opiskelun tuen järjestäminen käytännössä. Ikonen, O. &
Krogerus, A. (red), Ainutkertainen oppija. Erilaisuuden ymmärtäminen ja kohtaaminen.
PS-kustannus.
Soini, T., & Pyhältö, K., & Pietarinen, J. (2013:17). Horisontaaliset ja vertikaaliset siirtymät
päiväkodin ja koulun rajapinnalla. Karila, K., & Lipponen, L., & Pyhältö, K. (Red.),
Päiväkodista peruskouluun. Siirtymät varhaiskasvatuksaen, esi- ja alkuopetuksen
rajapinnoilla (s. 6–16). Utbildningsstyrelsen.
Sundqvist, C. (2014). Den samarbetande läraren: lärarhandledning och samundervisning i
skolan. Studentlitteratur.
Svenska akademins ordlista. (2015). Hämtad 31 januari 2021 från:
https://svenska.se/saol/?sok=%C3%B6verg%C3%A5ng&pz=4
Svensk ordbok. (2009). Hämtad 31 januari 2021 från:
https://svenska.se/so/?sok=%C3%B6verg%C3%A5ng&pz=4
Tjora, A. (2012). Från nyfikenhet till systematisk kunskap. Kvalitativ forskning i praktiken.
Studentlitteratur.
Utbildningsstyrelsen. (2014). Grunderna för förskoleundervisningens läroplan 2014.
Utbildningsstyrelsen.
Utbildningsstyrelsen. (2014). Grunderna för läroplanen för den grundläggande utbildningen
2014. Utbildningsstyrelsen.
Yin, R. (2013). Kvalitativ forskning från start till mål. Studentlitteratur.

73

Yin, R. (2007). Fallstudier: design och genomförande. Liber.
Widerberg, K. (2002). Kvalitativ forskning i praktiken. Studentlitteratur.
Wilson, R., (2003). Special educational needs in the early years (2: a uppl.). Routledge Falmer.

74

Bilagor
Bilaga 1: Informationsbrev
Information om magisteravhandlingen ”Speciallärarsamarbete kring barn inom särskilt
stöd, vid övergången från förskola till skola”
Jag studerar till Pedagogie magister i specialpedagogik vid Fakulteten för pedagogik
och välfärdsstudier vid Åbo Akademi. Inom ramen för min magisteravhandling har jag valt att
studera, Speciallärarsamarbete kring barn som omfattas av särskilt stöd vid övergången från
förskola till skola.
Studien är av kvalitativ karaktär och har ett socialekologiskt perspektiv.
Datainsamlingen kommer att ske via intervjuer. För att genomföra studien önskar jag intervjua
yrkesverksamma speciallärare inom förskola och skola, som har minst två års erfarenhet av
samarbete kring barn med särskilt stöd under stadieövergångsprocessen till skola. Jag önskar
även intervjua speciallärarnas förmän för att få ett administrativt perspektiv på samarbetet under
stadieövergångsprocessen. Intervjutillfället beräknas ta ca. 60 minuter och förverkligas på
distans via Teams. Intervjun bandas in för att kunna transkriberas.
Syftet med min studie är att undersöka hur speciallärarna inom förskola och skola
samarbetar kring barn med särskilt stöd, i samband med stadieövergången till skolan. Min
förhoppning är att studiens resultat kunde bidra med kunskap om hur samarbetet fungerar och
kan utvecklas för att bättre gynna såväl barn, vårdnadshavare, lärare och speciallärare. Genom
att utveckla samarbetet och stärka förståelsen för förskolans och skolans verksamheter, kan
barnen inom det särskilda stödet erbjudas en mer välunderbyggd lärstig, inkluderande lärmiljö
och ändamålsenligt stöd inför skolstarten.
Det insamlade materialet kommer att behandlas konfidentiellt enligt forskningsetiska
riktlinjer. Inga namn på personer eller enheter kommer att framgå i studien. Intervjumaterialet
raderas i sin helhet efter att studien avslutats. Studien beräknas vara färdig under hösten 2021.
Resultatet av studien kan delges deltagarna efter avslutad studie om så önskas. På vilket sätt
delgivningen förverkligas överenskommes skilt.
Jag hoppas du kan tänka dig bidra med värdefull kunskap inom området och ställa upp
som respondent i min studie. Deltagandet i studien är frivilligt och om du så önskar, kan du
avbryta deltagandet när helst du vill.
Vid eventuella frågor kan du kontakta mig eller min handledare Kristina Ström,
professor i specialpedagogik vid Åbo Akademi i Vasa. (kristina.strom@abo.fi)

Med vänlig hälsning,
Towa Silander

75

Bilaga 2: Samtyckesblankett

Samtycke till deltagande i magisteravhandlingsstudie
För att genomföra studien ”Speciallärarsamarbete kring barn inom särskilt stöd, vid
övergången från förskola till skola” begär jag om ditt samtycke att delta som respondent i
ovannämnda studie.
Information om studien och dess syfte framgår i bifogat informationsbrev.
Jag har erhållit information om studien och dess syfte.
Jag ställer upp som respondent i studien.

Ort och datum: _________________________________________
Underskrift: ___________________________________________
Namnförtydligande: _____________________________________

76

Bilaga 3: Intervjuguid

Intervjuguid
1) Vilken är din formella utbildning?
2) Hur länge har du jobbat som speciallärare/rektor/förman inom ditt område?

Styrdokument och riktlinjer
3) Hurudana riktlinjer (anvisningar) finns det inom kommunen för hur samarbetet mellan
förskolan och den grundläggande utbildningen skall förverkligas inför stadieövergången
till skolan för barn med särskilt stöd?
4) Vem har fattat beslut om dessa riktlinjer?
5) Hur bindande är riktlinjerna?
6) Hur anser du att riktlinjerna säkerställer det som står i styrdokumenten kring samarbete
mellan stadierna under övergångsprocessen från förskola till skolan?
7) Hur stöder dessa riktlinjer dig som yrkesmänniska?
8) Hur tänker du att dessa riktlinjer stöder barnet med särskilt stöd och dess
vårdnadshavare?
9) Hur väl känner man till varandras verksamheter och läroplaner mellan förskola och
skola?

Stadieövergångsprocessen
10) Vilka skeden i stadieövergångsprocessen anser du vara betydelsefulla för att främja en
god stadieövergång till skolan för barn med särskilt stöd?
11) Vilka skeden under stadieövergångsprocessen tänker du att kan vara utmanande för barn
med särskilt stöd?
12) Hur beaktas barnets och
stadieövergångsprocessen?

vårdnadshavarnas

åsikter

och

önskemål

13) Hur sker utvärderingen av hur stadieövergången lyckats för barn med särskilt stöd?

i

77

14) Vilken betydelse har den administrativa ledningen (rektorer, förmän) för att främja goda
stadieövergångar för barn med särskilt stöd?
15) Hur förverkligas planeringen av stadieövergångar på administrativ nivå? (ENDAST
TILL FÖRMÄNNEN)
16) Vad krävs för att utveckla ett gott samarbete och goda relationer mellan
utbildningsnivåerna i samband med stadieövergångsprocessen från förskola till skola?

Samarbete och samarbetsformer
17) I vilket skede under läsåret inleds speciallärarsamarbetet kring barn med särskilt stöd?
18) Vem tar initiativ till samarbetet och ser att processen kommer i gång?
19) Hur regelbundet sker samarbetet under verksamhetsåret?
20) Hur är ansvaret för samarbetet och planering fördelat under stadieövergångsprocessen
mellan speciallärarna inom småbarnspedagogik och den grundläggande utbildning?
21) Vilken betydelse anser du att speciallärarsamarbete över stadiegräsen mellan förskola
och skola har?
22) Vad anser du fungerar bra i speciallärarsamarbetet kring barn med särskilt stöd under
stadieövergångsprocessen?
23) Vilka utmaningar ser du i speciallärarsamarbetet?
24) Vad anser du är viktigt för ett välfungerande samarbete mellan speciallärarna inom
förskola och skola?
25) Hurudan information behöver sändande/mottagande speciallärare delge varandra under
stadieövergångsprocessen kring ett barn med särskilt stöd?
26) Hur följer man upp och utvärderar speciallärarsamarbetet?
27) Hurudana samarbetsformer använder speciallärarna under stadieövergångsprocessen, för
att stödja övergången för barn med särskilt stöd.
28) Hurudana aktiviteter som förbereder stadieövergången ordnas för barn med särskilt stöd?

78

29) Vilka av de samarbetsformer som används i dagsläget anser du vara mest fördelaktiga?

30) Hur kunde ett idealiskt speciallärarsamarbete mellan stadierna se ut för att på bästa sätt
stöda stadieövergången till skolan för barn med särskilt stöd?
31) Vad skulle krävas för att förverkliga idealbilden av speciallärarsamarbetet?

