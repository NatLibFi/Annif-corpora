Karelia Palola

Elevers upplevelser och användning av de två
inhemska språken under språk- och
ämnesöverskridande temadagar i årskurs sex
Karelia Palola

Avhandling för magisterexamen
Fakulteten för pedagogik och
välfärdsstudier
Åbo Akademi
Vasa, 2021

Abstrakt
Författare

Årtal

Palola, Karelia

2021

Arbetets titel

Elevers upplevelser och användning av de två inhemska språken under språk- och
ämnesöverskridande temadagar i årskurs sex
Opublicerad avhandling för magisterexamen i pedagogik
Vasa: Åbo Akademi. Fakulteten för pedagogik och välfärdsstudier

Sidantal (tot.)

61

Ev. Projekt inom vilket arbetet gjorts
Alla språk med! Kaikki kielet mukaan!
Referat

Syftet med denna studie är att redogöra för hur sjätteklassare upplever sin användning av de
två inhemska språken under temadagar samt analysera elevernas språkanvändning.
Forskningsfrågor:
1. Hur upplevde eleverna i studien sin användning av de inhemska språken under
temahelheten som ordnades som språk- och ämnesöverskridande temadagar i årskurs
sex inom projektet ”Med på noterna”?
2. Hur används de två inhemska språken av elever som har olika erfarenheter av
undervisning i och på svenska och finska i smågruppsarbete under temadagarna?
3. Finns det skillnader i hur eleverna upplevde att de använde de inhemska språken och
hur eleverna verkligen använde dem i inspelat material?
Materialet som använts i studien har samlats in inom projektet ”Alla språk med! Kaikki kielet
mukaan!” och består av 114 enkäter som eleverna fyllt i efter temahelheten, samt
videomaterial av fyra grupper (N=24) från temadagarna som ordnades hösten 2019.
Respondenterna är sjätteklassare som har olika erfarenheter av undervisning i och på finska
och svenska. I temadagarna deltog elever från reguljära finsk- och svenskspråkiga skolor samt
språkbadsklasser. Språkbadsklasserna består av finskspråkiga elever som språkbadar i
svenska (se vidare avsnitt 3.3) medan de finsk- och svenskspråkiga eleverna har undervisats i
det andra inhemska språket, men med skillnader i fråga om antal år och antal timmar.
Studien har utförts som metodtriangulering. Den kvalitativa forskningsansatsen är en
kombination med drag ur hermeneutiken och etnografin, medan den kvantitativa analysen är
deskriptiv. Enkätresultaten har sammanställts grafiskt som tabeller och videomaterialet har
analyserats och tolkats med fokus på språkval, kommunikation och icke-verbal
kommunikation. Tolkningarna har först gjorts om en grupp åt gången och sedan har de
enskilda grupperna jämförts med varandra.
Resultaten visar att majoriteten av eleverna upplevde att de använde sig av de båda inhemska
språken under temadagarna. En överraskande stor del av de finskspråkiga eleverna, som

undervisats i svenska endast under ett års tid, upplevde att de använt sig av båda språken. I
alla språkgrupper fanns det elever som enbart använde sig av antingen finska eller svenska.
Kommunikationen i de fyra grupperna varierade. I två grupper var kommunikationen
mångsidig och eleverna stötte varandra språkligt, medan kommunikationen i de två andra
grupperna var försiktig och knapp. Både finska och svenska användes som
kommunikationsspråk i alla grupper, men i varierande mängd.
Majoriteten av eleverna upplevde temahelheten och det språköverskridande samarbetet
positivt och tyckte om att två språk användes i undervisningen. Av resultaten kan man dra
slutsatsen att språköverskridande undervisning där gemensam problemlösning krävs
uppmuntrar eleverna till att använda sina kommunikativa språkkunskaper och att det inte
krävs flera års studier av ett språk för att kunna använda det i kommunikationssituationer.
Sökord / indexord

Språkinlärning, kommunikativ språkundervisning, språköverskridande undervisning, de
inhemska språken.

Karelia Palola

Innehåll
1. Inledning _______________________________________________________________ 5
1.1 Bakgrund ____________________________________________________________ 5
1.1.1. Språk och kultur i en globaliserad och digital värld ________________________ 6
1.1.2. ”Alla språk med! Kaikki kielet mukaan” ________________________________ 7
1.2 Syfte_________________________________________________________________ 8
1.3 Centrala begrepp _______________________________________________________ 9
1.4 Avhandlingens upplägg _________________________________________________ 10
2. Språkinlärning __________________________________________________________ 11
2.1 Allmänt om språkinlärning ______________________________________________ 11
2.2 Språkinlärning nationellt och lokalt _______________________________________ 13
3. Kommunikativ språkundervisning och språk- och ämnesöverskridande undervisning ___ 15
3.1 Kommunikativ språkundervisning och språkinlärning _________________________ 15
3.2. Språk- och ämnesöverskridande undervisning _______________________________ 16
3.3 Språkbadsundervisning _________________________________________________ 17
4. Metoder och arbetssätt ____________________________________________________ 19
4.1 Forskningsansats och forskningsmetoder ___________________________________ 19
4.2 Enkäter och videomaterial _______________________________________________ 21
4.3 Informanter och material ________________________________________________ 23
4.4 Undersökningens genomförande och analys av data___________________________ 29
4.5 Reliabilitet, validitet och etiska aspekter ____________________________________ 30
5. Resultatredovisning ______________________________________________________ 33
5.1 Elevernas upplevelser av sin användning av språk under temahelheten ____________ 33
5.1.1 Fördelningen mellan språkanvändningen hos eleverna _____________________ 33
5.1.2 Elevernas upplevelser av användningen av två språk i undervisningen ________ 35
5.1.3 Elevernas upplevelser av inlärning under temahelheten ____________________ 37
5.2 Elevernas användning av de inhemska språken under temadagarna _______________ 38
5.2.1 Språkanvändningen i grupp A ________________________________________ 39
5.2.2 Språkanvändningen i grupp B ________________________________________ 41
5.2.3 Språkanvändningen i grupp C ________________________________________ 43
5.2.4 Språkanvändningen i grupp D ________________________________________ 44
5.2.5 Jämförelse av språkanvändningen i de olika uppgiftsmomenten mellan grupperna A,
B, C och D____________________________________________________________ 47
5.3 Skillnader mellan verklig användning av språken och elevernas upplevelser av sin egen
användning _____________________________________________________________ 49
6. Diskussion ______________________________________________________________ 49

6.1 Resultatdiskussion ____________________________________________________ 50
6.2 Metoddiskussion ______________________________________________________ 51
6.3 Förslag till fortsatta studier ______________________________________________ 52
7. Litteratur _______________________________________________________________ 53

Bilagor
Bilaga 1: Elevenkät på finska
Bilaga 2: Elevenkät på svenska

Tabeller
Tabell 1. Fördelningen av användning av svenska och finska hos studiens elever ... 33
Tabell 2.Elevernas uppfattning om användning av språk i den egna gruppen .......... 35
Tabell 3 Elevernas inlärning under temahelheten ..................................................... 37

Figurer
Figur 1: Pussel och uppgiftsbeskrivning för uppgift ett. ......................................................... 24
Figur 2: Berättelse över jättar, bokstavslådan och uppgiftsbeskrivning för uppgift två. ........ 25
Figur 3: Minnesspelet. ............................................................................................................. 25
Figur 4: Uppgiftsbeskrivning för uppgift tre. .......................................................................... 26
Figur 5: Den röda boken med nästa ledtrådar. ........................................................................ 26
Figur 6: Information om Replot. ............................................................................................. 27
Figur 7: Information om Kvarken. .......................................................................................... 27
Figur 8: Information om Replot. ............................................................................................. 27
Figur 9: Information om Vallgrund. ........................................................................................ 28
Figur 10: Information om Valsörarna. .................................................................................... 28
Figur 11: Låset som eleverna ska öppna efter att de löst koden.............................................. 29

Karelia Palola

1. Inledning
I detta kapitel presenteras bakgrunden för avhandlingen och projektet inom vilket den
skrivits. Därefter beskrivs undersökningens syfte och forskningsfrågor som skapats för
att stöda undersökningen. Centrala begrepp för avhandlingen redovisas och kapitlet
avslutas med en beskrivning av hela avhandlingen.

1.1 Bakgrund
Valet av forskningsämnet för den här studien gjordes dels utifrån egna erfarenheter och
eget intresse för ämnet kommunikativ undervisning, dels på grund av behov av analys av
material inom det projekt som min undersökning hör till (se vidare avsnitt 1.1.2). Jag
kommer själv från en finsk ort och en finskspråkig familj men har gått grundskolan och
gymnasiet i en svenskspråkig skola. Jag började lära mig mitt andraspråk (för definition
av andraspråk, se avsnitt 1.3) när jag var 6 år och sedan dess har mitt liv innehållit två
eller flera språk. Språk och språkinlärning har alltså alltid varit en stor del av mitt liv och
kommer även spela en stor roll i fortsättningen. Den tidiga andraspråksinlärningen har
troligtvis påverkat mitt intresse för främmandespråksinlärning (för definition av
främmandespråk, se avsnitt 2.1). Jag upplever att mina språkkunskaper, mest i finska och
svenska men även i tyska och engelska, har påverkat min identitet på ett avgörande sätt.
Mina egna upplevelser av andra- och främmandespråksinlärning väckte intresset för att
skriva min avhandling inom projektet Alla språk med, kaikki kielet mukaan. (se vidare
avsnitt 1.1.2)
Valet att skriva inom ett forskningsprojekt var inte självklart, men när jag hörde om Med
på noterna, som är en delstudie inom projektet Alla språk med/Kaikki kielet mukaan, lät
det intressant och givande. Dessutom kändes det mera motiverande att skriva
avhandlingen inom ett forskningsprojekt. Patel och Davidson (2011, s. 62) betonar att
målet för all forskning är att få fram trovärdig kunskap som är viktig för både enskilda
individer och för samhällets utveckling. Jag tror att all forskning om språkinlärning
hjälper både individer och samhället att utveckla språkinlärningen och på det viset
uppmuntra flera människor till att lära sig nya språk. Jag har blivit motiverad att lära mig
språk efter att jag märkt att de behövs och att jag kan ha nytta av mina språkkunskaper i
det dagliga livet. För att på bästa och mest effektiva sätt kunna lära ut nya språk, behöver
forskning bedrivas. Som blivande klass- och tysklärare kommer jag troligtvis att ha nytta
av den kunskap som jag tillägnar mig genom den här undersökningen.
5

Främmandespråksinlärning är givande men får inte ställas mot modersmålsinlärning.
Alla språk som lärs ut bör behandlas likvärdigt och ska stöda varandra.
1.1.1. Språk och kultur i en globaliserad och digital värld
Abrahamsson (2009, s.18) betonar hur globalisering i olika former gör att språkinlärning
blir allt vanligare och till och med en nödvändig aktivitet, inte endast i de stora länderna,
utan även i mindre samhällen som hittills har varit starkt enspråkiga och språkligt
homogena. Genom att en stor del av människorna i dagens värld lever och effektivt agerar
i flerspråkiga kontexter, där de dagligen använder sig av ofta flera olika språk utöver
modersmålet, finns det skäl till att intressera sig för och forska kring språkinlärning.
ISIC (International student identity card, 2020) lyfter fram hur mycket mer språk är än
endast själva språket. Språk kan föra en människa närmare nya kulturer och människor
samt väcka intresset för den kulturella mångfalden i världen. Språkkunskap drar ner
väggen mellan en människa och främmande kulturer samt öppnar språkanvändarens
ögonen för nya kulturer. För mig har språk öppnat många dörrar bland annat
universitetsstudier i Vasa. Möjlighet att jobba på mitt andraspråk och kunskaper i tyska
och engelska har även möjliggjort ett sommarutbyte i Tyskland samt flera andra
ögonöppnande utlandsresor. Nyttan av att kunna flera olika språk har ökat mycket under
senaste tiden eftersom en stor del av underhållning och nöje förekommer på olika språk
och internet ger möjlighet till kommunikation med människor runt omkring i världen.
Enligt ISIC finns det flera orsaker till att språkinlärning lönar sig, exempelvis ger den
nytta i studier, möjlighet till arbete utomlands, förbättrar problemlösningsförmågan och
lär oss människor att uppskatta varandras språk och kulturer.
Yle (2017) lyfter i en artikel fram hur teknologin går framåt och berättar att Google
publicerat en hörlur som översätter tal från ett språk till ett annat. Hörluren klarar av att
tolka på över 40 språk, vilket fick flera människor att ifrågasätta språkinlärningens vikt
och behov. Artikeln tar upp positiva sidor med den nya uppfinningen, bland annat hur
den kan hjälpa turister med enkla vardagliga händelser, men betonar att den inte minskar
behovet av språkinlärning. Språkinlärning behövs om vi verkligen vill förstå varandra.
Enligt artikeln kan problem uppstå bland annat när man ska översätta humor, sarkasm
eller ge utrymme för den andra partnern i konversationen. Artikeln betonar även hur språk
är mycket mera än endast det vi använder för att kommunicera med människor. Genom
att man lär sig olika språk kan man i bästa fall få en helt ny syn på saker och ting.
Avslutningsvis jämför artikeln språk med verktyg. Användning av ett språk ger en
6

människa ett verktyg vid problemlösning medan varje nytt språk, som en människa
tillägnar sig, ger henne ett verktyg till som hon sedan kan använda i olika situationer.
1.1.2. ”Alla språk med! Kaikki kielet mukaan”
Alla språk med! Kaikki kielet mukaan! (Åbo Akademi, 2021) är ett av Svenska
kulturfondens

finansierade

forskningsprojekt

som

sprider

och

utvecklar

forskningsbaserade arbetssätt för språkundervisning. Projektet fokuserar främst på att
vidareutveckla tandemundervisning, språkbad och co-teaching, så att dessa på bättre sätt
kunde utnyttjas i språkundervisning på de stadier där de inte tidigare använts och med
flerspråkiga elevgrupper. Forskare och lärare ansvarar för projektet och utvecklar
tillsammans nya sätt att kommunikativt lära sig språk. Forskare vid Åbo Akademi i Vasa
samarbetar med Vasa stads utbildningsväsende från dagvården till andra stadiet. Inom
projektet finns det flera olika delprojekt och ett av dem är Med på noterna, inom vilket
den här avhandlingen skrevs. (Åbo Akademi, 2021.)
Delprojektet Med på noterna är ett projekt där språk- och ämnesöverskridande
undervisning studeras och där ämneskunskaper integreras med konst- och
färdighetsämnen. I projektet deltar sex årskurser från två olika skolor inom Vasaregionen.
Dessa sex klasser består av tre olika typer av klasser, två reguljära finskspråkiga, två
reguljära svenskspråkiga och två språkbadsklasser. Projektet ger eleverna från de
reguljära finsk- och svenskspråkiga klasserna möjlighet att öka förståelsen för den andra
språkgruppens språk och kultur samt möjlighet till kommunikation på ett främmandeeller andraspråk. Eleverna från språkbadsklasserna ges möjligheter att använda sina två
språk med jämnåriga elever som i sin tur ges möjlighet att använda det andra inhemska
språket.
I min studie ingår data från delprojektet där undervisningen skedde i form av temadagar.
Under temadagarna använde man helhetsskapande undervisning på olika sätt. Eleverna
träffade varandra flera dagar. Först våren 2019 då de gick i årskurs 5 och då bestod träffen
av presentationer av de finskspråkiga eleverna. Under hösten 2019, när eleverna gick i
årskurs 6 hade de två temadagar med olika samarbetsövningar. Under temahelheten
uppmuntrades eleverna i mindre grupper, som innehöll två elever från reguljär finsk klass,
två från reguljär svensk klass och två från språkbadsklass, till samarbete och
kommunikation med varandra. Undervisningen under temadagarna löpte på både finska
och svenska. De svenskspråkiga eleverna hade haft undervisning i finska redan från
årskurs 4, medan de finskspråkiga, icke-språkbadseleverna, hade haft undervisning i
svenska från och med årskurs 5. Eleverna från språkbadsklasserna hade haft undervisning
7

på båda språken från och med daghem. Projektet dokumenterades till exempel genom
elevenkäter, videoinspelningar och uppsatser. I min studie använder jag enkäter och
videoinspelningar från andra mötet, alltså temadagarna hösten 2019. (Åbo Akademi,
2021.)

1.2 Syfte
Huvudsyftet med min avhandling är att undersöka hur elever från reguljär svenskspråkig
och reguljär finskspråkig samt från språkbadsklass använder sig av de båda inhemska
språken under den språk- och ämnesöverskridande undervisningen som bestod av
temadagar med samarbetsövningar, där eleverna uppmuntras till kommunikation.
Samarbetsövningarna finns dokumenterade i form av videoinspelningar. Utöver det
undersöks hur eleverna upplevde att de själva använde sig av de två olika språken vid
kommunikationen elever emellan. Detta gjordes med hjälp av en enkät. Slutligen jämförs
även elevernas upplevelser av språkanvändning med den autentiska användningen som
analyseras på basis av inspelat videomaterial under samarbetsövningarna.
Utgående från forskningens syfte har följande forskningsfrågor formulerats:
1. Hur upplevde eleverna i studien sin användning av de inhemska språken under
temahelheten som ordnades som språk- och ämnesöverskridande temadagar i
årskurs sex inom projektet ”Med på noterna”?
2. Hur används de två inhemska språken av elever som har olika erfarenheter av
undervisning i och på svenska och finska i smågruppsarbete under temadagarna?
3. Finns det skillnader i hur eleverna upplevde att de använde de inhemska språken
och hur eleverna verkligen använde dem i inspelat material?
Hypotes
Mina antaganden är att språket fördelas på olika sätt beroende på grupp. Jag tror att
användningen av olika språk beror starkt på vilka som är de ledande personerna i gruppen
och vad dessa personer har som modersmål. Dock tror jag att båda språken i någon mån
används i alla grupper. Syftet för undersökningen valde jag på grund av eget intresse och
valet att jämföra analysen med enkätresultaten gjorde jag för att veta hur mycket
elevernas egna upplevelser avviker från mina egna tolkningar. Dock kan enkätresultaten
inte direkt jämföras med resultaten från det inspelade materialet med samarbetsövningar

8

eftersom endast en del av eleverna (24 elever av totalt 114 deltagande elever i
temadagarna) har dokumenterats med videoinspelningar.

1.3 Centrala begrepp
Två- och flerspråkighet
Tvåspråkighet innebär enligt Abrahamsson (2009, s. 271) en individs eller ett samhälles
frekventa användning av två språk. Detta kräver dock inte full kompetens i båda språken
eller likvärdig samhällelig status. Ett exempel på en tvåspråkig stat är Finland, som är ett
officiellt tvåspråkigt land, men där alla medborgare inte har fullständig kompetens i de
båda inhemska språken. Finland har dock officiellt två språk, även om svenskan är mera
använd i vissa delar av landet, exempelvis Österbotten.
Flerspråkighet definierar Abrahamsson (2009, s. 259) som antingen en enskild individs
eller ett samhälles frekventa användning av två eller flera språk. Det är inte nödvändigt
att ha full kompetens i båda eller alla de språken, utan kunskaperna i de olika språken kan
variera, liksom antalet språk som den flerspråkiga människan använder (Hammarberg,
2016, s. 38). Flerspråkighet berör en stor del av världens befolkning. Det används
omkring 6000 språk inom ca 200 stater, vilket betyder att ifall ett språk endast skulle
användas i en stat skulle det i varje stat pratas ungefär 30 olika språk. (Koljonen, 2012, s.
40; Hammarberg, 2016, s. 34.) Två- och flerspråkighet är alltså sannolikt vanligare än
enspråkighet, vilket betyder att största delen av barnen i världen använder sig av flera än
ett språk. (Ladberg, 2000, s. 77; Hammarberg, 2016, s. 34) Hammarberg (2016, s. 35)
påpekar att människan av naturen är flerspråkig och att det egentligen är en människas
enspråkighet som behöver förklaras.
Det finns två olika sätt att tidigt utveckla två- eller flerspråkighet, antingen simultan
tvåspråkighet eller successiv tvåspråkighet. Simultan två- eller flerspråkighet utvecklas
när barnet utvecklar två eller flera språk genom att språken konsekvent talas i hens
omgivning. Ett typiskt exempel på simultan tvåspråkighet är då föräldrarna har olika
modersmål och båda pratar var sitt språk med barnet. Då tillägnar sig barnet två språk
samtidigt och parallellt med varandra. Vid successiv två- eller flerspråkighet utvecklas
språkkunskaperna ett språk i taget. Först utvecklas förstaspråket, som även kallas för
modersmål, och efter att barnet lärt sig sitt modersmål, tillägnar hen sig ett eller flera
språk genom att språken på ett eller annat sätt blir en del av barnets identitet. Successiv
tvåspråkighet kan utvecklas exempelvis genom språkbad eller annan typ av
språkinlärning. (Abrahamsson, 2009, s.14.)
9

I min studie har alltså eleverna i språkbad lärt sig sitt språkbadsspråk (svenska) successivt,
efter att de redan lärt sig sitt modersmål. Både bland dem och bland de svensk- och
finskspråkiga eleverna kan det ändå finnas elever som är simultant två- och flerspråkiga,
men sådana bakgrundsuppgifter finns tyvärr inte om eleverna i min studie. Det är
sannolikt att en del föräldrarna talar olika språk med barnet eller att hemspråket kan vara
ett annat språk än finska eller svenska.
Två- och flerspråkig identitet
Flerspråkighet är inte endast språkkunskaper i flera olika språk utan flerspråkiga
människor har även flerspråkiga identiteter. Flerspråkig identitet kan framkomma på
olika sätt beroende på situationen. En människa kan ha olika identiteter beroende på med
vem och var hen är. Exempelvis kan en och samma person uppleva sig som en två- eller
flerspråkig finländare, en helt finsk person etcetera. Omgivningen påverkar vår identitet.
En människas sociala identitet konstrueras enligt Norrby och Håkansson (2007, s. 33) av
flera olika komponenter. De första tecknen som ger en fingervisning om en människas
sociala identitet kan vara yttre tecken som kön, klädsel eller frisyr men genom samtal och
språk som människan använder vid kommunikation lär man känna igen den andras
identitet. Hur en människa agerar under ett samtal, berättar mycket om hens sociala
identitet eftersom hen använder sig av olika språk, miner, gester och andra icke-verbala
tecken beroende på var och med vem hen kommunicerar. De yttre tecknen förblir likadana
och ser lika ut åt alla som ser på en, men språket varierar.

1.4 Avhandlingens upplägg
Avhandlingen är uppbyggd på följande sätt. I det inledande kapitlet redovisas för valet av
ämnet och projektet samt delprojektet inom vilket avhandlingen skrivs. Sedan presenteras
avhandlingens syfte och de tre forskningsfrågor som har skapats utgående från syftet och
som ska stöda undersökningen. I det andra och tredje kapitlet sammanfattas teori från
tidigare forskning som är relevant för min studie. Där tas upp bland annat teman som
språkinlärning, kommunikativ språkinlärning och ämnes- och språköverskridande
undervisning.
Det fjärde kapitlet argumenterar för valet av forskningsansats i ljuset av studiens syfte
och forskningsfrågor och redogör för datainsamlingsmetoder och valet av informanter.
Därefter sammanfattas undersökningens genomförande och hur datamaterialet
analyseras. Sist diskuteras validitet och reliabilitet i kvantitativa och i kvalitativa
10

undersökningar samt etiska aspekter som bör tas i beaktande. I det femte kapitlet
sammanfattas och diskuteras resultaten från undersökningen. Avhandlingen avslutas med
det sjätte kapitlet där forskningens resultat och forskningsmetoden diskuteras och
relateras till varandra på ett mera övergripande plan samt ges förslag på fortsatta studier
inom ämnet.

2. Språkinlärning
I detta kapitel redovisas för tidigare forskning inom ämnet språkinlärning. Kapitlet inleds
med tidigare forskning kring språkinlärning på allmän nivå varpå språkinlärning sedan
behandlas på nationell och även kort på lokal nivå.

2.1 Allmänt om språkinlärning
Språkinlärning är en del av varje människas uppväxt och liv. Oberoende om man är eneller flerspråkig så behöver man kunna något språk för att verbalt kunna kommunicera
med människorna runt omkring en. Till språk räknas även teckenspråk och andra språk
som kanske inte har språkliga verbala uttryck. Alla normalt utvecklade barn lär sig ett
förstaspråk och dess grammatik under de första levnadsåren. Förstaspråket, vilket kan
även likställas med modersmål, tillägnar sig barnen naturligt i sin omgivning. Det kan
vara föräldrar, syskon eller andra barn som är i interaktion med barnet och som för över
språket till barnet. Personliga egenskaper och social bakgrund påverkar inte hur snabbt
ett barn tillägnar sig ett modersmål. (Abrahamsson, 2009, s.197, 258.)
Språkinlärning kan antingen ske medvetet genom inlärning, ofta som formfokuserad
inlärning i vanligaste fall i klassrumsmiljöer där en lärare lär ut ett nytt språk. Denna form
av språkinlärning kan även kallas för formell inlärning eller explicit metaspråklig
kunskap. (Abrahamsson, 2009, s. 15–16; Hammarberg, 2016, s. 36.) Formell inlärning
används ofta vid främmandespråksinlärning. Med främmandespråk avser Abrahamsson
(2009, s. 258) ett målspråk som lärs i en miljö där det inte används naturligt. Typiska
exempel på främmandespråk som undervisas i Finland är engelska, tyska och franska.
Laurén (2008, s.17) betonar att då man pratar om formell språkinlärning, så är den
medveten och den består av inlärning av regler, begrepp och användning av dessa i
kommunikationssituationer. Motsatsen till formell inlärning är informell inlärning. Med
den menas inlärning eller tillägnande av ett språk utan undervisning (Abrahamsson, 2009.

11

s. 16; Hammarberg, 2016, s. 36). Tillägnande eller informell inlärning sker oftast vid
inlärning av förstaspråket/modersmålet eller vid andraspråksinlärning som påbörjats i
tidig ålder. Då lär sig människan, oftast barn, ett språk utan att hen blir medvetet
undervisad i detta språk. I stället tillägnar sig barnet språket i omgivningen och lär sig
genom att lyssna på då andra människor runt omkring använder sig av språket. Något som
karaktäriserar tillägnande av ett språk är omedveten inlärning. Om man informellt har
tillägnat sig ett språk, kan man inte reflektera över hur man har lärt sig språket. (Laurén,
2008, s. 17.) I min studie har eleverna lärt sig det andra inhemska språket både formellt
och informellt. Eleverna från språkbadsklasserna har huvudsakligen tillägnat sig
svenskan informellt via språkbadsundervisning (se avsnitt 3.3) medan eleverna från de
reguljära finsk- och svenskspråkiga klasserna i huvudsak (jfr avsnitt 1.3) har lärt sig det
andra inhemska språket formellt.
Språkinlärning påminner om inlärning av andra kunskaper och förmågor. Språkinlärning
kan påverkas av flera olika faktorer och människor lär sig språk på varierande sätt och
med olika arbetsinsatser. Det som dock är gemensamt är att alla kan lära sig ett språk om
man bara ges möjlighet till det. (Laurén, 2008, s.26, 148.) Abrahamsson (2009, s.199–
201) lyfter fram flera olika aspekter som har bevisats påverka inlärningen av nya språk,
till exempel socio-ekonomisk status och dess inverkan på inlärningshastigheten och
inlärningsförmågan. En lägre klasstillhörighet har visat sig ha en negativ inverkan på
barnens framgång i skolans teoretiska ämnen, därmed även språkämnen, men då framför
allt de formella aspekterna. I kommunikativ kompetens visar sig inte tydliga effekter
mellan olika sociala klasser. Dock påminner Abrahamsson (2009, s. 198–199) om att det
inte är klasstillhörigheten i sig som påverkar inlärningen utan bland annat de ekonomiska
förutsättningarna, utbildningsbakgrund, erfarenheter och traditioner som människan tar
med sig till skolan. Här lyfter Abrahamsson (2009, s. 198–199) även fram påverkan av
en människas attityd till målspråket och även attityden mot den egna etniska gruppen.
Annat som påverkar språkinlärningen är bland annat tidigare inlärda språk, bland annat
modersmål. Det finns föreställningar om att tidigare inlärda språk påverkar andra- och
främmandespråksinlärning negativt, vilket ibland kan vara fallet, men oftast har tidigare
inlärda språk positiva effekter på fortsatt språkinlärning. Allmänt erkänt bland forskare
är att två- eller flerspråkighet inte står i vägen för vidare språkinlärning, utan påverkar
tvärtom huvudsakligen främjande. (Laurén, 2008, s.12; Hammarberg, 2016, s. 49.)
Språkinlärning är inte en lineär process utan språket utvecklas när man är tvungen att
använda och möta det i olika situationer med olika människor. Hur bra man lär sig ett
12

språk beror på hur bra man blir på att använda språket. Det utvecklas till exempel genom
att man försätts i situationer där man blir tvungen att använda det. Omgivningen har en
inverkan på vad och hur man lär sig ett språk. När man försätts i situationer där man
behöver använda språket med någon, stöttar de mera erfarna de mindre erfarna. I
klassrumssituationer är läraren ofta den mera erfarna som stöttar och hjälper eleverna, de
mindre erfarna. Målet i samspelet är att de mindre erfarna stöttas så att de så småningom
har kunskap att utföra det inlärda utan hjälp. (Gibbons, 2006, s. 26, 29, 32, 60.)
Beroende på vilken förmåga eller kunskap som helst, finns det mindre begåvade och mera
begåvade människor. Samma gäller även vid språkinlärning. Vissa är mera begåvade och
har lättare att tillägna sig språkljud och grammatiska regler än andra. Språkbegåvning är
till största delen medfödd och graden av den kan inte påverkas särskilt mycket. Hur
språkligt begåvad man är kan variera mycket mellan individerna. De största variationerna
finns i hur snabbt och enkelt man uppfattar och tillägnar sig ett nytt språk och dess
grammatik. Även om vissa människor är mera begåvade än andra, betyder det inte att de
språkligt begåvade automatiskt kan olika språk. De begåvade behöver ha motivation och
någorlunda möjligheter till interaktion med språket. De mindre begåvade kan lära sig ett
nytt språk och nå samma språkliga nivå som de mera begåvade, men arbetsmängden som
krävs för att nå samma språkliga nivå kan vara mycket varierande. (Abrahamsson, 2009,
s. 219, 269.)

2.2 Språkinlärning nationellt och lokalt
Språkundervisningen i den finska grundutbildningen påbörjas i årskurs ett. Alla barn
behöver under den grundläggande utbildningen undervisas i modersmålet och utöver det
läsa åtminstone ett långt och ett medellångt språk, varav det ena är det andra inhemska
språket och det andra ett främmandespråk. Förr har skolorna själva fått välja i vilken
årskurs, mellan årskurs 1–3, de påbörjat undervisningen av A1-språket som är
obligatoriskt för alla. Under våren 2020 uppdaterades grunderna för A1-språket, efter
statsrådets beslut 20.9.2018 att A1-språket ska börja tidigare, redan i årskurs 1. Därför
undervisas A1-språket från och med våren 2020 redan i årskurs ett. (Utbildningsstyrelsen,
2020) Det vanligaste A1-språket i Finland är engelska, men det finns möjlighet att välja
andra språk ifall grupperna blir tillräckligt stora, exempelvis svenska, tyska eller franska.
Det andra obligatoriska språket i grundutbildningen är B1- språket som påbörjas i årskurs
6. Det är det andra inhemska språket, finska eller svenska, beroende på skolans
undervisningsspråk, om eleven inte valt det som A1-språk. Utöver de obligatoriska
språkstudierna har eleverna möjlighet att välja valfria studier i språk. Ett A2-språk kan
13

påbörjas i årskurserna 4 eller 5 och ett B2-språk i årskurserna 7 eller 8.
(Språklärarförbundet i Finland, 2020.)
I Finland påbörjas språkinlärningen redan i tidig ålder och det är ett livslångt projekt.
Flerspråkigheten utvecklas hemma, i skolan och på fritiden. Med språkundervisning
strävar man efter att ge barnen färdigheter i användning av olika språk i olika situationer.
Med språkundervisning vill man öka språkmedvetenheten hos eleverna och stärka
multilitteraciteten, dvs. ge eleverna färdigheter i att bedöma information, påståenden och
åsikter samt förmåga att förstå mångfald och olika åsikter. (Utbildningsstyrelsen, 2014)
Enligt grunderna för läroplanen för den grundläggande utbildningen 2014
(Utbildningsstyrelsen, 2014) ska språkundervisningen även uppmuntra eleverna till att
lära sig språk på många olika sätt och de ska vidare kunna använda sina språkkunskaper
för annat lärande, exempelvis för att söka information. Dessutom påpekas i grunderna
för läroplanen för den grundläggande utbildningen (Utbildningsstyrelsen, 2014) att det
inte endast är språket i sig som ska läras utan även förståelse för den egna och andras
språkliga och kulturella identitet.
Vasa stad, som är ett av de få områden i Finland där de två inhemska språken används
nästan lika mycket, har en egen språkstrategi gällande språk och undervisning. I Vasa
fungerar 14 finskspråkiga och 5 svenskspråkiga grundskolor. Vasa stad betonar i sin
språkstrategi att stadens bildningsväsende strävar efter att erbjuda språk- och
kulturöverskridande möten åt sina elever samt utveckla kommunikationsfärdigheter med
betoning på växelverkan. Som ett tvåspråkigt område uppmuntrar Vasa inte endast till
tvåspråkighet utan även till flerspråkighet och tar de olika kulturerna i beaktande. I Vasa
fungerar

även

andra

språkliga

undervisningssätt

så

som

tandem-

och

språkbadsundervisning. Målet med Vasa stads språkstrategi är att skapa en positiv attityd
mot två- och flerspråkighet och därför strävar staden efter att bjuda sina medborgare olika
alternativ gällande den grundläggande utbildningen. Utöver det strävar Vasa stad efter att
skapa så många och rikliga situationer där eleverna uppmuntras till att använda sina
språkkunskaper som möjligt. I Vasa stads språkstrategi betonas även vikten av kunnandet
av andra språk utöver finska och svenska. Språkkunskap är en rikedom och ger möjlighet
till kulturöverskridande möten och förbättrar den kulturella kompetensen hos barnen.
Med den kulturella kompetensen avses en förståelse för sin egen kultur och för de andra
kulturerna i världen. (Vasa stad, 2018.)

14

3.

Kommunikativ
språkundervisning och
och ämnesöverskridande undervisning

språk-

3.1 Kommunikativ språkundervisning och språkinlärning
Bardel (2018, s. 3) definierar begreppet kommunikativ språkundervisning som ett
perspektiv på språkundervisning som betonar vikten av interaktion i stället för att
understryka grammatisk kompetens. Enligt Bardel (2018, s. 3) grundar sig det
kommunikativa förhållningssättet på en funktionell språksyn; ”Språk är till för att
användas och deras främsta användningsområde är att kommunicera.” (Bardel, 2018, s.
3.) På grund av den ökande kulturella mångfalden kommer användningen av
främmandespråk troligtvis öka i framtiden och då ökar betydelsen av direkt
kommunikation, vilket gör att man enligt Ylinen och Kurimo (2017, s. 59, 61–62) redan
i skolvärlden borde lägga mera fokus på de muntliga språkkunskaperna. Det krävs mycket
träning och användning av språket för att automatiserat kunna använda sig av det.
Även om man i dagens värld kan kommunicera skriftligt med hjälp av olika digitala
verktyg, är talat språk ändå enligt Ylinen och Kurimo (2017, s. 57–58) det viktigaste
kommunikationssättet. Tal är det snabbaste och mångsidigaste sättet att förmedla
information till andra människor. Ylinen och Kurimo (2017, s. 57–58) betonar även den
sociala aspekten. I sociala sammanhang kan vi påverka åhöraren med andra medel, inte
endast innehållet i det man säger. Kroppsspråk, miner, gester och accent, sättet man
uttalar, berättar mycket om händelsen eller personen.
Ylinen och Kurimo (2017, s. 62–63) lyfter fram utmaningen med kommunikativ
språkinlärning. Ifall kommunikation är utgångspunkten för språkinlärning, kan det
uppkomma problem i kodning av det nya språket ifall det främmande språkets uttal skiljer
sig mycket från inlärarens modersmål. Det finns utmaningar med kommunikativt lärande
oberoende om barnet är läskunnigt eller inte. Ifall barnet är läskunnigt har hen oftast
lättare att hitta och uppfatta ord i texter ifall bokstäverna är bekanta. Däremot påverkar
detta uttal eftersom det läskunniga barnets uttal kopplas starkt till modersmålets uttal. När
barnet klarar av att läsa ord på ett annat språk, blir det lätt en blandning där uttalet av ord
påverkas av modersmålets grammatik. Ifall barnet inte är läskunnigt, har inte stavningen
möjlighet att påverka uttalet. Man kan dock på liknande sätt som vid modersmålsinlärning
senare koppla in stavning till ett främmandespråk. Detta förklarar varför barn som i tidig
ålder har påbörjat med inlärning av ett främmandespråk har lättare att tillägna sig en
accent som inte avviker mycket från infött uttal. Ifall språkinlärningen däremot påbörjas
15

senare, har barnet lättare att koppla ihop ett ord på främmandespråk med ett från
modersmålet, men då innehåller uttalet ofta drag som kommer från modersmålet.
Grammatiska strukturer kan skapas även genom kommunikativ språkinlärning eftersom
ett barn genom samtal med en vuxen arbetar och tar till sig de grammatiska strukturerna
ur den vuxnes språk (Abrahamsson, 2009, s. 180). Ett litet barn lär sig sitt modersmål
genom att tillägna sig språket från människorna i näromgivningen. Forskning har visat
att vid tidig inlärning av ett andra- eller främmandespråk är kommunikativ språkinlärning
ett bra sätt att lära barn ett nytt språk och att det kan medföra bättre kunskaper i barnets
muntliga språkkunskaper. Kommunikativ språkinlärning kan påbörjas med barn genom
olika spel, lekar och låtar. Den grammatiska språkinlärningen blir meningsfull först när
barnet börjar bli läskunnigt. I min studie är eleverna läskunniga och därför är den
grammatiska språkinlärningen meningsfull för dem.
Kommunikativ språkinlärning skiljer sig från annan undervisning, vilket kan orsaka
förvirring. Relationen mellan lärare och elev förändras då undervisningen sker via
kommunikation. Det kan hända att läromedel inte används, grammatikregler saknas, varje
fel korrigeras inte och eleverna uppmuntras till kommunikation med varandra i stället för
att sitta tysta och lyssna på läraren. Undervisningen i andra skolämnen har blivit mera
elevcentrerad, vilket gör att skillnaderna inte känns så stora. Eleverna har blivit vana vid
att samarbeta med varandra och att undervisningen går från lärarcentrerad
katederundervisning till elevcentrerad undervisning. (Laurén, 2008, s. 51–52) Målet med
kommunikativ språkinlärning är ofta att uppmuntra eleverna till att använda språket i
olika konkreta sammanhang så att de på bästa möjliga sätt kan utnyttja den kunskap som
de har. I kommunikativ språkinlärning strävar man efter att lära sig ett språk för att kunna
använda det men likaså att använda sig av ett språk för att lära sig det.
Personlighetstypen,

utåtriktad/inåtriktad,

kan

ha

eventuella

effekter

på

andraspråksinlärningen. Utåtriktade personer tycks ha en fördel i de kommunikativa
färdigheterna medan inåtriktade har en fördel när det gäller skriftbaserade och
formrelaterade språkfärdigheter. Även personlighetsdrag som till exempel självkänsla,
ängslan, empati, tolerans för tvetydigheter och hämningar har visat sig ha en viss inverkan
på andraspråksinlärning. (Abrahamsson, 2009, s. 214–215.)

3.2 Språk- och ämnesöverskridande undervisning
Med språköverskridande undervisning menar man undervisning som sker genom ett
samarbete mellan skolor med olika undervisningsspråk, oftast svenska och finska i
16

Finland. Samarbetet kan ingå i vilka ämnen som helst genom till exempel klasstandem,
språköverskridande samundervisning eller språkduschtandem. (Åbo Akademi, 2021)
Enligt Glgu (Utbildningsstyrelsen, 2014) är målet med helhetsskapande undervisning att
få eleverna att förstå förhållandet mellan olika fenomen och på vilket sätt de är beroende
av varandra. Utöver det ger helhetsskapande undervisning bättre möjligheter att
kombinera kunskaper och färdigheter från olika vetenskapsgrenar och strukturera dem till
meningsfulla helheter. Man kan genomföra helhetsskapande undervisning på många olika
sätt. Det som kanske bäst lämpar sig för språköverskridande undervisning är att man
skapar helheter där många läroämnen samverkar eller att samma tema studeras parallellt
i två eller flera läroämnen samtidigt. Då kan temaorden läras även på ett andra språk.
Utöver dessa aktiviteter kan man ordna aktiverande evenemang såsom exempelvis
temadagar som i min undersökning.
Grunderna för lärande för den grundläggande utbildningen (Utbildningsstyrelsen, 2014)
lyfter fram flera mål med helhetsskapande undervisning. Mål som stöder
språkundervisningen som en del av den helhesskapande undervisningen är att ”ge
utrymme för intellektuell nyfikenhet, upplevelser och kreativitet samt skapa många olika
slag av kommunikations- och språksituationer”, ”göra det möjligt att tillämpa kunskaper
och färdigheter i praktiken” och ”ge eleverna möjlighet att kombinera lärande utanför
skolan med skolarbetet”. (eGrunder, 2021)

3.3 Språkbadsundervisning
Språkbad har sitt ursprung i Kanada, där föräldrarna för engelskspråkiga barn ville att
deras barn skulle lära sig franska. Man märkte hur barnen lärde sig nya språk genom lek
och spel med jämnåriga och detta ville man försöka få in i skolvärlden genom att påbörja
inlärningen redan i tidig ålder och genom att uppmuntra barnen till att använda målspråket
i vardagliga sammanhang. (Laurén, 2008, s. 59.) Språkbadsundervisning kom till Finland
först i slutet av 1980-talet och startades i Vasa genom att finskspråkiga barn placerades i
svenskt språkbad där undervisningen sker delvis på svenska trots att skolan i övrigt är
finskspråkig. Första gruppen med språkbadsundervisning började med sex år gamla
elever år 1987 (Laurén, 2008, s. 59). Mängden barn som går i språkbadsklasser varierar.
År 2017 erbjöds språkbadsundervisning i de inhemska språken i 23 kommuner
(Peltoniemi, Skinnari, Mård-Miettinen & Sjöberg, 2017).

17

Språkbadsundervisning är en undervisningsform som används i vissa delar av Finland.
Språkbad är en undervisningsmetod som utmanar barn att lära sig ett andraspråk genom
att använda det i naturliga situationer. Språkbad är en form av ett program som ofta inleds
då barnet fyller fem år och sedan fortsätter genom hela grundläggande utbildningen. Det
är frivilligt, men kriteriet för att bli intagen i en språkbadsklass är att barnet inte har
språkbadsspråket som hemspråk. (Laurén, 2008, s. 59.)
Målet med språkbadsundervisning är att utbilda funktionellt två- eller flerspråkiga elever.
Centralt i språkbadsundervisning är att varje ämne undervisas endast på ett språk åt
gången och varje lärare har som uppgift att agera som språkmodell för endast ett språk
och undervisa endast på det språket. I språkbad är det acceptabelt för eleverna att använda
sig av alla språkliga resurser för att stödja inlärningen. Dock uppmuntras eleverna, under
de ämnen som undervisas på språkbadsspråket, att använda språkbadsspråket för att
utveckla det språket. (Mård-Miettinen & Björklund, 2019, s. 240–241) Genom språkbad
får eleverna ett extra språk i form av språkbadsspråket som blir ett andraspråk för
eleverna. Språkbadet har flera fördelar. Exempelvis har forskning visat att barn, som gått
i språkbad där målspråket är svenska, upplever främmandespråksinlärning lättare än barn
som gått enspråkig grundutbildning (Laurén, 2008, s. 59).
Den nationella läroplanen för den grundläggande utbildningen (Utbildningsstyrelsen,
2014) har tydligt definierat hur de två språken i en språkbadsklass ska undervisas. Enligt
den är målet med tidigt språkbad att undervisa alla läroämnen på båda inhemska språken,
dock inte samtidigt. Lärare som undervisar i språkbad har en viktig roll som språkmodell
och vill stödja elevernas språkliga och kulturella utveckling (Åbo Akademi, Språkbad,
2021). Båda inhemska språken ska användas för att fördjupa elevernas kulturella identitet.
Huvudsakligen är språkbadsspråket i Finland svenska och barn från finskspråkiga
familjer eller familjer där svenska inte är ett av hemspråken ges möjlighet till att lära sig
mycket goda kunskaper i det andra inhemska språket. (eGrunder, 2021). Typiskt för
språkbad är att man ofta jobbar med övergripande helheter, olika teman och fenomen, för
att eleverna lättare ska kunna tillägna sig begreppen och fördjupa sig i ämnet. Alltså är
språkbad ett ämnesöverskridande program. Glgu (Utbildningsstyrelsen, 2014) betonar
också att språkbadsspråket inte endast är ett objekt för undervisning utan ett redskap vid
inlärningen av innehållet i de olika läroämnena. Lärarnas samarbete och samplanering
har en avgörande roll i en lyckad språkbadsundervisning.

18

4. Metoder och arbetssätt
Detta kapitel redovisar för valet av forskningsansats och forskningsmetod samt beskriver
datamaterialet som använts för undersökningen. I slutet diskuteras även reliabilitet,
validitet och etiska aspekter som tas i beaktande i den här undersökningen.

4.1 Forskningsansats och forskningsmetoder
Huvudsyftet med den här avhandlingen är att undersöka hur elever från reguljär svenskoch finskspråkiga klasser och språkbadsklasser använder sig av de inhemska språken
samt hur de själva upplever sin användning av språken under en temahelhet. För att på
bästa sätt få svar på mina forskningsfrågor har jag valt att använda mig av både kvalitativ
och kvantitativ forskningsmetod. När dessa två ovannämnda forskningsmetoder används
för insamling och bearbetning i kombination med varandra kallas det för
metodtriangulering (Olsson & Sörensen, 2011, s. 55). Eftersom resultatet i den här
undersökningen redovisas både med hjälp av siffror och tabeller samt kategorisering av
resultatet från videoanalysen anser jag att metodtriangulering är ett lämpligt sätt att
mångsidigt belysa forskningsproblemet i fråga.
Den kvantitativa metoden som används kan kategoriseras som en deskriptiv
undersökning, alltså en beskrivande undersökning. Den kvalitativa forskningsansatsen är
däremot en kombination som innehåller drag från hermeneutiken och från etnografin.
Hermeneutiken försöker genom tolkning förstå människors situationer och deras
erfarenheter. Inom hermeneutiken är förförståelse, mening och tolkning centrala. (Olsson
& Sörensen, 2007, s. 64, 79.) En etnografiskt inspirerad forskning undersöker däremot
hur medlemmar i en grupp eller kultur beter sig. Materialet samlas ofta in genom
observation som sedan ger detaljerade beskrivningar av människor. Etnografi undersöker
även hur dessa människor uppfattar sin verklighet och hur de ser och förstår olika saker.
(Denscombe, 2018.)
När man väljer forskningsmetod är undersökningens syfte och forskningsfrågorna
avgörande. Utgående från vad forskaren vill undersöka, vad hen har för problem som hen
vill försöka få ett svar på, gäller det att välja den forskningsmetod som på bästa möjliga
sätt kan ge forskaren svar eller lösning på problemet. Om undersökningen som man tänker
göra är en utvärdering, ett forskningsprojekt, en utredning eller något annat är det relevant
att fundera ifall man ska göra en kvalitativ eller en kvantitativ undersökning. (Trost &
Hultåker, 2016, s. 17.) Man kan enkelt skilja på kvalitativa och kvantitativa metoder på
följande sätt. Om forskningens resultat kan redovisas med siffror gäller en kvantitativ
forskningsmetod och ifall resultatet beskrivs med ord är det kvalitativ forskningsmetod
19

som gäller. (Eliasson, 2013, s. 21.) Dock utesluter dessa två inte varandra helt. En
undersökning med kvantitativ inriktning kan ha kvalitativa inslag och även tvärtom.
(Patel & Tebelius, 1987, s. 43.)
Typiskt för en kvantitativ studie är att visa generella samband och skillnader. Den
statistiska analysen fungerar som en grundpelare i kvantitativ forskning. Kvantitativ
forskning kan delas in i två grupper, deskriptiva alltså beskrivande och explanativa som
är förankrande eller experimentella projekt. (Olsson & Sörensen, 2011, s. 130.) Enligt
Patel och Tebelius (1987, s. 43) undersöker man med hjälp av kvantitativa studier
antingen kunskap som ska beskriva, mäta och förklara olika fenomen i vår verklighet,
deskriptiv, eller kunskap som ska uttyda, förstå och inventera fenomen, explanativ. Även
om flera forskare definierar kvantitativa forskningsmetoder som metoder där man
använder sig av siffror, betonar Trost och Hultåker (2016, s. 18) att det inte behöver vara
siffror i mera begränsad mening utan även om man använder sig av ord som fler, mer
eller längre är man inne på ett kvantitativt tänkande. Genom kvantitativ forskning kan
även generaliseringar utifrån en mindre grupp göras (Eliasson, 2013, s. 21). I den här
undersökningen är alltså den kvantitativa delen deskriptiv, vilket framkommer genom att
elevenkäternas resultat sammanfattas grafiskt för att beskriva resultatet. Eftersom urvalet
är så begränsat och litet i den här undersökningen, kan generaliseringar inte göras. Den
här undersökningen kan kategoriseras som en deskriptiv undersökning eftersom den
undersöker en viss grupp vid ett visst tillfälle. Enkäter, som dels fungerar som
datamaterial för den här undersökningen, är en typisk datainsamlingsmetod inom
kvantitativa studier. Av de typiska drag som Olsson och Sörensen (2011, s. 18) tar upp
stämmer största delen ihop med den här undersökningen. Forskaren är oftast inte i kontakt
med informanterna och ifall sådan förekommer är den oftast ytlig. En kvantitativ
undersökning är ofta strukturerad med frågeställningar som formulerats i förväg.
Dessutom grundar sig kvantitativa studier ofta på ett stort antal individer och ett begränsat
antal variabler. Resultaten som man får från en kvantitativ studie är generella och
variablerna entydiga.
Enligt Allwood (2004, s. 53, 58) tar kvalitativa metoden avstånd från mätning och andra
kvantitativa metoder och försöker förstå mänskligt beteende. Genom kvalitativa
undersökningar strävar man efter att nå djupare eller få en bättre förståelse. Olsson och
Sörensen (2007, s. 65, 79) påpekar även att man med kvalitativa metoder försöker få
beskrivande data så som observerbara beteenden eller en människas egna skrivande eller
tal. Insamlingsmetoderna som oftast används för att samla in kvalitativa data är intervjuer,
fallstudie, fokusgrupper, observation och skrivna berättelser, dokument eller texter
20

(Ahrne & Svensson, 2011, s. 12; Olsson & Sörensen, 2007, s. 79). Kvalitativ forskning
har inriktning på unika situationer och händelser och bygger på individuell tolkning eller
bearbetning av resultat (Olsson & Sörensen, 2007, s. 130). Detta är även fallet i den här
undersökningen. Videomaterialet är det kvalitativa materialet och tolkas för att komma
fram till resultat. Dessutom går resultaten av en kvalitativ studie enligt Olsson och
Sörensen (2007, s. 13) på djupet och gäller vid specifika omständigheter så som i den här
studien temahelheten som har skapats. Kvalitativ forskningsmetod har olika
forskningsansatser. Så som redan i början nämndes är ansatsen för den här studien en
kombination av hermeneutik, tolkningsteori, och etnografi, där observation är en vanligt
förekommande datainsamlingsmetod och som har fokus på människors beteende.

4.2 Enkäter och videomaterial
I den här undersökningen har datamaterial samlats in på två olika sätt. Materialet består
av videoinspelningar och gruppenkäter. Datamaterialet har samlats in inom
forskningsprojektet ”Med på noterna” och det är sekundärdata, alltså har forskaren själv
inte samlat in materialet. Eliasson (2013, s. 53) betonar att det är helt möjligt att använda
sig av andras data, men det kan medföra nackdelar. Ifall någon annan har samlat in
datamaterial, har hen samlat in det för att undersöka ett annat sammanhang, vilket gör att
det inte är säkert att materialet ger lösningar på andra problemställningar. Dessutom lyfter
Eliasson (2013, s. 53) fram att om man väljer att använda datamaterial som redan har
använts går ett tillfälle att skaffa nytt datamaterial förlorat. I den här undersökning finns
inte den nackdelen, eftersom jag använder mig av material som en annan har samlat in,
men som inte har analyserats och undersökts av någon. Inom projektet har mycket
material samlats in, men en stor del har ännu inte bearbetats på något sätt. Nackdelen i
min undersökning är dock att jag inte själv kan påverka materialet som har samlats in och
att det är utmanande att börja samla in extra material i efterhand.
I en kvantitativ undersökning använder man ofta datainsamlingstekniker som bygger på
frågor. Sådana är exempelvis intervjuer och enkäter. (Patel & Davidson, 2011, s. 73.)
Enkäter är ett sätt att samla in data över en större grupp som sedan sammanställs och
tolkas av forskaren. Termen enkät kommer från franskans enquête, som betyder rundfråga
(Trost & Hultåker, 2016, s. 9). Det finns olika typer av enkäter som lämpar sig för olika
ändamål, exempelvis gruppenkäter, webbenkäter och postenkäter. Enkäter är exempelvis
lämpliga att användas då forskaren vill få resultat från en mindre grupp som sedan
eventuellt kan generaliseras till en större grupp av människor som representerar den stora
människogruppen. Då kallas den mindre gruppen stickprovet och den stora gruppen
21

population. Om undersökningens mål är att uttala sig endast om en liten grupp, kan man
undersöka hela gruppen, vilket kallas för totalundersökning. (Eliasson, 2013, s. 44.)
Forskaren behöver ha klart syftet med undersökningen före datainsamlingen.
Populationen måste alltid definieras klart och tydligt. Det är viktigt att urvalet av personer
till stickprovet redovisas för att generaliseringar över en större grupp ska kunna göras.
Ifall urvalet är skevt, begränsas möjligheterna till generalisering eftersom det då finns en
risk att urvalet avviker systematiskt från den undersökta populationen. (Olsson &
Sörensen, 2011, s. 112, 115.) Det finns olika sätt att göra urval. I min undersökning har
ett icke-sannolikhetsurval gjorts, vilket innebär att det är oklart att med vilken sannolikhet
varje individ, som har deltagit i stickprovet, har valts. Icke-sannolikhetsurval bygger inte
på någon urvalsram. Bland icke-sannolikhetsurval finns flera olika typer av urval. I den
här undersökningen har man gjort ett kvoturval. Då har forskaren vissa kvoter som hen
vill att personerna, som ska delta i stickprovet, ska uppfylla. (Eliasson, 2013, s. 49–50.) I
min undersökning var elevernas ålder och skolspråk viktiga kvoter som skulle uppfyllas.
Alla som deltog i projektet som informanter, skulle gå i årskurs 6 och dessutom skulle
det finnas ungefär lika många representanter ur varje språkgrupp. Det är nästan omöjligt
att säga med vilken sannolikhet informanterna har blivit valda. Generaliseringar över en
större grupp kan heller inte göras, eftersom stickprovet inte representerar en större grupp.
Enkäten gick ut till alla de som deltagit i temadagarna men svar har inte fåtts av alla.
Enkäterna som representerar en del av datamaterialet i den här undersökningen är
gruppenkäter, vilket innebär att de har delats ut till en grupp människor, i det här fallet
elever i årskurs 6, då de är samlade på ett ställe. Gruppenkäter lämpar sig bra ifall
intervjun riktar sig mot en speciell grupp av människor som går att träffa. Detta ger
möjlighet för forskaren att förklara ifall något blir oklart och det är mera sannolikt att man
på detta sätt får svar av de allra flesta. (Eliasson, 2013, s. 29–30.) Eliasson (2013, s. 29)
betonar vikten av mänsklig kontakt. Ifall det finns mänsklig kontakt, brukar man få flera
svar. Enkäterna, som används i den här undersökningen, består till största delen av frågor
med fasta svarsalternativ men det finns även några öppna frågor som ger eleverna
möjlighet att mera öppet berätta hur de upplevt temadagarna. Patel och Davidson (2011,
s. 79) lyfter fram att det vid kvantitativ analys kan vara lämpligt att använda sig av frågor
med fasta svarsalternativ. Enkäterna är anonyma, vilket innebär att det inte finns
möjlighet att identifiera individerna på basis av enkäterna (Patel & Davidson, 2011, s.
74).
Videoinspelningar kan användas för att observera en situation senare, inte endast under
den stund då de verkligen har spelats in. ”Observation är det främsta medlet för oss att
22

skaffa information om omvärlden och vi gör det mer eller mindre slumpmässigt utifrån
våra egna erfarenheter, behov och förväntningar.” (Patel, 1987, s. 93.) Observationer kan
användas för att komplettera information som har samlats in genom andra
datainsamlingsmetoder. Något som är speciellt med observationer är fördelen att man kan
studera och undersöka skeenden och beteenden hos människor i ett naturligt
sammanhang. Dessutom kräver observation inte att informanten själv reflekterar över
egna upplevelser, åsikter eller tankar och det är den enda datainsamlingsmetoden som
kan användas för att studera någon som inte kan kommunicera verbalt. (Patel, 1987, s.
94.) När man använder sig av observation som datainsamlingsmetod, behöver man som
forskare vara medveten om att individerna oftast är medvetna om observatörens närvaro,
vilket kan påverka individernas beteenden (Patel, 1987, s. 95). I mitt fall behöver detta
tas i beaktande eftersom eleverna har sett kameran och vetat att de blivit filmade under
uppgifterna. Detta kan eventuellt påverka deras beteenden. Videoinspelningarna är likaså
sekundärdata.

4.3 Informanter och material
Informanterna till den här undersökningen består av elever från två olika skolor men sex
olika klasser, två språkbadsklasser, två finskspråkiga och två svenskspråkiga klasser.
Under tidpunkten när materialet samlades gick eleverna i åk 6, men de hade bekantat sig
med varandra redan under det föregående läsåret, alltså när de gick i åk 5. Elevenkäterna
som används i den här undersökningen besvarades av 114 elever och i videomaterialet
deltar 24 av dessa 114 elever. Ofta är forskningsfrågan avgörande vid valet av
informanterna, men i detta fall har forskningsfrågorna formulerats efter valet av
informanter. För att öka på trovärdigheten behöver man enligt Ahrne och Svensson (2011,
s. 42) kunna redogöra hur man fått tag på informanterna. I min undersökning har
kriterierna för informanterna varit att de ska ha påbörjat studierna i de båda inhemska
språken och att ungefär lika många informanter ur varje klasstyp deltar. För att underlätta
organiseringen av temahelheten valde man att välja klasser från de lägre klasserna i den
grundläggande utbildningen, där varje klass har sin egen klasslärare i stället för olika
ämneslärare i varje ämne.
Materialet som används för undersökningen består av 114 elevenkäter som besvarades på
hösten 2019 efter att eleverna haft temadagarna tillsammans. Enkäten finns både på finska
(se bilaga 1) och svenska (se bilaga 2) och eleverna har besvarat enkäten på sitt
undervisningsspråk. Utöver elevenkäterna används videoinspelningar från temadagarna.
Videoinspelningarna innehåller videomaterial från temadagarna på hur fyra grupper
23

jobbar vid de olika stationerna som lärarna i dessa sex klasser har ordnat. Videomaterial
finns inte av alla grupper, utan de fyra grupperna som analyseras i den här studien är
slumpmässigt valda. Vid den station som analyseras i den här undersökningen har endast
dessa fyra grupper filmats. Kamerapersonen som har filmat materialet är en helt
utomstående och anonym person som inte annars är delaktig i temahelheten.
Stationen är uppbyggd som ett ”escape room” med temat Vasa skärgård. Eleverna ska
försöka hitta en fyrsiffrig kod som öppnar lådan varifrån gruppen sedan får ett
klistermärke. Siffrorna är gömda i uppgifterna och dem ska gruppen hitta sist med hjälp
av en lampa. Uppgiftsbeskrivningarna är skrivna endast på svenska och läraren som ger
instruktionerna vid första uppgiften och hjälper vid behov använder sig av endast svenska.
Uppgifterna som eleverna ska lösa vid stationen är följande: 1. ett pussel på Replotbron
i Vasa (se figur 1)

Figur 1. Pussel och uppgiftsbeskrivning för uppgift ett.

2.En berättelse om jättar som innehåller 11 skärgårdsord som sedan ska hittas i en
bokstavslåda. Om eleverna inte hittar orden, kan de köpa en lista på orden genom att
hoppa 10 x-hopp och göra 5 armhävningar. Orden som eleverna ska hitta är följande;
Kvarken, Panike, Björkö, Valsörarna, ö, Replot, grund, kobb, skär, holmar och Vallgrund
(se figur 2).

24

Figur 2. Berättelse om jättar, bokstavslådan och uppgiftsbeskrivning för uppgift två.
3.Ett minnesspel där ord ska kombineras med bild/bilder. Orden som ska kombineras med
bild är Valsörarna, Replot, Björkö, Panike, och Vallgrund (se figur 3 och 4).

Figur 3. Minnesspelet.
25

Figur 4. Uppgiftsbeskrivning för uppgift tre.

Figur 5. Den röda boken med nästa ledtrådar.
Efter att gruppen blivit färdig med uppgift 3 fortsätter de med att leta efter röda boken (se
figur 5). Inne i den röda boken finns sista kartbiten, fem ordmatriser till uppgift fyra och
en lampa som hjälper eleverna att hitta siffrorna till koden.
26

4.Efter varje färdig uppgift får gruppen en kartbit och här ska de bygga en karta över Vasa
skärgård av bitarna och placera in de fem ordmatriserna, som de fått ur röda boken, på
kartan med hjälp av ledtråden som finns här nedanför (figur 6-10). Ledtrådarna var
placerade runt i klassen.

Figur 6. Information om Replot.

Figur
7. Information om Kvarken.

Figur 8. Information om Replot.
27

Figur 9. Information om Vallgrund.

Figur 10. Information om Valsörarna.
Efter att gruppen blivit färdig med alla fyra uppgifter, hittar de den fyrsiffriga koden
genom att lysa med lampan på de färdiga uppgifterna. Den fyrsiffriga koden öppnar låset
på lådan (se figur 11). När gruppen har öppnat lådan, har de löst sig ut ur rummet.

28

Figur 11. Låset som eleverna ska öppna efter att de löst koden.

4.4 Undersökningens genomförande och analys av data
Undersökningen började med att jag skrev på ett avtal för att få tillgång till allt material
som behövdes för den här undersökningen. Avtalet bestod av villkor för hur materialet
som används för den här undersökningen får användas och behandlas. Efter att jag fått
tillgång till materialet, tittade jag igenom dem varefter syftet och forskningsfrågorna till
undersökningen formulerades.
Före undersökningens genomförande läste jag om tidigare forskning som gjorts inom
språkinlärning, kommunikativ språkundervisning, två- och flerspråkighet samt
språkbadsundervisning. Därefter bestämdes metoderna som skulle användas för att
komma fram till bästa möjliga resultat.
Efter att jag tillägnat mig förhandskunskaper började bearbetningen av datamaterialet i
form av sammanställning av alla enkätsvar från eleverna. Svaren sammanställdes som
tabeller för att få en helhetsbild över svaren. Sammanfattningarna gavs tillbaka till
projektledaren för eventuella fortsatta studier. Jag valde att använda tre frågor från
enkäten och sammanställde resultaten från dessa tre frågor grafiskt för att sedan
noggrannare analysera och diskutera dem.
29

Efter sammanfattningen av enkätsvaren tittade jag igenom allt videomaterial som filmats
under temadagarna och valde att fokusera mig på en av stationerna. Valet var enkelt
eftersom det skedde mycket färre kommunikation mellan eleverna under de andra
stationerna och den valda stationen uppmuntrade eleverna till mest kommunikation.
Därefter tittade jag igenom materialet över alla dessa fyra grupper och funderade på hur
jag skulle analysera dem. Även om man enligt Olsson och Sörensen (2007, s. 80) ska
transkribera allt material, gjorde jag ett medvetet val att inte börja transkribera
videomaterialet eftersom det till stor del bestod av mumlande och högt tänkta tankar som
inte kunde tydligt transkriberas. Därför valde jag, för att inte tolka elevernas tal fel, att
fokusera på den kommunikation som tydligt kunde höras. I analysen lyfter jag fram
språkanvändningen i de enskilda grupperna med fokus på språkval och verbal och
ickeverbal kommunikation.
Bearbetningen av videomaterialet gjordes en grupp åt gången och sammanfattades i
berättelseform. Jag tittade igenom videomaterialet flera gånger för att säkert tolka
elevernas beteenden så rätt som möjligt och på det viset öka undersökningens
trovärdighet. För att underlätta läsandet av berättelserna valde jag att använda mig av
fingerade namn som berättar vilken eller vilka språk just den eleven använde under
stationen. Berättelserna innehåller citat som jag upplevde att var relevanta för min studie.
Efter att alla fyra gruppers samarbeten analyserats och sammanfattats som berättelser
jämförde jag grupperna med varandra. För att göra jämförelserna så tydliga som möjligt
valde jag att jämföra grupperna en uppgift åt gången. På så sätt kunde jag även se ifall
det fanns likheter eller skillnader i kommunikationen i de fyra olika uppgifterna.
Samtidigt som grupperna jämförs med varandra diskuteras resultatet från studien.

4.5 Reliabilitet, validitet och etiska aspekter
Reliabilitet
Reliabilitet i en undersökning handlar om hur pålitlig undersökningen är. En
undersökning med hög reliabilitet kan upprepas på det viset att den ger samma resultat.
Överlag besvarar en undersöknings reliabilitet frågan ”Kan vi lita på att undersökningen
ger samma resultat, om vi upprepar den under så likartade förhållanden som möjligt?”
(Eliasson, 2013, s. 14) Man kan enligt Bell (2007, s. 117) säga att reliabilitet är ett mått
på hur väl ett tillvägagångssätt eller instrument ger samma resultat om det genomförs på
nytt i övrigt likadana omständigheter. Patel och Davidson (2011, s. 104) påpekar att
förutsättningen för en god tillförlitlighet är att intervjuaren och observatören är tränade.
30

När observation används som datainsamlingsmetod kan man kontrollera tillförlitligheten
genom att använda sig av två observatörer vid samma tillfälle och sedan jämföra bådas
observationer. Enligt Eliasson (2013, s. 15) kan man även höja på tillförlitligheten genom
god förberedelse, klara och tydliga instruktioner och genom att skapa tydliga rutiner för
vad och hur saker ska genomföras under undersökningens gång. Dessutom påverkar
reliabiliteten validiteten. Om en undersökning har hög reliabilitet, finns det bättre
förutsättningar till hög validitet. Dock påpekar Bell (2007, s. 118) att även om
reliabiliteten är hög så betyder det inte att validiteten automatiskt också är hög.
Validiteten kan vara låg även om reliabiliteten är hög men däremot kan en undersökning
som inte är reliabel inte vara valid.
I min undersökning är reliabiliteten hög eftersom materialet som användes är inspelat och
dokumenterat. Det är möjligt för någon annan att göra samma undersökning på nytt, vilket
borde ge liknande resultat eftersom materialet som analyseras är samma. Det som minskar
lite på reliabiliteten är den individuella tolkningen som påverkas av forskarens egna
erfarenheter och förhandskunskaper.
Validitet
Om reliabilitet handlar om en undersöknings pålitlighet, kan man säga att validitet handlar
om en undersöknings trovärdighet. Det handlar om hur väl undersökningen mäter det som
forskaren vill att den ska mäta. Validitet svarar på frågan ”Kan vi räkna med att
undersökningen är giltig och att den verkligen mäter det vi vill att den ska mäta?”
Validiteten i en undersökning kan aldrig bli bättre än reliabiliteten. (Eliasson, 2013, s.
16.) Trovärdigheten i en undersökning är ett mått på hur väl man verkligen mäter det man
säger att undersökningen ska mäta (Bell, 2007, s. 117; Patel & Davidson, 2011, s. 102).
Om det finns överensstämmelse mellan tolkning och verklighet så finns det enligt Olsson
och Sörensen (2011, s. 107) validitet. Validiteten kan höjas genom att man under
processen med jämna mellanrum reflekterar över forskningsfrågorna och syftet med
undersökningen. På så sätt kan man säkra sig om att man verkligen mäter det som man
säger att man ska mäta.
För att garantera validiteten i min undersökning har jag flera gånger tittat igenom det
inspelade materialet för at min analys på bästa möjliga sätt ska mäta det vad
undersökningen vill mäta. Utöver det har jag regelbundet gått tillbaka till forskningens
syfte och forskningsfrågorna för att säkra mig om att jag analyserar materialet så att syftet
på bästa möjliga vis nås.
31

Etiska aspekter
Oberoende hurdan undersökning som ska genomföras bör etiska aspekter tas i beaktande.
Speciellt viktigt är det att redovisa de etiska aspekterna ifall undersökningen kräver
deltagande av utomstående personer. Beroende på undersökningen gäller olika etiska
krav. De deltagande personerna bör bli informerade om varför undersökningen görs, vad
som är undersökningens syfte, vad den deltagande personens roll i undervisningen är och
hur informationen som den deltagande personen ger kommer att behandlas. Om
materialet utlovas bli behandlat konfidentiellt, får uppgifterna inte lämnas till
utomstående, obehöriga, personer och allt som rapporteras eller ges framåt måste vara i
sådan form att personer eller situationer inte går att igenkänna. (Olsson & Sörensen, 2011,
s. 78.) Om deltagandet i en undersökning är anonymt, ska personerna under inga som
helst omständigheter kunna identifieras och om forskaren lovar anonymitet betyder det
att inte ens hen, forskaren, ska veta vem av respondenterna har svarat vad. (Bell, 2007, s,
57.)
Till de etiska aspekter som ska tas i beaktande hör inte endast behandling av uppgifter.
De deltagande personerna har rätt att veta att medverkan alltid är frivillig och att
uppgifterna som de lämnar in används för något syfte. Syftet bör tydligt förklaras och
respondenterna bör vara informerade om att de när som helst har rätt att sluta ta del av
undervisningen. (Patel & Davidson, 2011, s. 63) Patel och Davidson (2011, s. 63) betonar
fyra huvudkrav gällande forskningsetiken:
1. ”Informationskravet. Forskaren skall informera de av forskningen berörda om den
aktuella forskningens syfte.
2. Samtyckeskravet. Deltagare i en undersökning har rätt att själva bestämma över sin
medverkan.
3. Konfidentialitetskravet. Uppgifter om alla i en undersökning ingående personer skall
ges största möjliga konfidentialitet och personuppgifterna skall förvaras på ett sådant
sätt att obehöriga inte kan ta del av dem. Frågan om konfidentialitet har ett nära
samband med frågan om offentlighet och sekretess.
4. Nyttjandekravet. Uppgifter insamlade om enskilda personer får endast användas för
forskningsändamål.” (Patel & Davidson, 2011, s. 63.)
I den här undersökningen har eleverna anonymt besvarat enkäter, vilket gör att enskilda
elever inte är igenkännbara. Dessutom är enskilda individer svårare att identifiera när man
gör en undersökning på en större grupp (Patel & Davidson, 2011, s. 63). Allt material
som används i den här undersökningen behandlas konfidentiellt och överges därmed inte
32

till obehöriga samt används inte till annat ändamål. Videoinspelningarna observeras så
att obehöriga inte har tillgång till videomaterialet och inga deltagande personer beskrivs.
Citat kommer att användas vid redovisning av resultaten men endast citat som inte har
innehåll ur vilket enskilda personer kan identifieras.

5. Resultatredovisning
I resultatredovisningen presenteras resultatet till forskningsfråga ett i avsnitt 5.1,
resultatet till forskningsfråga två i avsnitt 5.2 och sist jämförs resultaten i avsnitt 5.3. För
att underlätta förståelsen har resultaten delats i flera olika avsnitt och som stöd används
tabeller. Först redovisas resultaten ur elevenkäterna och sedan analysen av
videomaterialet.

5.1

Elevernas upplevelser av sin användning av språk under

temahelheten
Vid analys av elevernas upplevelser av språkanvändning under temadagarna hösten 2019
använder jag elevenkäterna som eleverna fyllt i efter att de tagit del av temadagarna.
Enkäten består av 11 frågor och den finns både på finska och svenska för att försäkra sig
om att alla förstår vad som efterfrågas. (se bilaga 1 och 2) Av de 11 frågorna kommer tre
att användas för att få svar på den första forskningsfrågan. Frågorna som används är 2, 6
och 11.
5.1.1.Fördelningen mellan språkanvändningen hos eleverna
Fråga två på enkäten frågar vilka språk eleverna har använt under temadagarna och den
har sju svarsalternativ. Eleverna kan välja antingen endast finska eller svenska, både
finska och svenska, både finska och engelska eller svenska och engelska. Utöver dessa
svarsalternativ finns även alternativen finska, svenska och engelska eller svenska,
engelska och ett annat språk.
Tabell 1.
Fördelningen av användningen av svenska och finska hos studiens elever.

33

Elever
80
69

70
60
50
40
30

Elever

24

20
10

8
3

2

5
1

2

0
Bara
Bara finska
Både
svenska
svenska
och finska

Både Både finska Svenska, Svenska, Inget svar
svenska
och
finska och engelska
och
engelska engelska
och ett
engelska
annat
språk

Som tabellen visar, har majoriteten av eleverna enligt sig själva använt sig av båda
språken. Andra språk utöver finska och svenska har använts av enstaka elever, vilket visar
att alla elever kan antingen finska eller svenska. Man kan inte ur materialet få fram ifall
till exempel studiens språkbadselever hör till de som angett sig använda båda språken.
Dock är det sannolikt att i de klasser där majoriteten har besvarat att de använt sig av båda
språken troligtvis är språkbadsklasser. Detta antagande stryks eftersom det i tre av de fyra
klasserna, som är från den finskspråkiga skolan där två språkbadsklasser ingår i, är
majoriteten som har använt båda språken. En av de fyra klasserna skiljer sig tydligt från
de andra, eftersom majoriteten där har svarat att de endast använt sig av finska. I den
klassen har 16 av 22 elever använt endast finska under temahelheten. Där är det troligen
så att det handlar om en finskspråkig klass där eleverna har undervisats i svenska endast
i ett år och språkkunskaperna i svenskan inte ännu räcker till för att kunna kommunicera
på svenska.
Det är inte förvånande att majoriteten av de svenskspråkiga eleverna har använt sig av
båda språken, eftersom de har påbörjat finskan senast i årskurs tre och lever i ett samhälle
där finskan används mycket i omgivningen. På basis av svaren på fråga 11 kan man alltså
tydligt se att en stor del av de svenskspråkiga eleverna är tvåspråkiga och kan både finska
34

och svenska mycket bra. Överraskande är dock hur stor del av de reguljära finskspråkiga
klasserna har använt sig av båda språken, eftersom det inte går att skilja åt dem från de
två språkbadsklasserna. Detta var även målet med temahelheten, att uppmuntra eleverna
till kommunikation på båda inhemska språken. Hur mycket de finskspråkiga eleverna har
pratat svenska, tycker jag att spelar inte roll. Att de själva anser att de har använt båda
språken, ger troligtvis en mycket positiv känsla hos dessa elever och troligtvis har det
påverkat dem enbart positivt. Gibbons (2006, s. 26, 29, 32, 60) ser språkinlärning som en
icke-lineär process och påpekar att den utvecklas när man blir tvungen att använda språket
i olika situationer och med olika människor. Temahelheten som lärarna har ordnat är ett
bra sätt att skapa varierande situationer med nya människor och uppmuntra eleverna att
använda de kunskaper som de redan lärt sig. Gibbons (2006, s. 26, 29, 32, 60) lyfter även
fram hur de mera erfarna stöttar de mindre erfarna i situationer där man behöver använda
språket. Eftersom läraren inte är med under alla stationer och alla uppgifter, blir eleverna
tvungna att stötta varandra, vilket utvecklar båda språkgruppernas språkliga kompetenser.
De språkliga utgångspunkterna syns i elevernas användning av språk under temahelheten.
De språkliga utgångspunkterna för språkgrupperna varierar stort. Enligt Vasa stads
(2018) språkstrategi undervisas språkbadseleverna i båda språken under hela sin skolgång
och troligtvis redan i småbarnspedagogiken, de svenskspråkiga påbörjar finska redan i
årskurs ett, antingen som Mofi (modersmålsinriktad finska) eller som A1-språk, medan
de finskspråkiga påbörjar svenskan som obligatorisk B1-språk i årskurs sex. Här kan de
individuella skolorna i Vasa avvika något från varandra. Som Ylinen och Kurimo (2017,
s. 59, 61–62) påpekar, krävs det mycket användning av ett språk för att man ska
automatiserat kunna använda sig av det. Eleverna, förutom språkbadseleverna, har endast
i några år undervisats i det andra inhemska språket, vilket bör tas i beaktande vid
förväntningarna av resultaten i en undersökning som den här.
5.1.2.Elevernas upplevelser av användningen av två språk i undervisningen
Fråga sex i enkäten utreder hur eleverna upplevt undervisningen under temadagarna som
genomfördes på två språk. I enkäten har frågan formulerats på följande sätt: ”Hur har din
grupp fungerat språkligt idag?”
Tabell 2. Elevernas uppfattning om användning av språk i den egna gruppen.

35

"Hur har din grupp fungerat språkligt
idag?"
50

45

45
40

37

35
30
25

19

20
15
10

6

5

Jag känner mig
osäker när flera
språk används i
gruppen

Inget svar

5
0
Jag har tyckt om att Jag tycker om att Jag tycker att det är
få använda flera flera språk används i svårt att förstå när
språk
gruppen
flera språk används i
gruppen
Elever

Svarsalternativen i den här frågan överlappar kraftigt varandra. Det som tydligt
framkommer är att en stor del av eleverna, 82 av 114, har upplevt användningen av två
språk positivt. Abrahamsson (2009, s. 198–199) påpekar attitydens inverkan på
inlärningen av ett målspråk. Hurdan attityd en elev har mot målspråket och även attityden
mot den egna etniska gruppen påverkar språkinlärningen antingen positivt eller negativt.
Under temahelheten har alltså en stor del upplevt tvåspråkigheten positivt, vilket
troligtvis uppmuntrar eleverna till inlärning. Även omgivningen har enligt Gibbons
(2006, s. 26, 29, 32, 60) en inverkan på vad och hur man lär sig ett språk. Vasa som stad
är helt tvåspråkig och den kulturella mångfalden är stor, vilket förhoppningsvis påverkar
medborgarnas språkliga attityder positivt.
Mängden elever som har upplevt tvåspråkigheten utmanande är dock relativt stor. Detta
orsakas troligtvis av den korta tiden som eleverna har undervisats i det andra inhemska
språket. Det finns mera och mindre begåvade människor även när det gäller
språkinlärning, men alla har möjlighet att lära sig och även de mindre begåvade kan nå
samma språkliga nivå som de mera begåvade. (Abrahamsson, 2009, s. 219, 269) Största
variationerna i språkbegåvningen finns enligt Abrahamsson (2009, s. 219, 269) i hur
snabbt och enkelt en människa uppfattar och tillägnar sig ett nytt språk. Språkbegåvning
är till stor del medfödd och kan inte påverkas särskilt mycket. Det kan hända att dessa

36

elever som upplevt undervisningen som svår och känt sig osäkra behöver lite mera tid
och övning än de andra.

5.1.3.Elevernas upplevelser av inlärning under temahelheten
Den sista frågan som används från enkäten, fråga 11, handlar om vad eleverna tycker att
de har lärt sig under temahelheten. Detta var en öppen fråga, men det framkom många
liknande svar. De mest förekommande svaren har kategoriserats i tabellen nedan (se tabell
3).
Tabell 3
Elevernas inlärning under temahelheten.

Elever
40
35
30
25
20
15
10
5
0
Vet inte

Inget

Inte så mycket

Inget svar

Grupparbete

Svenska

Elever

Av alla 114 svar var ca hälften ”inget”, ”inte så mycket”, ”nej” eller inget svar. Utöver
dessa fanns det skillnader i svaren beroende på elevens skolspråk. Av de elever som
besvarat enkäten på finska upplevde största delen att de under temadagarna lärt sig
svenska, blivit bättre på att prata svenska, blivit bättre på grupparbete eller över lag lärt
känna nya människor. Utöver ovannämnda kunskaper, nämnde några även konkreta
exempel på vad de lärt sig innehållsmässigt under temadagarna, exempelvis nytt om
havet, Kvarken, historia eller hur man knyter knopar. Det är ett tecken på att dessa elever
förstått undervisningen åtminstone dels eftersom de lärt sig något innehållsmässigt nytt.

37

Hos eleverna som besvarat enkäten på svenska fanns det stora nivåskillnader. Flera av
dem upplevde att de inte hade lärt sig något nytt, eftersom de redan pratar båda språken
flytande, medan vissa inte hade förstått någonting eftersom gruppen eller vissa i gruppen
endast hade pratat finska. Bland några av de svenskspråkiga eleverna upplevdes
undervisningen som konstig då den genomfördes på två olika språk. Genomgående märks
det att de svenskspråkiga eleverna haft större problem i att förstå undervisningen och
gruppen då kommunikationen skett på finska än de finskspråkiga eller eleverna från
språkbad när undervisningen skedde på svenska. Detta kan eventuellt bero på att de
finskspråkiga eleverna vant sig vid att svenska finns i skolan trots att de inte själva går i
språkbadsklasser. Jämförelsevis är den svenskspråkiga skolan enbart enspråkig.
Även om undervisningen under temadagarna skedde på båda språken, upplevde en av
eleverna från den svenskspråkiga skolan att endast de finskspråkiga fick lära sig svenska
medan användning av finska hade förbjudits eftersom de finskspråkiga eleverna skulle
lära sig svenska. Detta lät intressant eftersom man med projektet Alla språk med strävar
efter att utveckla, förankra och sprida forskningsbaserade arbetssätt för undervisning av
svenska för finskspråkiga och finska för svenskspråkiga (Åbo Akademi, 2021). Dessutom
har forskning visat att goda färdigheter i modersmålet eller tidigare inlärda språk oftast
har positiva effekter på fortsatt språkinlärning och alla språk ska bemötas likvärdigt.
(Laurén, 2008, s. 12; Vasa stad, 2018.)
En av eleverna från den finskspråkiga skolan hade även reflekterat över språket på
följande sätt; ”Että heille on suomi yhtä vaikeaa kuin meille ruotsi”. På liknande sätt hade
en elev från den svenskspråkiga klassen skrivit att ”Den var faktiskt bra men man märkte
att svenska inte är deras modersmål”. Detta visar att det redan hos sjätteklassare finns
förståelse och respekt för andras språkkunskaper och att de kan sätta sig i andras
situationer och jämföra andras kunskapsnivå med sin egen. Speciellt det finskspråkiga
svaret visar hur eleven har skapat förståelse för att främmande språk är utmanande,
oberoende vilket språk det gäller.

5.2

Elevernas användning av de inhemska språken under

temadagarna
Vid analys av elevernas språkanvändning har jag valt att använda mig av
videoinspelningar från temadagarna. Under temahelheten videofilmades fyra grupper
som genomförde fem olika stationer. Av stationerna har jag i min studie valt att analysera
en som liknar ett ”escape room” där eleverna har fyra olika uppgifter som de ska hinna
38

lösa för att få en kod till ett lås. Jag valde att analysera denna station för att den har flera
olika uppgifter som uppmuntrar gruppen till diskussion. För att kunna analysera språket
behöver eleverna kommunicera med varandra. Jag har analyserat varje grupps
språkanvändning för sig med fokus på språkval, verbal och icke-verbal kommunikation
och sedan jämfört grupperna med varandra och studerat ifall det finns skillnader och
likheter mellan dem.
De fyra uppgifterna är ett pussel, att söka ord i en bokstavslåda, ett minnesspel och en
kartuppgift (se avsnitt 4.3). Instruktionerna som de fyra grupperna får av läraren är inte
ordagrant lika men innehållet är det samma för varje grupp. Lärarens undervisningsspråk
är svenska och instruktionerna ges endast på svenska för alla grupper. Vissa grupper
behöver hjälp mellan uppgifterna och den ges på svenska. Även skriftliga instruktioner,
alltså uppgiftsbeskrivningarna, är på svenska. (se figur 1–10)
Av etiska orsaker och för att bevara elevernas anonymitet har jag valt att inte använda
elevernas egna namn. För att underlätta läsandet har jag dock använt mig av fingerade
namn, beroende på vilket språk en elev använder under den här stationen. De elever vars
namn börjar på F, använder endast finska och de vars namn börjar på S använder endast
svenska. För dem som använder sig av båda språken har jag valt att använda namn som
börjar på B, som står för båda. Könen har inte förändrats.
5.2.1.Språkanvändningen i grupp A
Grupp A består av fem flickor och en pojke. Gruppen får instruktionerna i början endast
på svenska och har inga frågor efter att informationen har getts. Hela gruppen samlas vid
den första uppgiften och alla sex börjar tillsammans lägga pusslet. En av flickorna står
lite utanför och rör inte pusselbitarna, medan alla andra i gruppen på något sätt bidrar till
att lägga pusslet. Kommunikationen under den första uppgiften börjar på finska och består
till största delen av individuella funderingar kring var vilken pusselbit kan passa och
antingen godkännanden eller icke-godkännanden av försöken. Även om det inte syns
direkt i kommunikationen eleverna emellan kan man redan under den första uppgiften se
hur rollerna delas och att det är tre flickor, Barbara, Beata och Beatrice, som tydligt tar
kommandot. Detta märks bland annat då pojken provar en pusselbit och får en direkt
korrigering ”no ei se sinne”.
Efter att gruppen klarat av pusslet fortsätter de vidare till den andra uppgiften. Där får
gruppen korta instruktioner och läraren ber en i gruppen att läsa berättelsen högt.
Berättelsen är på svenska och gruppen delar den så att Barbara, Beata och Beatrice läser
texten högt. Bertil har svårt att koncentrera sig på uppgiften medan de två flickor som
39

inte deltar i högläsning, Freja och Frida, står tysta bredvid. Man kan tydligt märka att de
tre flickorna som läser texten alla är tvåspråkiga, eftersom de klarar av att nästan flytande
läsa den svenskspråkiga texten och sedan fortsätta kommunikationen på finska. Vid den
här uppgiften har läraren glömt att lägga fram pappret med bokstavslådan, vilket gör att
eleverna börjar leta runt i klassrummet och förstår uppgiften fel. Läraren har gått ut ur
klassen och kan inte korrigera situationen.
I ett alltför tidigt skede hittar grupp A nyckeln till lådan som egentligen skulle vara det
sista steget i problemlösningen. Det sker kommunikation hela tiden mellan fyra elever,
de tre tvåspråkiga flickorna och Bertil, medan Frida och Freja fortfarande tysta följer
efter. All kommunikation eleverna emellan sker på finska. Eleverna hittar lampan men
eftersom de inte har gjort uppgifterna två, tre och fyra, förstår de inte vad de ska göra med
lampan. När gruppen hittar lampan hittar de ändå samtidigt ett brev som hör till den sista
uppgiften och förstår att något inte stämmer. Barbara läser på nytt instruktionerna till
uppgift två men förstår inte uppgiften eftersom hon inte har pappret med bokstavslådan.
Flickorna väljer att fortsätta med uppgift tre medan Bertil letar runt i klassrummet. Bertil
försöker öppna den sista lådan och lyckas då få upp den även om gruppen inte blivit färdig
med de tidigare uppgifterna. Han förklarar på finska åt flickorna och de skrattar. Då
förstår hela gruppen att något inte stämmer. Detta för gruppen mera samman och de
bestämmer sig alla tillsammans för att bygga färdigt kartan. Nu deltar även Frida och
Freja som stått lite utanför i diskussionen. Eftersom gruppen endast kommunicerar på
finska, kan man dra slutsatsen att alla i gruppen kan finska och de tre flickorna, Barbara,
Beata och Beatrice och Bertil är tvåspråkiga.
Gruppen börjar med den tredje uppgiften när läraren kommer in och ser efter hur de gör.
Läraren kommunicerar endast på svenska medan eleverna svarar på finska, vilket tyder
på att även de svenskspråkiga eleverna behärskar finskan åtminstone lika bra som
svenskan. Läraren kräver dock att eleverna pratar svenska med henne och man kan därför
dra slutsatsen att hon eventuellt är en språkbadslärare, eftersom hon tydligt har ett
undervisningsspråk (Mård-Miettinen & Björklund, 2019, s. 240–241). Tillsammans med
läraren börjar eleverna reda ut alla uppgifter en i taget. Läraren pratar endast svenska med
eleverna och nu ges ansvaret över kommunikationen till Barbara som pratar både finska
och svenska och som troligtvis är en elev till läraren som ansvarar över uppgifterna vid
den här stationen. När gruppen börjar leta efter orden i bokstavslådan sker
kommunikationen på finska, men de svenskspråkiga orden kastas in i de finskspråkiga
meningarna. Gruppen löser snabbt de två sista uppgifterna med hjälp av läraren, blir
färdiga och får klistermärket ur lådan. Kommunikationen mellan eleverna skedde under
40

hela stationen huvudsakligen på finska, men svenskspråkiga ord blandades in i
kommunikationen. Även om läraren endast pratade svenska och uppgiftsbeskrivningarna
vid uppgifterna också var endast på svenska, var gruppens huvudsakliga
kommunikationsspråk finska.
5.2.2.Språkanvändningen i grupp B
Grupp B består av fyra pojkar och två flickor. På basis av hur eleverna i grupp B använder
sina språk utgår jag från att flickorna är från den svenskspråkiga klassen, Bella och Britta,
medan två av pojkarna är från språkbadsklassen, Benjamin och Brian, och två av
pojkarna, Frans och Fredrik, är från den finskspråkiga klassen. Så som grupp A får även
grupp B instruktionerna först endast på svenska. Om man jämför instruktionerna mellan
grupp A och grupp B pratar läraren mycket långsammare och tydligare för grupp B, samt
upprepar instruktionerna två gånger. Gruppen börjar kommunicera på finska men
utmanas sedan att läsa instruktionerna för uppgift ett på svenska. Bella läser
instruktionerna högt och efter det börjar hela gruppen tillsammans bygga pusslet. Alla
sex elever deltar aktivt både i byggandet och i kommunikationen. Kommunikationen
mellan eleverna sker endast på finska och består mest av godkännande och
ickegodkännande av varandras försök. Även om all kommunikation under uppgiften sker
på finska, avslutar gruppen arbetet genom att Benjamin bekräftar att gruppen blivit färdig
på svenska, alltså byter han språk när han vänder sig till läraren.
Gruppen fortsätter till uppgift två och fortsätter samarbeta alla sex tillsammans. Bella och
Britta läser högt berättelsen för alla. Här kan man tydligt märka att flickorna är från den
svenskspråkiga klassen eftersom de läser helt flytande och med en modersmålsliknande
accent. Alla fyra pojkar har lite svårt att orka koncentrera sig på att lyssna då flickorna
läser. Detta kan antingen bero på att de inte förstår svenska, hör inte så bra vad flickorna
säger eller av någon annan orsak har svårt att orka koncentrera sig. När flickorna läst
färdigt texten, börjar gruppen leta efter orden men förstår inte riktigt vilka ord de ska leta
efter. Här kommer läraren in och ger lite tips på hur gruppen ska fortsätta. Efter att läraren
gått, fortsätter gruppen att kommunicera på svenska (se exempel 1)
Exempel 1:
Brian: ”Jag söker vågrät”
Benjamin: ” och jag söker lodrät och ni två söker diagonalt.”; [pekar på Bella och Britta.
Frans och Fredrik tilldelas inga uppgifter och deltar inte först men blir delaktiga när
gruppen börjar gissa ord]
Benjamin: ”e träd en ord, ja?”
41

Britta: ”nää” [nickar tveksamt på huvudet]
Benjamin: ” Va e skärgård? Mikä on skärgård? Onks se joku puutarha tai joku?”
Britta: ”Ai skärgård? Se on saaristo”
Benjamin: ”jaa”
Gruppen fortsätter med att föreslå olika ord men kommer inte riktigt framåt. Flickorna
har förstått att det handlar om skärgårdsord och hittar Panike och Kvarken, medan
pojkarna bollar med bokstäver. Då kommer läraren in och säljer de elva orden åt gruppen.
Gruppen måste hoppa tio x-hopp och göra fem armhävningar för att få listan med orden.
(se exempel 2)
Exempel 2:
Benjamin: ”Armhävning? mikä se on?”
Frans ”Punnerrus”
När gruppen fått orden, börjar de alla sex ivrigt tillsammans att leta alla orden och hittar
ett tydligt system hur de ska gör. Kommunikationsspråket är både finska och svenska.
Pojkarna och Britta kommunicerar blandat både på finska och svenska, medan Bella
deltar i kommunikationen på svenska. Eleverna läser högt orden som de letar i tabellen
och här märks skillnader i uttalet. Eleverna från den svenska skolan och
språkbadselevernas uttal är idiomatiskt vid uttalet av ord som de läser medan de
finskspråkiga eleverna läser orden såsom de uttalas på finska. Gruppen hittar alla elva
orden ur bokstavslådan och fortsätter ivrigt till nästa uppgift.
Frans, Fredrik och Brian börjar vända på alla lappar samtidigt men då korrigerar Bella
och Benjamin omedelbart men på olika språk att uppgiften handlar om ett minnesspel och
genast vänder pojkarna tillbaka pappren och börjar lösa uppgiften rätt. Vid den här
uppgiften samarbetar gruppen mycket bra. Gruppen klarar av att kombinera alla paren
rätt och vid oklarheter förklarar de till varandra varför det blir som det blir.
Kommunikationen sker huvudsakligen på finska medan Bella håller sig till enbart
svenska och använder händerna när hon förklarar varför björk och ö passar ihop med
Björkö. ” De här e en björk och de här e en ö, så de blir Björkö”. Gruppen blir färdig med
uppgiften och börjar leta efter den röda boken.
När gruppen letar efter nyckeln och öppnar lådan sker kommunikationen igen på finska
men språket byts till svenska när eleverna läst uppgiftsbeskrivningen och börjar med att
lösa uppgiften. Gruppen har lite svårt att förstå uppgiften och läraren behöver ge stöd i
form av repetition av instruktionerna. Gruppen splittras runt i klassen och letar efter
42

ledtrådar. Gruppen hittar ledtrådarna och klarar därmed alla fyra uppgifter.
Kommunikationen i den här gruppen är mångsidig och svenska och finska används i
nästan lika stor utsträckning, med något mer finska. Här märks tydligt hur eleverna
kopplar ihop språk med människa. När eleverna i gruppen vill försäkra sig om att alla
förstår, använder de oftast finska, men när pojkarna kommunicerar direkt med någondera
flickan är språket svenska. De två pojkarna från den finskspråkiga klassen håller sig lite
längre utanför under hela samarbetsövningen och kommunicerar endast på finska, medan
Bella endast använder sig av svenska. Även om Bella endast pratar svenska, visar hon
tydligt att hon förstår båda språken, vilket är orsaken till att hennes namn börjar med B.
Britta, Benjamin och Brian jonglerar med båda språken. I den här gruppen syns även hur
uppgiftsbeskrivningarna

påverkar

språkvalet.

Ofta

efter

att

någon

har

läst

uppgiftsbeskrivningen fortsätter gruppen att använda svenska tills det byts tillbaka till
finska vid något skede.
5.2.3.Språkanvändningen i grupp C
Grupp C består av två pojkar och fyra flickor. Den ledande pojken i gruppen, Babak, kan
både finska och svenska, men hans finska är starkare liksom även hos den andra pojken,
Bastian. Flickorna från den svenskspråkiga klassen är Bianca och Birgitta men de
använder båda språken och flickorna från den finskspråkiga klassen är Fia och Bodil.
Gruppen börjar lösa pusslet under tystnad. Några få viskningar hörs och de är på finska.
Fia står helt utanför och deltar inte alls i uppgiften, medan pojkarna, Babak och Bastian
tar mest ansvar för uppgiften. De andra tre flickorna försöker lite försiktigt prova några
bitar men sist och slutligen är det pojkarna som löser uppgiften. Pojkarna kommunicerar
sinsemellan på finska.
Gruppen fortsätter försiktigt vidare till uppgift två. Babak läser högt instruktionerna för
hela gruppen. Gruppen kommer inte riktigt i gång och behöver lärarens uppmuntran för
att något ska hända. Babak försöker få flickorna att bli mera delaktiga och frågar på
svenska ifall någon av dem vill läsa berättelsen högt, men ingen av flickorna vill så Babak
börjar att läsa berättelsen men ber sedan Bastian att fortsätta. Före Bastian börjar med
högläsningen påpekar han att han inte kan svenska, ”en mä osaa ruotsii”. Dock klarar
Bastian av att läsa berättelsen mycket bra och flytande. De andra gruppmedlemmarna
lyssnar tyst och stilla på när Bastian läser berättelsen högt. Gruppen har svårt att komma
igång med att lösa orden. Flickorna står bara tysta och pojkarna har inte riktigt förstått
uppgiftsbeskrivningen. Läraren frågar Bodil om vad de ska göra och hon förklarar kort
på svenska åt gruppen, vilket visar att hon har förstått men inte vågar delta i diskussionen.
Läraren har här sannolikt valt ut Bodil eftersom hon vet att Bodil klarar av detta fast hon
43

inte deltagit aktivt. Läraren försöker sälja de elva orden, men gruppen vill försöka hitta
dem själva först. Sist och slutligen väljer gruppen att köpa orden och alla andra förutom
Fia, deltar i uppgiften.
Gruppen fortsätter till den tredje uppgiften och Bastian läser högt uppgiftsbeskrivningen.
Gruppen börjar försiktigt spela minnesspelet. Eleverna svänger en åt gången lapparna
under tystnad. Det sker ingen kommunikation mellan eleverna om inte läraren hjälper till
med frågor. Gruppen börjar leta efter den röda boken och flickorna hittar den i hyllan.
Gruppen kommunicerar knappt. Det enda kommunikationen som sker mellan eleverna är
då antingen Babak eller Bastian läser uppgiftsbeskrivningar högt. Babak öppnar låset på
boken och de andra ser på förutom Fia som står helt utanför. Efter en stund flyttar sig
även Bodil utanför och ställer sig bredvid Fia. Gruppen vågar inte riktigt kommunicera
med varandra utan om något är oklart, frågar de direkt läraren, inte gruppmedlemmarna.
Gruppen förefaller alltså vara mycket osjälvständig och försiktig och klarar inte av att
kommunicera tillsammans. Det leder till att lärarens stöd behövs under hela lösningen av
uppgiften. Jag tolkat gruppens beteende så att språket inte alltid var problemet utan mera
blyghet och osäkerhet som ledde till att eleverna av någon anledning inte vågade
kommunicera med varandra.
5.2.4.Språkanvändningen i grupp D
Grupp D består av fyra flickor och två pojkar. Billy och Ben är från språkbadsklassen,
Fanny och Felicia från den finskspråkiga klassen och Britney och Sofia från den
svenskspråkiga klassen. Grupp D får lite annorlunda instruktioner från läraren. Överlag
liknar instruktionerna de tre föregående gruppernas men i samband med att läraren ger
instruktionerna får grupp D lampan som de andra grupperna har fått först när de hittat den
röda boken, alltså efter uppgift tre.
Gruppen börjar lösa pusslet. Alla sex står vid bordet men fem av eleverna försöker
konkret lösa pusslet, Fanny står och ser på. Det sker ingen direkt kommunikation mellan
eleverna, men pojkarna pratar båda litet för sig själva, Billy på svenska och Ben på finska.
När gruppen blir färdig med pusslet, tittar de lite runt i klassen, ser ut som att de letar
efter läraren, men eftersom de inte ser henne och ingen vågar säga något, vet gruppen inte
vad de ska göra när de blivit färdiga. Då fortsätter de en åt gången mot den andra
uppgiften och börjar med den.
Billy läser högt instruktionerna för resten av gruppen men får ingen reaktion av
gruppmedlemmarna. Det går inte alls att tolka ifall eleverna förstått uppgiften eller inte.
44

För att aktivera hela gruppen delar Ben ut pennor åt alla och säger försiktigt ”toss on
kyniä kaikille”. Genom att alla tar en penna, blir de aktiverade i uppgiften. För att bli
säker frågar Billy ”Ska alla läsa den här?” och pekar på berättelsen. Han får ett tyst
jakande från Ben, vilket leder till att alla i gruppen börjar läsa berättelsen. Omedvetet
eller medvetet förmedlar Billy åt resten av gruppen att nu ska alla läsa berättelsen. Sofia
och Britney skippar läsandet och försöker försiktigt redan börja leta efter orden, medan
Fanny och Felicia har mycket fundersamma miner när de läser berättelsen. Det ser ut att
vara svårt för dem att förstå texten. Försiktigt börjar gruppen fråga sig fram (se exempel
3)
Exempel 3:
Billy: ”Kvarken, se on varmaan siellä?”
Britney: ”Onko toi grund?”
Billy: ”Onkai. Kai se varmaan on.”
Tyst flyttar sig Fanny och Felicia längre bort från bordet och det är Ben, Billy, Britney
och Sofia som försöker var och en för sig själv hitta ord ur bokstavslådan. Gruppen sitter
en stund i tystnad tills läraren kommer in och frågar hur det går. Läraren frågar ifall de
hittat koden från den första uppgiften och först då kommer pojkarna ihåg lampan.
Flickorna sitter kvar vid uppgift två tills läraren ber dem att hjälpa till. Tillsammans
försöker gruppen hitta siffran med lampan. Det är tydligt Billy som leder gruppen. Efter
att gruppen fått första siffran köper de orden till uppgift två. När gruppen får orden börjar
de tillsammans leta efter orden från bokstavslådan. Alla förutom Fanny, som sitter längre
bort, och Felicia som står bakom andra och knappt ser pappret. Här diskuterar eleverna
lite korta meningar med varandra och nu sker all kommunikation på finska. Läraren ger
lov att leta efter siffran och gruppen fortsätter till den tredje uppgiften.
När Billy läser uppgiftsbeskrivningen är det oklart vad rebusen betyder. Han frågar
gruppmedlemmarna först på svenska och när han inte får något svar frågar han på nytt
men nu på finska. Billy fortsätter att läsa ”spela memory” och då pekar Britney på pappren
som ligger på bordet och säger ”näillä”. Då förstår gruppen vad de ska göra och alla sätter
sig ner. Ben börjar med att öppna ett par. På så sätt fortsätter de runt ett varv. Det ser ut
som att alla letar efter likadana par. Först när Ben igen öppnar två papper och hittar
”Björkö”-paret och frågar ”onks nää niinku parit?” förstår i alla fall Billy hur par ska
bildas. Han säger det högt ”aa, de e så där. En bild och ett ord”. Så fortsätter gruppen
vidare och lyckas para ihop två par. När det blir Fannys tur för andra gången, vänder hon
på två lappar och säger direkt ”mä en tiiä ku mä en osaa ruotsia.” Billy försöker hjälpa
45

till men även han är lite osäker och ber om hjälp av andra. Tillsammans bestämmer de att
det inte är ett par. I den här gruppen är pojkarna tydligt de som leder gruppen men
pojkarna pratar två olika modersmål, vilket framkommer tydligt vid nästan varje uppgift.
Billy använder sig nästan hela tiden av endast svenska och Ben av finska. Dock pratar de
troligtvis båda både finska och svenska eftersom de klarar av att kommunicera med
varandra men på var sitt språk. Gruppen blir nästan färdig men är osäkra med ”Vallgrund”
och ber om hjälp av läraren. Då förklarar läraren varför det blir ett par. Billy lyser med
lampan och hittar den tredje siffran.
Gruppen bygger kartan under tystnad, men har glömt att läsa uppgiftsbeskrivningen. Billy
går tillbaka och läser den högt för resten av gruppen. Pojkarna hittar boken och nyckeln
och börjar transportera nyckeln till boken. Flickorna är inte alls delaktiga i detta skede.
När pojkarna öppnar boken samlas hela gruppen vid kartan. Utan att läsa
uppgiftsbeskrivningen försöker Billy hitta sista siffran men hittar den inte. Ben läser tyst
uppgiftsbeskrivningen och översätter den kort till finska. Dock förstår inte Billy den helt
och läser ännu själv halvhögt den på svenska. Av någon anledning missar gruppen att de
ska leta efter ledtrådarna som finns i klassen. Tysta står de och tittar på kartan och
funderar var och en för sig. Kameraflickan ger ett litet tips och ber eleverna att läsa lappen
som de fick från den röda boken. Billy läser lappen men gruppen kommer inte mycket
vidare. Då frågar Billy ”Vet ingen var de här ligger?” och pekar på ordmatriserna som de
fick ur den röda boken och som de ska placera på kartan. Britney svarar ”men de typ står
här att var dom ligger.” Tillsammans försöker de prova sig fram. Ben på finska och Billy
på svenska, men när pojkarna börjar diskutera platserna med varandra, använder de båda
finska. Gruppen blir färdig med uppgiften och hittar sista siffran och lyckas öppna lådan
och får klistermärket ur lådan.
I den här gruppen var kommunikationen mellan gruppmedlemmarna knapp. Pojkarna
kommunicerade med varandra, kanske för att de var bekanta eller för att de båda kunde
både finska och svenska. Flickorna från den finskspråkiga klassen är egentligen hela tiden
utanför och deltar inte alls i grupparbetet, troligtvis för att de inte kan språket och förstår
inte uppgiftsbeskrivningarna och inte Billys förklaringar heller. De svenskspråkiga
flickorna är aktivt med i att lösa uppgifterna men endast Britney deltar i
kommunikationen och hon gör det endast när hon känner sig tvungen att göra det. Sofia
ser hela tiden fundersam ut men tänker för sig själv. Hon ser dock ut som att hon förstår,
men av någon anledning vill hon inte dela med sig av sina tankar.

46

5.2.5.

Jämförelse av språkanvändningen i de olika uppgiftsmomenten mellan

grupperna A, B, C och D
Efter att jag i de föregående avsnitten beskrivit hur de fyra olika grupperna en grupp åt
gången använder sina språk och kommunicerar när de löser de fyra uppgifterna i escape
room jämför jag i detta avsnitt grupperna sinsemellan. Jämförelserna görs på basis av
språkanvändningen i de enskilda fyra uppgifterna (pusslet, bokstavslådan, minnesspelet,
kartan och ordmatriserna) och görs med fokus på kommunikation, språkval och
ickeverbal kommunikation.
Pusslet
Vid den första uppgiften är kommunikationen och språkanvändningen mestadels liknande
i varje grupp. Ett pussel är en uppgift som inte kräver så mycket kommunikation, vilket
syns i videomaterialet. Språkanvändningen är generellt knapp och består mest av
godkännanden och icke-godkännanden av gruppmedlemmarna. Dock delas rollerna redan
vid den här uppgiften. I grupp C och D är det tydligt två elever som tar kommandot och
lägger pusslet, medan det i grupperna A och B samarbetas mera och nästan alla försöker
hjälpa till att bygga pusslet. Abrahamsson (2009, s. 214–215) nämner att
personlighetstypen kan ha effekter på andraspråksinlärningen och att det oftast då gäller
fördel i kommunikativa färdigheter. Detta syns genom att de ledande utåtriktade
personerna kommunicerar betydligt mera, även om deras språkliga kunskaper inte är så
goda. Även självkänsla, empati och andra personlighetsdrag har visat sig ha inverkan på
andraspråksinlärning. Som Ylinen och Kurimo (2017, s. 59, 61–62) nämner krävs mycket
användning av ett språk för att det ska utvecklas. De mera utåtriktade eleverna vågar
använda sig av språket mycket mer och då sker även mer utveckling i de kommunikativa
färdigheterna.
Bokstavslådan
Vid den andra uppgiften finns det större olikheter mellan grupperna. I grupp A sker det
mångsidigt med kommunikation, mest på finska men även dels på svenska. Alla
gruppmedlemmar kan finska, vilket kan underlätta kommunikationen i gruppen. Grupp
A har problem med själva uppgiften, eftersom läraren har glömt att lägga fram pappret
med bokstavslådan. Även detta kan uppmuntra gruppen till kommunikation. I grupp B
används både svenska och finska och eleverna stöder varandra genom att översätta ord
från svenska till finska. I grupp B stöder de starkare eleverna de svagare.
Kommunikationen i gruppen är aktiv, vilket kan vara orsaken till att gruppen klarar av att
47

lösa uppgiften relativt snabbt. I grupp C är däremot kommunikationen mycket ensidig
även om en gruppmedlem gör sitt bästa för att uppmuntra andra till kommunikation. Detta
återspeglas i att gruppen inte kommer framåt med uppgiften utan lärarens stöd. I den sista
gruppen, grupp D, finns det kommunikation som styrs starkt av två gruppmedlemmar.
Dock är gruppen mycket försiktig. Detta återspeglas i att gruppen kommer framåt, men
långsamt.
I både grupp B och D används uppenbart avsiktliga språkväxlingar bland eleverna, då de
frågar efter enstaka ords betydelser och på så vis sätter in svenskspråkiga ord i annars
finskspråkiga meningar. I grupp A används kodväxling, med vilket avses generellt
växling av språk under samtalets gång. Detta framkommer mest i form av att
instruktionerna behandlas på svenska medan kommunikationen annars genomförs på
finska. Ingen av eleverna använde sig av transfer i talproduktionen. (Hammarberg, 2016,
s.40, 44.)
Minnesspelet
Så som vid uppgift två finns det även skillnader i kommunikationen vid den tredje
uppgiften. Grupp A löser minnesspelet tillsammans med läraren, vilket leder till att
gruppen behöver redogöra för läraren varför det bildas ett par. Grupp B kommunicerar
mycket väl vid den här uppgiften och diskuterar tillsammans varför det bildas par.
Kommunikationen sker annars på finska, förutom att en elev har anammat ett enspråkigt
modus, alltså håller hon sig konsekvent till ett språk, i detta fall svenska (Hammarberg,
2016, s. 41). Dock lämnas hon inte utanför gruppen, utan deltar aktivt även om hon
använder sig av ett annat språk än majoriteten i gruppen. I grupp C sker det ingen
kommunikation om inte läraren ställer frågor och då sker kommunikationen mellan
eleven och läraren. Gruppmedlemmarna öppnar i tur och ordning lapparna i tystnad och
löser uppgiften utan gemensamma funderingar. I grupp D finns däremot en elev som
försöker förklara till de andra varför det bildas par och varför inte. Dock är det mestadels
en monolog.
Kartan och ordmatriserna
Den sista uppgiften är mest utmanande, vilket syns i att alla grupper i någon mån är
beroende av lärarens stöd. Dock är behoven av lärarens stöd mycket olika. I grupp B är
kommunikationen mångsidig, vilket troligtvis är orsaken till att gruppen klarar av
uppgiften nästan utan lärarstöd, medan grupperna C och D är starkt beroende av
lärarstödet. Eftersom grupp A missade vid den andra uppgiften och löste uppgifterna lite
48

i fel ordningsföljd var de i slutet beroende av lärarstödet. Annars tror jag att gruppen hade
kunnat klara sig av uppgifterna utan lärarstöd, eftersom gruppen kommunicerade och
samarbetade mycket aktivt.

5.3

Skillnader mellan verklig användning av språken och

elevernas upplevelser av sin egen användning
För att få svar på den tredje forskningsfrågan kommer jag att jämföra resultaten från de
två olika analyserna i avsnitt 5.1 och 5.2 och jämföra hur mycket de skiljer sig från
varandra. Av jämförelserna kan man inte dra raka slutsatser eftersom jag genom
videomaterialet har analyserat fyra grupper, alltså 24 elever, medan enkäterna blivit
besvarade av alla 114 elever. De 24 eleverna som är med i videomaterialet kan inte skiljas
ur enkäterna eftersom eleverna besvarat enkäterna anonymt.
Över lag är resultaten från enkäterna och tolkningarna starkt lika. Majoriteten av eleverna
har upplevt att de använt sig av båda inhemska språken, vilket också kunde märkas vid
analys av videomaterialet. I både videomaterialet och i enkätsvaren fanns det dock en
minoritet med enspråkig modus. Det fanns några fler finskspråkiga än svenskspråkiga
elever som endast använde sig av ett språk, vilket är helt förståeligt eftersom eleverna
från den finskspråkiga klassen undervisats i svenska endast under ett år. Andra språk
utöver svenska och finska hade enligt enkätsvaren använts av några enstaka elever, vilket
stämde mycket bra överens med videomaterialet där ingen av de 24 eleverna använde sig
av andra språk utöver finska och svenska.
Enligt enkäterna upplevde majoriteten av eleverna undervisningen på två språk positivt.
Av de 114 eleverna var det endast 25 elever som upplevde undervisningen svår eller
kände sig osäkra på grund av den tvåspråkiga undervisningen. Enligt analysen av
videomaterialet hade betydligt fler elever problem i att förstå och majoriteten av eleverna
såg osäkra ut. Kommunikationen i två av fyra grupper var knapp och även om det fanns
kommunikation, så fanns det i alla grupper åtminstone en eller fler elever som stod helt
utanför och inte deltog i grupparbetet. Dock var det endast en elev som klart och tydligt
utryckte sig att hon inte förstår eftersom hon inte kan svenska.

6. Diskussion
I detta kapitel diskuteras och relateras forskningens resultat och forskningsmetoden till
varandra på ett mera övergripande plan samt det ges förslag på fortsatta studier inom
ämnet.
49

6.1

Resultatdiskussion

Språkinlärning är en längre process och språket utvecklas när man blir tvungen att
använda det. Utifrån resultatet från den här undersökningen, kan man inte dra slutsatser
om hur mycket eleverna har utvecklat sina kunskaper i det andra inhemska språket, men
eftersom sociala situationer där man blir tvungen att använda språket utvecklar språket
kan man påstå att elevernas färdigheter i någon mån har utvecklats. Eleverna utsattes i en
omgivning och situation där de blev uppmuntrade till att använda sina språkkunskaper
med jämnåriga elever. Vissa använde sig mera av det andra inhemska språket och vissa
mindre, men utveckling skedde troligtvis hos alla elever, inte enbart hos dem som aktivt
använde sig av det andra språket. Även de elever som enbart använde sig av ett språk blev
insatta i en situation där båda språken användes. (Gibbons, 2006, s. 26, 29, 32, 60.)
Oftast lärs språk formellt i klassrummet och då består undervisningen mest av inlärning
av regler och begrepp (Laurén, 2008, s. 17). Dessa regler och begrepp övas i klassrummet
genom att eleverna övar användning av dem genom olika kommunikationsövningar. I
sådana fall är kommunikationen planerad i förväg och eleverna utsätts inte på samma sätt
som i en situation där det inlärda språket naturligt används. Under temahelheten som
ordnats har eleverna satts ut i en miljö där båda inhemska språken används i ett mera
naturligt sammanhang och där eleverna blir mer eller mindre tvungna att använda sig av
sina tidigare lärda språkkunskaper. Dessutom gavs eleverna möjligheter till
språköverskridande möten med andra jämnåriga.
Utmaningen med språkinlärning är att hitta en balans mellan inlärning av begrepp och
regler samt de kommunikativa färdigheterna. Enligt Ylinen och Kurimo (2017, s. 62–63)
är utmaningen med kommunikativ språkinlärning däremot att det kan uppkomma
problem i kodning av det nya språket ifall det främmande språkets uttal är mycket
annorlunda än uttalet i inlärarens eget modersmål. Oberoende av om det handlar om ett
läskunnigt eller icke-läskunnigt barn, finns det utmaningar. Dock betonar Abrahamsson
(2009, s. 180) att man genom kommunikativ språkinlärning kan skapa grammatiska
strukturer genom att man från kommunikationssituationer tar till sig de grammatiska
strukturerna. I den här studien har det deltagit elever som har tillägnat sig det andra
språket på olika sätt, vissa informellt genom tidig andraspråksinlärning medan andra har
tillägnat sig det andra språket formellt i skolåldern. Eleverna har lärt sig språken på olika
sätt, men alla dessa elever utvecklar sina kommunikativa färdigheter genom att använda
det inlärda språket kommunikativt.

50

Den helhetsskapande och ämnesöverskridande undervisningen som har skapats och
genomförts inom projektet uppfyller flera av de mål som Glgu (Utbildningsstyrelsen,
2014) lyfter fram. Eleverna har getts möjlighet att tillämpa sina kunskaper och färdigheter
i praktiken och man har gett utrymme för intellektuell nyfikenhet, upplevelser och
kreativitet. Eleverna har utöver dessa ovannämnda aspekter erbjudits många olika slags
kommunikations- och språksituationer som stöder elevernas språkinlärning och utvecklar
deras kommunikativa färdigheter.
Ylinen och Kurimo (2017, s. 57–58) betonar vikten av tal som är det snabbaste och
mångsidigaste kommunikationssättet som inte enbart förmedlar den information vi talar
ut, utan påverkar åhöraren även genom miner, gester och accent. Den kommunikativa
språkinlärningen är en viktig del av språkinlärningen som stöder även skriv- och
läsutvecklingen. På stationen som analyserades i den här studien hade eleverna tidspress
och för att hinna lösa uppgifterna inom den tid som getts krävdes det verbal
kommunikation av eleverna.

6.2 Metoddiskussion
I det här avsnittet diskuteras hur väl de använda metoderna lämpade sig för den här
undersökningen. Forskningsansatsen som användes var en kombination med drag ur
hermeneutiken och etnografin. Drag ur dessa två forskningsansatser valdes eftersom
syftet var att analysera och tolka elevernas användning av de två inhemska språken samt
kommunikationen som genomfördes av eleverna i en grupp. Ansatsen och
forskningsmetoden ska väljas utifrån syftet och forskningsfrågorna (Patel & Tebelius,
1987, s. 43; Trost, 2011, s. 25). För att på bästa sätt ge svar på forskningsfrågorna valdes
i denna studie metodtriangulering som forskningsmetod, alltså en kombination av både
kvalitativ och kvantitativ forskningsmetod (Olsson & Sörensen, 2011, s. 55).
Med kvantitativ forskningsmetod söker forskaren kunskap som ska mäta, beskriva och
förklarar ett fenomen (Patel & Tebelius, 1987, s. 43). I den här studien användes den
kvantitativa forskningsmetoden för att beskriva enkätresultaten grafiskt. Grafiken
fungerar som stöd för läsaren och sammanfattar resultaten. Den kvalitativa
forskningsmetoden användes vid tolkning av elevernas användning av de två inhemska
språken. För att komma fram till studiens resultat och få svar på forskningsfrågorna,
behövdes både den kvalitativa och kvantitativa forskningsmetoden.

51

Videomaterialet som var en del av materialet observerades och tolkades för att komma
fram till resultat. Patel (1987, s. 94) påpekar att observationer ofta används för att
komplettera information som har samlats in med andra tekniker. Detta var även delvis
fallet i den här studien. Genom tolkningarna kompletterades informationen som enkäterna
gav. Utöver detta studerades elevernas beteenden och skeenden i gruppen, vilket inte kan
studeras genom enkätresultaten. Genom att använda både videomaterial och enkätsvar,
kunde en mera övergripande bild ges över elevernas språkanvändning under
temahelheten.
Valet att använda sekundärdata som forskningsmaterial gjordes först. Utifrån materialet
skapades sedan forskningsproblemet som studerades. Därför fungerade sekundärdata i
den här studien mycket bra. Annars kan det finnas en risk att materialet inte ger svar på
alla forskningsfrågor eftersom det egentligen är samlat för annan forskning. En annan
nackdel som Eliasson (2013, s. 53) lyfter fram är att ett tillfälle att skaffa aktuell kunskap
går förlorat. Detta stämmer dock inte i det här fallet eftersom materialet var obearbetat.
Över lag fungerade sekundärdata mycket väl för den här undersökningen.

6.3 Förslag till fortsatta studier
Den här undersökningen baserade sig endast på klasserna som deltagit i projektet Alla
språk med! Kaikki kielet mukaan! Och den språköverskridande undervisningen inom just
det här projektet. Över lag kunde kommunikativ språkinlärning i Finland undersökas
mera, hur det konkret används i skolor och i vilken mån. I Finland finns många
svenskspråkiga skolor som kunde jobba språköverskridande med de finskspråkiga
skolorna men i vilket mån utnyttjar man i Finland tvåspråkigheten och mängden
svenskspråkiga skolor inom språkundervisningen? Utöver dessa språkmöten kunde även
elevernas och/eller lärarnas attityder och åsikter gällande kommunikativ språkinlärning
undersökas samt ifall eleverna och/eller lärarna ser nyttan med den kommunikativa
språkinlärningen.
Inom projektet Alla språk med! Kaikki kielet mukaan! har även annat material samlats in
som kunde användas till fortsatta studier inom projektet. Elevernas upplevelser från första
mötet kunde eventuellt jämföras med upplevelserna från det andra mötet eller så kunde
elevernas skriftliga kunskaper studeras utgående från ett antal uppsatser som eleverna
skrivit under projektet.

52

7. Litteratur
Abrahamsson, N. (2009). Andraspråksinlärning. Studentlitteratur AB Lund.
Bardel, C. (2018). Kommunikativ språkundervisning och en handlingsorienterad
språksyn. Hämtad 11 mars 2020, från
https://larportalen.skolverket.se/LarportalenAPI/apiv2/document/path/larportalen/materia
l/inriktningar/1a-modernasprak/Grundskola/910muntligsprakutveckling/del_02/Material/Flik/Del_02_MomentA/A
rtiklar/MS1_GRGYVX_02 A_01_kommunikativ.docx
Denscombe, M. (2018). Forskningshandboken: för småskaliga forskningsprojekt inom
samhällsvetenskaperna. Studentlitteratur AB.
Egrunder. 4.3 Helhetsskapande undervisning och mångvetenskapliga lärområden.
Hämtad 8 mars 2021, från
https://eperusteet.opintopolku.fi/#/sv/ops/1074490/perusopetus/tekstikappale/1074432
Egrunder. 10.1. Språkbad i Jakobstad. Hämtad 27 februari 2020, från
https://eperusteet.opintopolku.fi/#/sv/ops/1074490/perusopetus/tekstikappale/6845802
Egrunder. 10 Undervisning på två språk. Hämtad 8 mars 2021, från
https://eperusteet.opintopolku.fi/#/sv/ops/1074490/perusopetus/tekstikappale/1074476
Eliasson, A. (2013). Kvantitativ metod från början. Studentlitteratur AB: Lund.
Gibbons, P. (2006). Stärk språket stärk lärandet. Språk- och kunskapsutvecklande
arbetssätt för och med andraspråkselever i klassrummet. Hallgren & Fallgren
Studieförlag AB.
Hammarberg, B. (2016). Flerspråkighet och tredjespråksinlärning: Några grundbegrepp.
I Bardel, C., Falk, Y. & Lindqvist, C. Tredjespråksinlärning. (s.33–58). Lund:
Studentlitteratur.
Håkansson, G. (2003). Tvåspråkighet hos barn i Sverige. Lund. Studentlitteratur.
International Student Identity Card. (2020). Miksi kielten opiskelu kannattaa? Hämtad 27
februari 2020, från https://www.isic.fi/opiskelijaelama/kielitaito/
Koljonen, J. (2012). Vicket e du egenligen? I R. Heikkilä, M. Hyyppä, P. Ingström, J.
Koljonen, J. Korhonen, M. Leikola, R. Meriläinen, K. Moring, H. Olkinuora, J.
Ruusuvuori, K. Sasi, J. Seppänen, P. Storgård, J. Vikström & K. Virtanen. Kära Hurri!
15 synvinklar på tvåspråkighet i Finland. (s.35–43) Helsingfors: Schildts &
Söderströms.
Ladberg, G. (2000). Skolans språk och barnets – att undervisa barn från språkliga
minoriteter. Lund: Studentlitteratur.
Laurén, C. (2008). Varhain monikieliseksi – kielen oppimisen teoriaa ja käytäntöä.
Gummerus Kirjapaino Oy, Jyväskylä.
Mård-Miettinen, K & Björklund, S. (2019).” In one sentence there can easily be three
different languages”. A glimpse into the use of languages among immersion students. I
A. Huhta, G. Erickson, N. Figueras (eds), Developments in language education: A
memorial volume in honour of Sauli Takala. (s.239–249) Jyväskylä: EALTA and Centre
for Applied Language Studies, University of Jyväskylä.
53

Norrby, C. & Håkansson, G. (2007). Språkinlärning och språkanvändning. Svenska som
andraspråk i och utanför Sverige. Studentlitteratur.
Olsson, H. & Sörensen, S. (2007). Forskningsprocessen. Kvalitativa och kvantitativa
processer. Stockholm: Liber
Patel R. Observation (1987). I Patel, R. & Tebelius, U. Grundbok i forskningsmetodik.
(s.93–102) Lund: Studentlitteratur AB
Patel, R. & Tebelius, U. (1987). Grundbok i forskningsmetodik. Studentlitteratur AB:
Lund.
Peltoniemi, A., Skinnari, K., Mård-Miettinen, K. & Sjöberg, S. (2017.) Monella kielellä
Suomen kunnissa 2017. Hämtad 7 maj 2020, från
https://jyx.jyu.fi/bitstream/handle/123456789/57577/978-951-39-73919.pdf?sequence=5
Språkutvecklarna. (2015). Flerspråkig broschyr om små barns språk. Hämtad 27 februari
2020, från https://sprakutvecklarna.wordpress.com/tag/andraspraksinlarning/
Suomen kieltenopettajien liitto. Kielivalinnat vuosiluokilla 1–6. Hämtad 11 mars 2020,
från
https://www.sukol.fi/ajankohtaista/tilastotietoa/tilastotietoa_kielivalinnoista/perustietoa
_kielivalinnoista/vuosiluokilla_1_6
Trost, J. & Hultåker, O. (2016). Enkätboken. Studentlitteratur AB: Lund.
Univaasa. Språkbad i Finland. Hämtad 27 februari 2020, från
https://www.univaasa.fi/sv/sites/immersion/about_immersion/finland/
Univaasa. Språkbad i Vasa. Hämtad 27 februari 2020, från
https://www.univaasa.fi/sv/sites/immersion/about_immersion/vaasa/
Utbildningsstyrelsen. (2014). Grunderna för läroplanen för den grundläggande
undervisningen 2014. Helsingfors: Utbildningsstyrelsen.
Utbildningsstyrelsen. Undervisningen i A1-språket i årskurserna 1–2. Hämtad 11 mars
2020, från https://www.oph.fi/sv/utbildning-och-examina/undervisningen-i-a1-spraketiarskurserna-1-2
Vasa stad. (2018). Språkstrategin. Av T. Brännkärr, E. Romar, K. Nummela, J. Olsson,
F. Sundell, B. Kaskela-Nortamo, L. Gammelgård & S. Björklund.
YLE. (2017). Analyysi: Googlen korvanappi kääntää 40 kieltä – kielitaidon tarvetta se
ei silti poista. Hämtad 27 februari 2020, från https://yle.fi/uutiset/3-9870557
Ylinen, S. & Kurimo, M. (2017). Kielenoppiminen vauhtiin puheteknologian avulla. I H.
Savolainen, R. Vilkko & L. Vähäkylä. Oppimisen tulevaisuus. (s.57–69) Gaudeamus
Oy.
Åbo Akademi. (2021). Alla språk med.
http://blogs2.abo.fi/allasprakmed/

Hämtad 27 februari 2021, från

Åbo Akademi. (2021). Med på noterna. Hämtad 27 februari 2021, från
http://blogs2.abo.fi/allasprakmed/delprojekt/med-pa-noterna/
54

Åbo Akademi. (2021). Språköverskridande samarbete/ Tandem. Hämtad 8 mars 2021,
från https://blogs2.abo.fi/sprakresurs/sprakoverskridande-undervisning/
Åbo Akademi. (2021). Utbildningslinjen för klasslärare, språkbad. Hämtad 27 februari
2021, från https://www.abo.fi/utbildningslinjer/utbildningslinjen-for-klasslarare-sprakbad/

55

Karelia Palola

Bilagor
Bilaga 1. Elevenkät på finska
Med på noterna 19.11.2019 ja 21.11.2019
Vastaa laittamalla rasti ruutuun.
1. Tavallisesti käytän ruotsia: Voit valita useamman vaihtoehdon.
□
□
□
□

Ruotsintunneilla koulussa
Kotona äidin/isän kanssa
Ystävän/ystävien kanssa
Vapaa-ajalla (harrastuksissa tai sosiaalisessa mediassa)

2. Ryhmässä, jossa olin mukana tänään, olen käyttänyt:
□
□
□
□
□
□
□

vain suomea
vain ruotsia
sekä suomea että ruotsia
sekä suomea että englantia
sekä ruotsia että englantia
suomea, ruotsia ja englantia
suomea, englantia ja jotain muuta kieltä, mitä?

_____________

3. Mikä työpiste oli sinun mielestäsi mielenkiintoisin tänään? __________________
Miksi? ______________________________________________________________
______________________________________________________________
4. Mikä työpiste oli sinun mielestäsi vähiten mielenkiintoinen tänään? ___________
Miksi? ______________________________________________________________
______________________________________________________________
5. Miten osallistuit ryhmäsi työskentelyyn tänään? Valitse sopivin vaihtoehto.
□
Olin aktiivisesti mukana
□
Pyrin osallistumaan parhaani mukaan
□
Tunsin itseni epävarmaksi ryhmässä
□
Minun oli vaikea ymmärtää, mitä ryhmän oli tarkoitus tehdä
□
En ollut kiinnostunut
6. Kuinka sinun ryhmäsi on toiminut tänään kielellisesti? Valitse sopivin vaihtoehto.
□
□

Pidän siitä, että olen saanut käyttää useampaa kieltä
Pidän siitä, että ryhmässä käytettiin useampaa kieltä

□

Koen, että on vaikea ymmärtää, kun ryhmässä käytetään useampaa kieltä □
Tunnen itseni epävarmaksi, kun ryhmässä käytetään useampaa kieltä

7. Työskentelen aktiivisimmin kun saan tehdä töitä ryhmässä:
Kyllä □

En osaa sanoa □

Ei □

8. Mikä on mielestäsi ollut parasta ryhmätyöskentelyssä ***** koulun ja ****
skolanin oppilaiden kanssa?
_____________________________________________________________________
_____________________________________________________________________
________________________________________________

9. Mikä on mielestäsi ollut huonoa ryhmätyöskentelyssä ****koulun ja *******
skolanin oppilaiden kanssa?
_____________________________________________________________________
_____________________________________________________________________
________________________________________________
10. Miten koit opettajien suomen ja ruotsin kielen käytön?
_____________________________________________________________________
_____________________________________________________________________
________________________________________________
11. Mitä olet oppinut ryhmätapaamisten yhteydessä ruotsiksi ******** skolanin
oppilaiden kanssa syksyllä?
_____________________________________________________________________
_____________________________________________________________________
________________________________________________

Bilaga 2. Elevenkät på svenska
Med på noterna 19.11.2019 och 21.11.2019
Svara genom att sätta kryss i rutan.
1. Jag använder vanligen finska: Du kan kryssa för flera alternativ.
□
□
□
□

Under lektionerna i finska i skolan
Hemma med mamma/pappa
Tillsammans med min(a) kamrat(er)
Under fritiden (hobby eller sociala medier)

2. I den grupp där jag deltagit idag har jag:
□
□
□
□
□
□
□

Använt bara svenska
Använt bara finska
Använt både svenska och finska
Använt både svenska och engelska
Använt både finska och engelska
Använt svenska, finska och engelska
Använt svenska, engelska och ett annat språk, vilket?______________________

3. Vilken station tycker du var mest intressant idag?________________
Varför? ______________________________________________________________
_____________________________________________________________________
_______________________________________________________
4. Vilken station tycker du var minst intressant idag?________________
Varför? ______________________________________________________________
_____________________________________________________________________
_______________________________________________________
5. Hur har du själv deltagit i gruppens arbete idag? Kryssa för det mest lämpliga
alternativet.
□
Jag har varit aktivt med
□
Jag har försökt bidra när jag kan
□
Jag kände mig osäker i gruppen
□
Jag hade svårt att förstå vad gruppen skulle göra
□
Jag har inte känt mig intresserad
6. Hur har din grupp fungerat språkligt idag? Kryssa för det mest lämpliga
alternativet.
□

Jag har tyckt om att få använda flera språk

□
□

Jag tycker om att flera språk används i gruppen
Jag tycker att det är svårt att förstå när flera språk används i gruppen □
Jag känner mig osäker när flera språk används i gruppen

7. Jag är mest aktiv när jag arbetar i grupp:
Ja □ Kan inte säga □

Nej □

8. Vad tycker du har varit bäst i din grupp med elever från ***** skola och
******koulu?
_____________________________________________________________________
_____________________________________________________________________
________________________________________________

9. Vad tycker du har varit sämst i din grupp med elever från ***** skola och
*****koulu?
_____________________________________________________________________
_____________________________________________________________________
________________________________________________
10. Hur upplevde du lärarnas användning av både finska och svenska?
_____________________________________________________________________
_____________________________________________________________________
________________________________________________
11. Vad har du lärt dig på finska under träffarna med eleverna i *****koulu under
hösten?
_____________________________________________________________________
_____________________________________________________________________
________________________________________________

