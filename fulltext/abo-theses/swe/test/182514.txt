Styrning och konkurrerande logiker inom ickevinstdrivande organisationer
En fallstudie av ett trossamfund i Finland

Ingrid Björkskog
Pro gradu-avhandling i redovisning och styrning
Handledare: Matti Skoog
Fakulteten för samhällsvetenskaper och ekonomi
Handelshögskolan vid Åbo Akademi 2021

ÅBO AKADEMI – FAKULTETEN FÖR SAMHÄLLSVETENSKAPER OCH
EKONOMI
Abstrakt för avhandling pro gradu
Ämne: Redovisning och styrning
Författare: Ingrid Björkskog
Titel: Styrning och konkurrerande logiker inom icke-vinstdrivande organisationer.
En fallstudie av ett trossamfund i Finland
Handledare: Matti Skoog
Styrning och konkurrerande logiker inom icke-vinstdrivande organisationer är temat
för denna avhandling. Syftet är att öka förståelsen omkring målstyrning i relation med
institutionella logiker i icke-vinstdrivande organisationer. Särskild uppmärksamhet
läggs på eventuella konflikter som kan finnas mellan det mätbara och det omätbara.
Studien har gjorts som en fallstudie på ett trossamfund i Finland. Det trossamfund
som valts är Evangelisk-lutherska kyrkan. Med stöd av teorier kring
ekonomistyrning, New Public Management och budgetstyrning gjordes en analys där
empiriska data från en församling i Borgå stift granskades.
Utmaningen med målstyrning i kyrkan och liknande organisationer var att hitta det
mätbara men samtidigt inte förbise det omätbara. Denna komplexa utmaning
återfanns inom konkurrerande institutionella logiker. I den här avhandlingen
behandlas konflikten mellan den målrationella och den verksamhetsnära logiken.
Inom styrningen har det under de senaste decennierna varit vanligt att tillämpa New
Public Management, även om det finns flera andra styrverktyg. Exempel på andra
styrverktyg som kan användas är budgetstyrning, balanserade styrkort där strategin
får en stor betydelse och styrning genom nyckeltal.
I fallstudien framgick det att församlingen inte använder specifika styrverktyg eller
ens noterar att de har en styrning. Men de har årligen olika målsättningar som de
försöker uppnå och som kan klassas som en styrning. Analysen visade även att
ledningen inom kyrkan på nationell nivå har tagit fram olika riktlinjer och dokument
när det gäller de lagstadgade rapporterna varje församling måste göra. Kyrkan har
också på ett nationellt plan gjort en ny strategi som gäller till 2026 och som alla
församlingar uppmuntras tillämpa på lokalt plan. Det framkommer dock inga
nationella direktiv för hur församlingarna kan implementera strategin eller andra
styrverktyg.
Spänningen mellan den målrationella och den verksamhetsnära logiken märktes bland
respondenterna, som utgjorde stommen för avhandlingens empiriska data. Bland
annat uppmärksammade de spänningar när det gäller arbetstid, då en del anställda inte
har arbetstid medan andra har det. Andra spänningar fanns mellan kravet på
förvaltning och behovet av andlig fördjupning, och att satsa på meningsfull
verksamhet samtidigt som man behöver sätta arbetstid på det administrativa.
Nyckelord: icke-vinstdrivande organisationer, ekonomistyrning, New Public
Management, budgetstyrning, konkurrerande institutionella logiker, förvaltning,
evangelisk-lutherska kyrkan i Finland
Datum:

Sidoantal: 78

Innehåll
1 Inledning .................................................................................................................................... 1
1.1 Problemområde ................................................................................................................... 2
1.2 Syfte och forskningsfrågor .................................................................................................. 4
1.3 Avgränsningar och disposition............................................................................................ 4
2 Teoretisk referensram ................................................................................................................ 6
2.1 Ekonomi och ekonomistyrning i icke-vinstdrivande organisationer................................... 6
2.1.1 Ekonomistyrning .......................................................................................................... 7
2.1.2 New Public Management ........................................................................................... 10
2.1.3 New Public Governance............................................................................................. 11
2.1.4 Budgetstyrning ........................................................................................................... 13
2.2 Institutionella logiker ........................................................................................................ 15
3 Metod ....................................................................................................................................... 21
3.1 Forskningsmetod ............................................................................................................... 21
3.2 Fallstudier ......................................................................................................................... 22
3.3 Empiriska data .................................................................................................................. 22
3.4 Teorier som en del av forskningen .................................................................................... 25
3.5 Trovärdighet och transparens ............................................................................................ 26
4 Empiri ...................................................................................................................................... 28
4.1 Förvaltningen inom Evangelisk-lutherska kyrkan i Finland ............................................. 28
4.1.1 Förhållande kyrka – stat ............................................................................................. 28
4.1.2 Kyrkans förvaltningsstruktur ..................................................................................... 30
4.1.3 Församlingarnas ekonomi .......................................................................................... 32
4.1.4 Strategin Öppna dörrar ............................................................................................... 34
4.2 Fallstudieförsamlingen ...................................................................................................... 35
4.2.1 Församlingens budget och budgeteringsprocess ........................................................ 35
4.2.2 Strategi ....................................................................................................................... 39
4.2.3 Styrning ...................................................................................................................... 41
4.2.4 Konkurrerande logiker ............................................................................................... 50
5 Analys ...................................................................................................................................... 55
5.1 Ekonomi och styrning ....................................................................................................... 55
5.2 Institutionella logiker ........................................................................................................ 60
6 Slutdiskussion .......................................................................................................................... 63
Källor .......................................................................................................................................... 67
Bilagor ........................................................................................................................................ 74

1 Inledning
Balansen mellan krav på målstyrning och resultat samtidigt som man har mycket
verksamhet som är omätbart, är vardag för organisationer så som kyrka och kommuner.
Siffror blir enkelt en mätenhet som säger något om kvantiteten, samtidigt som de
nödvändigtvis inte säger något om kvaliteten på den service eller tjänst en organisation
erbjuder eller vad en organisations uppgift är (se t.ex. Alvehus, 2014). Den komplexa
verkligheten som finns mellan det mätbara och omätbara aktualiseras allt mer inom flera
olika forskningsområden (se t.ex. filosofen Jonna Bornemark i Det omätbaras
renässans). För många organisationer har lösningen varit att utveckla modeller för
styrning och kontroll för att på det sättet bättre kunna svara på kraven på det mätbara
(Edlund, 2020; Sahlin & Eriksson-Zetterquist, 2016; Allodi Westling, 2009; Almqvist,
R., Catasús, Bino & Wällstedt, Niklas 2014). Denna avhandling tar avstamp i det
gränsland som finns mellan det mätbara och det omätbara och fokuserar på läget i ett
trossamfund i Finland. Detta trossamfund, den Evangelisk-lutherska kyrkan i Finland, hör
till de största av sitt slag i landet. Kyrkan, det begrepp som i den här pro graduavhandlingen används för Evangelisk-lutherska kyrkan, står enligt sina egna rapporter
inför utmaningar och behov av tydligare styrning och effektivering. Det framkommer
bland annat i Öppna dörrar från hösten 2020 som är strategin för Evangelisk-lutherska
kyrkan i Finland fram till år 2026. Med tanke på att medlemsantalet ständigt sjunker och
kyrkan inte längre har en lika självklar plats som bara för några decennier sedan finns det
behov för kyrkan att fundera på sin egen framtid som organisation. Kyrkan står inför
frågor kring vad som är det viktiga, var kyrkan ska ha sitt fokus och vilken roll kyrkan
har i samhället. Har de någon form av målstyrning som de konkret tillämpar och arbetar
för och hur ser styrningen ut på lokalt plan? Vad är det som styr verksamheten i en enskild
församling? Det här är frågor som är aktuella inom kyrkan och kyrkopolitiken, både på
nationell och lokal nivå.
Inom offentliga sektorn har behoven av styrning och kontroll vuxit fram och det vanliga
har varit att hämta modeller för styrning och kontroll från näringslivet, något som kallas
för New Public Management (Adolfsson & Soili, 2009, 22). Denna målstyrning och krav
på mätbarhet kan stöta på konflikter i organisationer där det mätbara inte är någon
självklarhet eller det primära, till exempel inom kyrkan. Då kan det bli en komplex fråga
1

vad som ska mätas och vilka mätinstrument som ska användas (Holmgren, Mårtensson
& Hellström, 2014, 5). Mätproblemen kommer också till uttryck i att mätningar och
bedömningar kan vara subjektiva och då kan också resultatet variera beroende på vem
som gör bedömningen och vilken roll den får (Alvehus, 2014). Mätningar på framgång,
effektivitet och liknande kan variera beroende på vem som gör mätningen. För kyrkans
del kan man fundera om det är antalet medlemmar, ekonomiska resultatet, antalet aktiva
gudstjänstbesökare, andelen ungdomar som väljer att konfirmera sig, antalet dop eller
något annat som ska mätas och där församlingen ska sträva efter framgång. Det relevanta
är att fundera på vilken roll det mätbara spelar i kyrkan och liknande organisationer och
hur man kan motivera anställda att sträva efter att nå resultat, även om resultat i sig inte
är det primära.
Edlund (2020) konstaterar att församlingsstrukturer likt kommunstrukturer kan vara
komplexa och till församlingen hör många olika professioner med olika förväntningar
och styrmedel. Alla professioner ska arbeta sida vid sida och sträva mot samma mål. I
och med olika professioner och olika typer av arbetsuppgifter finns det risker för
konflikter mellan institutionella logiker som kolliderar med varandra. Det är något som
framkommit i undersökningar i svenska kyrkan där den målrationella och den
verksamhetsnära logiken till vissa delar krockar (Edlund, 2020).

1.1 Problemområde

I takt med att medlemsantalet sjunker, allt färre döper sina barn, förvaltningen
centraliseras och kräver mer resurser och församlingarnas ekonomi försämras ökar
behovet av tydligare målstyrningar och kontroller inom kyrkan. Församlingarna kan inte
blunda för utvecklingen, utan behöver fundera på var de står och vart de är på väg. De
behöver också fundera på vad som är viktigt och vad som är deras målsättningar. Om det
är mätbart i form av ekonomiska mått, effektivitet och antalet medlemmar, eller om
primärmålet blir den grundläggande uppgiften som den läggs fram i kyrkans strategi fram
till 2026 eller i både Kyrkolagen och Kyrkoordningen. ”Kyrkans uppgift är att kalla
människor till gemenskap med Gud och uppmuntra dem att bry sig om sin nästa och
skapelsen” (Öppna dörrar, 2020).

2

Även om medlemsantalet sjunker behöver det nödvändigtvis inte vara något som oroar
de anställda i församlingen, vilket framkommer i intervjuer med de anställda i svenska
kyrkan (Edlund, 2020) och intervjuer i denna avhandling. Däremot är dålig ekonomi
något som oroar. Ser man till församlingarnas tillgångar har de flesta församlingar en god
balans med en väldigt låg skuldsättningsgrad. Emellertid är kassaflödet många gånger
dåligt, vilket på sikt leder till sämre likviditet och ett ekonomiskt svårt läge. Ett exempel
på det här är Kronoby kyrkliga samfällighet, där räkenskapsperiodens underskott år 2019
var -334 241 euro och året innan det -118 814 euro (Kyrkans statistik 2019).
Det att församlingsförvaltningen blir allt mer komplicerad och till stora delar
centraliserad (Linde, 2010, 13) får en inverkan på kompetensen i församlingen.
Församlingen leds av en kyrkoherde som till sin utbildning är teolog. I de studier som
krävs för prästbehörighet ingår inte offentlig förvaltning eller utbildning i ekonomi. För
att kunna söka en tjänst som ordinarie kyrkoherde behöver teologistudierna kompletteras
med examen i ledning av församling (Borgå stift, utbildning, 2020). Det är ändå i
praktiken stor variation mellan kyrkoherdar hur stort intresset för den offentliga
förvaltningen är och hur stor tonvikt som läggs på upprätthållandet av en god förvaltning.
Även här finns det risk för konflikt och spänning mellan det kyrkliga och det världsliga,
mellan kyrkans andliga och själsliga natur och en mer administrativt styrd kyrka med
lagliga krav på förvaltning, organisation och mätbarhet.
I en mindre församling med ett fåtal anställda behöver det nödvändigtvis inte finns
kunskap om hur församlingen på bästa sätt sköter sin förvaltning och säkerställer fortsatt
verksamhet och existens även om medlemsantalet skulle rasa och skatteintäkterna som
följd därav bli otillräckliga. Dessutom finns den realiteten att en och samma person
behöver ha hand om både det andliga och det administrativa arbetet i de minsta
församlingarna. I större församlingar kan det finnas anställda som enbart har hand om
förvaltning och ekonomi och då också har mera personalresurser att sätta på det
administrativa arbetet. Här finns då risker för att gränsdragningen mellan det andliga och
det administrativa blir så skarp att församlingen arbetar mot två eller flera olika mål
istället för ett gemensamt. Den här gränsdragningen är många gånger märkbar och kan
leda till olika konflikter i församlingarna.

3

1.2 Syfte och forskningsfrågor
I och med att styrningen för olika professioner inom kyrkan kan se olika ut finns det
behov av att kartlägga styrning inom kyrkan och granska den utgående från tidigare
forskning i den här typens organisationer. Det finns även ett behov av att granska det
spänningsfält som kan finnas mellan det mätbara och omätbara samt mellan kravet på
förvaltning och ekonomi och den teologiska och andliga verksamheten i församlingen.
Syftet med den här avhandlingen är att öka förståelsen omkring målstyrning i relation
med institutionella logiker i icke-vinstdrivande organisationer. Granskningen görs som
en fallstudie i en församling i den Evangelisk lutherska kyrkan i Finland.
Frågeställningarna är: hurudana målsättningar har församlingen, har de en tydlig strategi
de följer och hur uttrycks det här bland de anställda som intervjuas samt i budgeten och
boksluten som utgör empirin i avhandlingen. Kan man utgående från intervjuerna utläsa
om det finns en spänning mellan det andliga och det värdsliga, det vill säga mellan
konkurrerande institutionella logiker?
För att få en överblick över församlingens ekonomiska läge granskas budget och
boksluten för åren 2010, 2015 och 2020. I avhandlingen granskas också vad
respondenterna anser vara kyrkans uppgift samt om det går att mäta framgång i kyrkan.

1.3 Avgränsningar och disposition
I avhandlingen görs en fallstudie av en församling som hör till Borgå stift. Detta eftersom
Borgå stift är det finlandssvenska stiftet och studien är genomförbar under rådande
pandemi. För att inte få ett allt för stort material väljs enbart en församling. Församlingen
hålls anonym för att kunna bibehålla anonymitet hos de personer som intervjuas.
Församlingen är en liten församling med en god ekonomi.
I kapitel två förs en teoridiskussion kring tidigare forskning om institutionella logiker,
New Public Management, New Public Governance och kyrkan som en del av det här. I
kapitlet beskrivs också budgeteringsprocesser och strategin inom den här typen av
organisationer. I kapitel tre behandlas den forskningsmetod som tillämpas och kapitel
fyra beskriver empirin och där ges även en kort sammanfattning över kyrkan i Finland,
4

dess förhållande till staten och hur kyrkans förvaltning och ekonomi är uppbyggd. Detta
för att ge en överblick över kyrkan och i vilken kontext den här avhandlingen tar avstamp
i. I kapitel fyra presenteras även resultat av empirin. Kapitel fem innehåller en analys av
resultatet kopplat till den teoretiska referensramen medan kapitel sex sammanfattar och
avslutar avhandlingen.

5

2 Teoretisk referensram
I det här kapitlet skrivs allmänt om styrning inom organisationer och om hur New Public
Management och New Public Governance har utvecklats. I kapitlet behandlas även
budgetstyrning inom icke-vinstdrivande organisationer. Förutom styrning så behöver
organisationer även hålla sig till vissa spelregler inom sin samhällssektor, samtidigt som
de finns och verkar i ett komplext nätverk av olika institutionella logiker. I detta kapitel
beskrivs därför även nya institutionella logiker för att lyfta vad forskningen säger om dem
samt se vilken roll de har i kyrka och församling.

2.1 Ekonomi och ekonomistyrning i icke-vinstdrivande organisationer
När det kommer till ekonomi och förvaltning inom offentliga sektorn och ickevinstdrivande organisationer är det naturliga att tänka att det främst handlar om budget
och budgetuppföljning samt effektivering som en följd av New Public Management.
Detta eftersom de länge varit de styrande ekonomiverktygen inom offentliga sektorn
(Almqvist m.fl., 2020, 208). Det finns många anställda inom kommuner, församlingar
och andra organisationer vars primära uppgift är att arbete med budget och
budgetuppföljning under året (ibid.) Men, det finns även andra styrverktyg som tillämpas
och används inom olika organisationer. På samma sätt som inom vinstdrivande
organisationer behöver icke-vinstdrivande organisationer arbeta med officiella rapporter,
strategier, målsättningar, personalförvaltning och fokusera på hur resurserna används och
räcker till (Merchant & Van der Stede, 2007). En utmaning för icke-vinstdrivande
organisationer är att hitta och sammanfatta de mål som organisationen ska uppnå och
planera verksamheten utgående från dem. Det kan enkelt bli en konflikt mellan
organisationens värderingar och intressen samt en utmaning i att mäta resultatet (ibid.).
Här följer en genomgång av ekonomistyrning, New Public Management, New Public
Governance och budgetstyrning med fokus på hur det ser ut i icke-vinstdrivande
organisationer.

6

2.1.1 Ekonomistyrning
Traditionellt sett har styrning och olika mätinstrument varit en viktig del inom
vinstdrivande företag. Med syftet att utvecklas och skapa så stora vinstmarginaler som
möjligt utgående från de resurser man har. Genom olika mätningar, beslutsfattande och
styrverktyg försöker man uppnå de ekonomiska mål man satt upp. Hela företaget, eller
mindre ekonomiska ansvarsenheter, planerar och arbetar för organisationens
gemensamma mål. (Andersson & Greve, 2017; Greve, 2009; Lindvall, 2013;
Abrahamsson & Tobiasson, 2013). Styrningen handlar då om att identifiera målen och
leda hela medarbetarskaran till att uppnå dem. För att lyckas med det blir visionen och
målsättningarna viktiga ingredienser (Petri & Olve, 2013, 168). Utan mål och ledning
finns det ingen fungerande styrning i organisationen och ingen vet vart man är på väg och
vad man vill uppnå (Andersson & Greve, 2017, 14). Vid behov görs korrigeringar för att
endera ändra det som inte fungerar, eller lyckas ännu bättre. Många forskare inom
företagsekonomi uttrycker att företag som vill vara konkurrenskraftiga behöver ha en
fungerande ekonomistyrning, och att det är avgörande att det finns en koppling mellan
strategi, målsättning och ekonomistyrning (se t.ex. Merchant & Van der Stede, 2007;
Almqvist m.fl. 2020, 12–14). Det finns en mångfald av styrverktyg och det finns inga
entydiga svar på vilka verktyg som är bäst att använda i olika situationer, utan varje unik
situation kräver anpassning. Greve och Andersson (2017, 10) noterar att det är fråga om
sociala system och inte tekniska system i ekonomistyrning.
Ekonomistyrningen kan vara strategisk, taktisk eller operativ. Tidigare låg fokus på att
kontrollera kostnader och att mäta i monetära mått. Orsaken var att det över lag är enklare
att kontrollera dem. Speciellt inom icke-vinstdrivande organisationer har kostnader av
tradition varit det som medarbetarna har kunnat påverka, till skillnad från intäkterna som
är beroende av skatter (Andersson & Greve, 2017, 9; Almqvist m.fl., 2020, 60–61). Det
som många forskare hänvisar till inom ekonomistyrning är en typologi av Malmi och
Brown (2008) som ett övergripande styrverktyg. Malmi och Brown benämner det som
management control system. Systemet lyfter fram ett styrverktyg med tre olika nivåer
som innefattar administrativ styrning, cybernetisk styrning och kulturstyrning (Malmi &
Brown, 2008, 291–295).
Några exempel på metoder inom ekonomistyrning är att styra med hjälp av olika
nyckeltal, genom balanserade styrkort och att införa shared services centers. (Greve,
7

2009; Merchant & Van der Stede, 2007; Malmi & Brown, 2008; Almqvist m.fl., 2020).
Med hjälp av att se på nyckeltal i form av t.ex. lönsamhet, likviditet och soliditet kan
organisationer bli bättre och hitta lösningar på olika problem som kan uppkomma. Här
poängteras att samma mått kan ligga som grund vid olika mätningar men se olika ut från
olika perspektiv. Även inom icke-vinstdrivande organisationer kan nyckeltal vara
relevanta och det finns diskussioner kring relevans och legitimiteten med nyckeltal som
styrningsverktyg (se t.ex. Catasús, 2013, 143–150; Almqvist m.fl., 2020, 104–161). För
en icke-vinstdrivande organisation ska resultatet för årets verksamhet helst landa på noll.
I praktiken är det omöjligt att göra det under en räkenskapsperiod. Istället arbetar man för
att det ska balanseras upp under några perioder. (Almqvist m.fl., 2020, 58–60). Vid en
styrning med nyckeltal kan fokus till exempel vara på organisationens balansomslutning
eller kassaflöde. Särskilt kassaflödet kan säga mycket om en organisation och det kan se
väldigt olika ut. I tider av finansiell osäkerhet är det viktigt att en organisation har ett bra
kassaflöde och tillräckligt med likvida medel för att klara sig, även om det under en tid
inte skulle komma likvida medel in i organisationen (ibid.).
Balanserade styrkort som lanserades av Norton och Kaplan (1992) är en metod där
organisationens strategi får en viktig roll. Med hjälp av balanserade styrkort kan strategin
sammankopplas med den dagliga verksamheten (Greve, 2009, 65). Även andra än
organisationens

ekonomer

kan

arbeta

med

balanserade

styrkorten.

Genom

implementering av strategier kan de anställda veta vartåt det bär, vad som är relevant och
viktigt (Petri & Olve, 2013, 168). Att implementeringen är avgörande för strategin är det
många forskare som belyser när de poängterar att många strategier faller på grund av att
implementeringen är bristfällig (Allio 2005; Joyce & Drumaux, 2014, 317). Istället är det
vanliga att satsa tid och resurser på att ta fram själva strategin (Allio, 2005). En strategi
kan vara både planerad och också något som växer fram under tidens gång (Wadström
m.fl. 2017; Almqvist m.fl., 2020, 13). Med strategin kan en organisation ha system för att
utforska mål och hur väl man lyckas med dem (Johanson & Vakkuri, 2017). Genom den
kan organisationen även definiera hur dess resurser ska användas och anpassa den till de
förutsättningar som finns (Merchant & Van der Stede, 2007, 6). Organisationen behöver
därmed ha kunskap om sig själv, vad som händer i omgivningen runtomkring, hur
samhällsutvecklingen är och var fokuset behöver vara (Almqvist m.fl., 2020, 13). Ett
starkt sätt att kommunicera strategin är i form av en strategikarta och strategiberättelse
(Kaplan & Norton, 1992). En fungerande strategikarta kan på ett tydligt och
8

lättöverskådligt sätt tillsammans med en beskrivande strategiberättelse sammanställa det
viktigaste inom organisationen. Strategiberättelsen får enligt Petri och Olve (2013, 172)
inte vara längre än en A4-sida och ska då innehålla målet för verksamheten,
kundupplevelse, process och utveckling. I grunden är styrverktyget balanserade styrkort
framtaget för vinstdrivande organisationer, men har senare även anpassats till ickevinstdrivande organisationer (Kaplan, 2001). För icke-vinstdrivande organisationer kan
det dock vara utmanande att på ett tydligt och koncist sett formulera strategin (Kaplan,
2001, 358). Inom offentliga organisationer är en tanke med strategi att organisationen ska
kunna hålla en god service för sina medlemmar (Plant 2009, 38).
Shared services centres (SSC) är en modell där stödfunktioner inom en större organisation
tillhandahålls av en centraliserad enhet. Exempel på stödfunktioner är fakturering,
lönehantering och reseräkningar. Orsaken till att SSC inrättas är förväntad effektivering
och minskade kostnader för det administrativa. En annan förväntning är att få ökad
kompetens i uppgifter som inte hör till organisationens kärnverksamhet. Kritik mot SSC
är bland annat känslan av mindre kontroll och den känsla av maktlöshet centraliseringen
kan leda till. Det i kombination med bedömning av risker som uppkommer vid etablering,
implementering och processer är av stor betydelse vid införandet av SSC. (Parment, 2013,
278–288).
Inom offentliga organisationer som kommuner, kyrkor och liknande aktörer stöter den
målinriktade styrningen på problem då allt inte är mätbart i pengar och det uppstår ett
behov av att skapa en annan form av styrning (Holmgren, Mårtensson & Hallström, 2014,
5). Målet blir istället att få bra kvalitet och få ut så mycket som möjligt av de pengar man
betalar in i form av skatt eller annan avgift. ”Konsekvenserna av verksamheten är målet
och pengar är ett medel för att uppnå detta” (Almqvist m.fl., 2020, 73). Under de senaste
30-åren har en typ av styrning kommit att bli aktuell inom offentliga organisationer och
det är New Public Management (NPM). Den har implementerats av många
organisationer. Utvecklingen av och en del kärnområden inom NPM beskrivs i följande
kapitel, 2.1.2.

9

2.1.2 New Public Management
NPM har utvecklats från 1980-talet inom offentliga organisationer. Det finns diskussioner
och olika förklaringar till varför NPM uppkom och vem som gett upphov till det. En
förklaring är att NPM försöker förändra hur aktörer inom offentlig sektor leder,
kontrollerar och redovisar de varor och tjänster som organisationen producerar (Hood,
1995 se Almqvist 2006, 22–23; Osborne, 2010). Organisationerna tog modell från
näringslivet och det blev viktigt med styrning, uppföljning och redovisning (Almqvist,
2006, 24). NPM är ändå mer komplex än så och där finns en mängd tankar och idéer om
vad styrning innebär och hur det inverkar på förvaltningen i organisationen (Almqvist,
2006). Inom organisationer vill man utveckla system för mätning och styrning för att på
det sättet få en bättre koll och en mätbarhet (Almqvist, 2006, 16). Även om mätbarhet
enkelt förknippas med finansiella mått har det också blivit vanligt med mått som är ickefinansiella, något som också märks inom organisationen kyrkan. Till det centrala inom
NPM hör att formulera mål och att göra en uppföljning av dessa mål. Fokus har därför
inom organisationer ändrats till att handla om vad som ska uppnås med en särskild
verksamhet (Almqvist, 2006, 25).
NPM är ingen enhetlig teori utan NPM innehåller en del olika teorier. En av dem är
styrprincip i form av decentralisering. Det innebär en indelning i mindre enheter,
uppdelning enligt marknaden, delegering av arbetsuppgifter, tydlig målstyrning,
resultatansvar bland organisationens enheter, intern avreglering och en plattare
organisation (Södergren 1997 se Almqvist, 2006, 85–86). Några av argumenten för
decentralisering har handlat om effektivitet, motivation och kompetens i och med att det
är enklare att utnyttja de resurser som finns inom mindre enheter och att motivera
medarbetare till att arbeta för organisationens bästa (Almqvist, 2006, 89). För att lyckas
med effektivering och decentralisering lyfts en tydlig styrning fram. Denna styrning
kallas för målstyrning. Det centrala med målstyrning är inte viljan och kunskapen att
uppnå målet utan själva formulerandet och uppföljningen av målet (Rombach 1991, se
Almqvist, 2006, 91–92). Här belyser man vikten av att följa upp ett mål och att det är det
som motiverar organisationens medlemmar att sträva mot att uppnå det. Målen behöver
vara mätbara, uppföljningsbara och tydliga och de behöver kunna tillämpas av alla i
organisationen. Vidare är det inte viktigt att alla i organisationen vet hur man ska uppnå
målet, bara vad målet är. (Almqvist, 2006, 92). Svenska kyrkans anställda kritiserar sin
10

målstyrning eftersom de anser att kyrkan sällan gör en uppföljning och det får då en
motsatt effekt. Den motsatta effekten leder till att det inte längre motiverar de anställda
att fokusera på målsättningen med sin verksamhet utan istället blir det enklast att bara
kopiera målsättningarna från tidigare år. (Edlund, 2020).
Det finns en hel del kritik mot NPM. Bland annat kan det anses att allt mer resurser går
åt till administration istället för till kärnverksamheten och att NPM kräver mycket
byråkrati och inte ger någon självklar eller effektivare styrning (Johansson & Skoog,
2015). Inom forskningen kring organisationer och organisationsteorier talar man om en
post NPM-rörelse där bland annat NPM kritiserats för att vara för fokuserat på
prestationsmått och då finns det en risk för att man inte längre fokuserar på mottagaren
(Quist, 2009, 40–41). Vidare kan administrativa reformer leda till ökade kostnader och
enligt Nilsson (2009, 146–147) blir det fort en spiral där åtgärder för att motverka ökade
kostnader leder till nya administrativa reformer. Den största oron för administrativa
reformer verkar just vara oron för en ökad administration och att de som förväntar sig
mest av reformen är tjänstemän och politiker medan operativt anställda förväntar sig
mindre av sådana här reformer (Nilsson, 2009, 147–151).
Forskningen inom offentliga sektorn börjar allt mer fokusera på en vidare utveckling av
NPM till något som går under namnet New Public Governance (NPG). NPG lyfts fram
som en tredje våg av offentlig förvaltning där första vågen är Public Administration (PA),
den andra vågen NPM och den tredje blir då NPG (Osborne, 2006). Här följer nu en
beskrivning av NPG.

2.1.3 New Public Governance
I New Public Governance är det olika nätverk inom flera olika nivåer som blir det
centrala. Styrningen fokuserar på relationerna som finns på en mellanorganisatorisk nivå,
till skillnad från NPM där nivån är mer hierarkisk och där olika enheter är mer
självständiga och tävlar sinsemellan (Osborne, 2006, 382). I NPG är det inte längre enbart
effektivitet och resultat som styr, utan relationer och tillit blir viktigare. Den här
utvecklingen finns som ett svar på att samhället blir allt mer fokuserat på nätverk och ett
relationsbaserat ledarskap och styrning. Teorin bakom NPG är baserat på nätverksteori

11

och organisatorisk sociologi och erkänner den komplexa verklighet vari offentlig
förvaltning fungerar i det tjugoförsta århundradet (Osborne, 2006, 382–384).
NPG fokuserar på interorganisatoriska relationer där tillit, relationellt kapital och
relationella kontrakt blir viktiga ingredienser vid styrning (Osborne, 2006, 384). Osborne
(2006, 384) framhåller att NPG har styrkor att kombinera både PA och NPM i och med
att den erkänner den inbördesrelation som finns mellan både beslutsfattande och
tillhandahållande av tjänster. Osborne framhåller att NPG är ett nytt paradigm inom
offentlig förvaltning men att det inte ska tolkas som den nya bästa vägen (2010, 6) utan
hjälpa att förstå och utveckla beslutsfattande och tillhandahållande av service inom den
offentliga sektorn (2010, 413–414). NPG är i sig inget nytt, utan ett begrepp på ett nytt
paradigm över något som redan finns och tillämpas inom offentlig förvaltning och
styrning (Osborne, 2010). NPG kan vidare fungera som ramverk inom offentliga sektorn
för att ge hjälpmedel till att analysera och utvärdera organisationen (ibid.).
För att få en större förståelse av NPG och forskningen kring det paradigmet sammanställer
Osborne (2010, 11) sju olika frågor ur vilken forskningen kan närma sig ämnet. Frågorna
är:
1) Fundamental: Vad är de grundläggande enheterna för analys av genomförande
och uppföljning inom offentlig service?
2) Organisation: Vilken struktur på organisationen är bäst lämpad för att leverera
service i ett pluralistiskt samhälle?
3) Hållbarhet: Vad innebär hållbarhet och hur säkerställer vi hållbar offentlig
service?
4) Värdegrund: Vilka värden stödjer implementering och tjänster av offentlig service
i ett hållbart system?
5) Kompetens: Vilka färdigheter krävs för relationsskapande?
6) Ansvar: Hur fungerar ansvarsutkrävningen i ett fragmenterat och pluralistiskt
system?
7) Utvärdering: Hur ska hållbarhet, ansvarsutkrävning och relationsskapande
utvärderas inom offentlig service?

12

Utvecklingen av styrning från NPM till NPG går även det vidare. I denna avhandling
granskas inte de desto mera. Den styrning som många tillämpat är budgetstyrning och här
följer nu diskussion kring den styrningen.

2.1.4 Budgetstyrning
Budget, budgeteringsprocesser, olika modeller av budgeter och dess uppgift och roll inom
organisationer är ämnen som det forskats mycket om. I denna avhandling förs ingen
djupare diskussion kring budgeteringen i sig, utan fokus är på den budgeteringsprocess
som är den mest allmänna när det gäller offentliga och icke-vinstdrivande organisationer.
Planering,

samordning,

resursallokering,

ansvarsfördelning,

dimensionering

av

verksamheten, uppföljning, kommunikation, medvetenhet och motivation är exempel på
övergripande syften med budgetering (Kullvén, 2015, 24–28). Budgetering är något som
gjorts i århundranden inom offentlig förvaltning och varit det styrverktyg som använts
mest (Andersson & Greve, 2017, 171). Med budgetering kan man samla in information
och kommunicera ut den och den finns för att stödja övrig verksamhet i organisationen
(Kullvén, 2015, 10–11). Budgeten kan till sin form vara fast finansiell, icke-finansiell,
nollbas, ändamåls, program, aktivitetsbaserad och föränderlig i form av reviderad,
flexibel, rörlig och rullande (ibid. 64–103). Budgeteringen fokuserar på framtiden,
fördelar ansvar, uttrycks oftast i monetära termer och gäller en avgränsad tidsperiod
(Andersson & Greve, 2017).
Budgeteringen i icke-vinstdrivande organisationer, såsom kyrka och kommun, har en
uppbyggnad och prägel som bygger på skatteintäkter. Själva budgeteringsprocessen kan
gå till på många olika sätt. Drury (2012, 380) lyfter fram en modell där ledaren eller
ansvariga för ett visst område börjar med att uppskatta de kostnader som krävs för att
upprätthålla verksamheten och lägger till eventuella utvecklingskostnader. De här mindre
områdesbudgeterna sammanställs sedan av ekonomiansvariga till ett gemensamt
budgetförslag för hela organisationen. Tanken är att skatteintäkterna och bidragen ska
räcka till att täcka kostnaderna. Hela den här processen handlar då om att estimera
kommande intäkter. För att kunna hålla koll på budgeten blir uppföljningen med
granskning av utfall centralt och de ansvariga jämför utfallet med det budgeterade
(Kullvén, 2015, 19). Ifall intäkterna inte ser ut att räcka till behöver det endera skäras i
verksamheten eller så behöver skatteprocenten höjas. Eventuellt behöver båda åtgärderna
13

göras ifall underskottet ser ut att bli stort (Drury, 2012, 380). Denna form av budgetering
blir en slags ansvarsstyrning där budgeten blir ett redskap för styrningen över ett visst
område (Andersson & Greve, 2017, 182–183). Syftet blir att få medarbetarna att sträva
mot målsättningarna och här blir ansvar och förståelse centralt (Kullvén, 2015, 17–18).
Budgeteringen är ett betydelsefullt verktyg inom offentlig förvaltning och för ledare är
det viktigt att kunna hålla budgeten (Adolfsson & Solli, 2009). Det finns dock en del
svårigheter med budgeteringen i kyrkor, kommuner och andra icke-vinstdrivande
organisationer. Bland annat kan det i vissa fall vara svårt att sätta upp exakta mått och
svårt att mäta de faktiska prestationerna eftersom allt inte går att mäta i monetära mått.
Här syns en tydlig skillnad jämfört med vinstdrivande företag där resultat långt kan mätas
genom skillnaden på försäljningsintäkterna och kostnaderna som krävts för att uppnå
intäkterna. I icke-vinstdrivande organisationer finns inte samma tydliga koppling mellan
de resurser som används och den inverkan de här resurserna har på resultatet som uppnås.
Istället får oftast kostnaderna stor uppmärksamhet medan aktiviteten och syftet inte får
särskilt stor uppmärksamhet. Det vanliga med denna modell är att budgeten ofta fastställs
genom kontroll och justeringar av historiskt data. (Adolfsson & Solli, 2009).
Det

finns

utmaningar

med

budgeteringsmodellen

där

kostnaderna

får

stor

uppmärksamhet, något som Drury (2012, 380) lyfter fram genom att konstatera att det
inte ger någon garanti för att resurserna används klokt. Att det mätbara får stort fokus är
något som även Kullvén (2015, 31) uppmärksammar och konstaterar att det är enklare att
mäta kostnader än t.ex. kundnöjdhet. Andra utmaningar är att budgeten och planen kan
vara föråldrade redan innan de börjar gälla (Adolfsson & Solli, 2009, 51). Även
Wallander (1995), en förespråkare för budgetlös styrning, har ifrågasatt budgeteringen
inom offentlig förvaltning eftersom budgeterna bygger på prognoser och görs länge på
förhand. Inom förvaltning och budgeteringsprocesser av det här slaget kan det vara
besvärligt att identifiera och beskriva de mål som ska uppnås. Lätt går det så att tidigare
årsplaner kopieras för att en budget enbart ses som en plan som inte styr verksamheten i
någon större mån än att arbetet kan fortgå som tidigare (Edlund, 2020; Adolfsson & Solli,
2009, 27). Budgeteringsmodeller med olika ansvarsområden och avdelningar kan i sig
också vara riskfyllda i form av att avdelningar arbetar skilt för sig och nödvändigvist inte
strävar mot samma mål (Kullvén, 2015, 21). Det finns även risker för konflikter mellan
budgetstyrning, strategi- och verksamhetsplanering och en friare verksamhetsform där de
anställda snabbt behöver kunna anpassa sig till situationen och läsa in behoven och vad
14

som just då behöver göras. Den här konflikten framkommer bland annat hos de anställda
i Svenska kyrkan (Edlund, 2020). Övriga utmaningar med budgetering är att den kan
medföra en falsk säkerhet, den kan gå att manipulera, den kan fungera som ett maktspel
och är både arbetskrävande samt att indelning i budgetår kan leda till dålig
framförhållning (Kullvén, 2015). En del organisationer har valt en budgetlös styrning
medan många väljer att hålla kvar budgeten men gör förändringar i form av förenklingar
och mera löpande och rullande budgeteringar (ibid, 33).

I den här avhandlingen

undersöks hur budgeteringsprocessen går till i en församling i Borgå stift och i vilken
mån verksamheten styrs av budgeteringen. Vidare granskas också om de gör
korrigeringar mellan olika år eller mest använder sig av att kopiera tidigare årsplaner. I
empirin, kapitel 4.21, presenteras församlingens budget och arbetet kring den.
Som konstaterats tidigare behöver organisationer även hålla sig till vissa ramar som finns
inom den samhällssektor de är verksamma. Här följer därför nu en genomgång av
institutionella logiker och det komplexa nätverk det är.

2.2 Institutionella logiker
Institutionella logiker utgör ett metateoretiskt ramverk när det kommer till att undersöka
hur individer och organisationer påverkas av att vara i institutionella system, enligt
Persson och Uhnoo (2018, 64). Begreppet utvecklades ur institutionell teori på 1970-talet.
Det finns olika institutionella ordningar som profession, lokalsamhälle, stat och marknad
och varje ordning har sin egen logik. Forskningen inom institutionella logiker är bred och
empiriska data kan vara hämtade från universitet, hälso- och sjukvård, kyrka, och
redovisningsbyråer för att nämna några exempel (Thornton & Ocasio, 2008).
Själva begreppet introducerades år 1985 av Alford och Friedland (se Thornton & Ocasio
2008) som påstår att det är något som finns inom alla institutioner i den västerländska
kulturen och är metoder och symboliska konstruktioner som utgör organisationsprinciper
och som både organisationer och individer kan utveckla (Friedland & Alford, 1991, 248,
se Kvarnström, 2016). Vidare konstaterar de att kärnan inom samhällsinstitutioner är
marknaden, staten, familjen, demokratin och religion. De har alla en egen central logik
(Thornton & Ocasio, 2008). Begreppet institutionell logik har utvecklats vidare av
Thornton och Ocasio som ett svar på diskussionen kring att förståelsen och tolkningen av
15

begreppet varit bred. De definierar det som principer som säger hur verkligheten ska
tolkas, och för att få en förståelse av det behöver det tolkas utgående från institutionell
teori och analys (Thornton & Ocasio, 2008).
Inom organisationsforskning har studien av institutionell teori en lång historia och går
tillbaka till 1940- och 1950-talen. De första stora namnen inom den här forskningen var
Selznick, som fokuserade på organisationer och institutioner genom empirisk forskning,
och Parson som granskade samverkan mellan organisationer genom universella regler,
kontrakt och myndigheter (se Thornton & Ocasio, 2008). Det här forskningsområdet
utvecklades vidare av Meyer och Rowan samt Zucker som lyfte fram den roll som kultur
och kunskap har vid institutionell analys. Meyer och Rowan betonade moderniseringen
av regler som tas för givet ur ett makroperspektiv. Denna betoning ledde till isomorfism
för de formella organisationsstrukturerna. Från ett mikroperspektiv fick den kulturella
rollen en viktig betydelse som ett mått på institutionalisering (se Thornton & Ocasio,
2008). Isomorfism kom vidare i fokus när DiMaggio och Powell utvecklade teorin och
fokuserade på tvingande, normativ och mimetisk isomorfism. Teorin med institutionella
logiker utvecklades vidare av bland annat Friedland och Alford, Thornton och Ocasio
samt Scott med flera som definierade det som att institutionella logiker handlar om att
institutioner hittar mening och innehåll (se Thornton & Ocasio, 2008).
Begreppet institution kan ha flera olika betydelser, men när det kommer till begreppet
inom nyinstitutionell teori förstås det i relation till grundvalen en organisation gör genom
beslut, handling och tal (Edlund, 2020, 55). Begreppet i sig har ingen enhetlig definition,
men en utbredd tolkning är att det kan delas upp i tre kategorier: regler, normer och
kognitiva föreställningar som alla ställer institutionella krav (Tengblad 2006, 10–11, se
Edlund, 2020, 56). Begreppet institution och institutionell logik kan ibland användas
synonymt, vilket är värt att tänka på vid referenssökning. Institutioner har en
organiserande kraft och rymmer en symbolisk och materiell aspekt. Med hjälp av
institutionella logiker kan en aktör få vägledning hur man ska bete sig (Edlund, 2020, 59–
60). Organisationer kan ha multipla logiker som både kan fungera tillsammans eller också
konkurrera mot varandra (Sahlin-Andersson, 1998, 159; Kvarnström 2016).
Antalet institutionella logiker varierar och det finns ingen enhetlig definition vad som kan
räknas som det, och inom forskningen verkar det enligt Edlund (2020, 60) finnas en
erfarenhet och intuitiv känsla för hur begreppet kan användas. En del forskare har valt att

16

klassa in institutionell logik i sju olika logiker för västvärlden och dessa är: familj,
gemenskap, religion, stat, marknad, profession och bolag (Thornton, Ocasio &
Lounsbury, 2012, 54–55 se Edlund, 2020, 60). Inom organisationer är det vanligt att en
eller några logiker dominerar, men att det även finns andra logiker i organisationer. Det
är här som det kan bli konkurrens mellan logiker, och denna konkurrens kan skapa
konflikter (Edlund, 2020, 61; Kvarnström, 2016). Många hanterar olika institutionella
logiker parallellt, både inom organisationen och mellan organisationer (Kvarnström,
2016, 187). Ett begrepp som kommit att bli vanligt bland konkurrerande och
sfäröverskridande organisationer är begreppet hybrid med en blandning av två logiker.
Detta begrepp är enligt Johanson och Vakkuri (2018) mångtydigt och lätt att se överallt.
De definierar det som något orent som existerar mellan något rent och fokuserar sin
forskning kring de genomskärningar och gränser som finns mellan privat och offentlig
verksamhet. Hybriditet kan även finnas inom organisationer (Johanson & Vakkuri, 2018).
Johanson och Vakkuri (2018) lyfter fram att hybrida organisationer är komplexa och att
det krävs en stor förståelse i vad det är som driver organisationerna. Begreppet har även
ifrågasatts av en del forskare som konstaterat att en hybrid kan fungera relativt
friktionsfritt inom en organisation och att det inte nödvändigtvis skapar en konflikt utan
något som blir till gagn för organisationen (Edlund, 2020, 63). Även Johanson och
Vakkuri (2018) lyfter fram problem med en hybridisering och konstaterar att det är
motiverat att se det som att det har ett eget institutionellt utrymme.
Även andra begrepp än hybridisering kan användas och Kvarnström (2016, 192) är en av
de forskare som istället för hybrid vill använda begreppet tvåspråkighet då det antyder att
flera logiker kan fungera sida vid sida. Inom tvåspråkigheten förhåller man sig också till
olikheter mellan logiker men till skillnad från en hybrid byggs ingen logik upp kring en
kombination av olikheterna, utan de fungerar separat men tillsammans. Den här typen av
logik fungerar inom hela organisation, inom en avdelning och hos en individ.
(Kvarnström, 2016, 190–192). Vidare lyfter Kvarnström (2016, 188–190) fram att
institutionella logiker kan fungera som narrativa konstruktioner. Enligt den tolkningen
handlar olikheterna mera om en friktion än en stor pågående konflikt som måste lösas.
Inom narrativa konstruktioner bebos världarna av människor med olika målsättningar
som agerar på olika sätt. Ser man på institutionella logiker som en narrativ konstruktion
är de enligt Kvarnström (2016, 189) inte svåra att se, förstå eller undersöka utan de blir
mera strukturerade, närvarande och betydelsefulla. På det här sättet blir logikerna mer
17

påtagliga och inte längre något som är fördolt för en. När logiker fungera som en narrativ
konstruktion, uttrycker Kvarnström (2016, 189) det så att ”omgivningen begripliggörs på
ett analytiskt sätt”. Dock är inte det här målet för aktörerna inom logikerna, utan som
Kvarnström (2016, 190) lyfter fram är målet att få arbetet gjort. Tanken med narrativa
konstruktioner inom studier av institutionella logiker och institutionell komplexitet är
något som skiljer Kvarnströms forskning från tidigare forskningar. Utgående från en
studie av institutionella logiker inom kyrkan är tanken på narrativitet relevant i och med
att det ger en förståelse för hur världar krockar utan att egentligen krocka.
Förhandlingsutrymme istället för handlingsutrymme är den sista av lösningarna på
motstridigheter som Kvarnström (2016, 192–194) lyfter fram. Hon ställer sig frågan ”Kan
aktörernas samspelande av de två institutionella logikerna tolkas som aktörskap” eftersom
det uppstår ett handlingsutrymme i och med komplexiteten mellan konkurrerande logiker
(Kvarnström, 2016, 193). Med samspelandet finns det ingen plan om att göra en
förändring och därför passar det inte in som institutionellt entreprenörskap eller
institutionellt arbete. Det är därför enligt Kvarnström (2016, 193) mer motiverat att föra
fram det som en form av förhandlingsutrymme istället för handlingsutrymme.
Behovet av att kategorisera och styra med hjälp av institutionella logiker och teorier inom
organisationer kan likt NPM leda till att alltför stor vikt läggs vid det administrativa. Det
finns inga garantier för att en anpassning till logiker leder någon vart. Risken med en
anpassning är den görs enligt en logik som styr marknaden eller den privata sektorn, vilket
betyder att logiken inte fullt ut kommer att fungera i den offentliga sektorn om den inte
anpassas och reformeras. Det här är något som bland annat Nilsson (2009, 130)
poängterar.
När det kommer till att granska institutionella logiker inom kyrkan används Edlunds
forskning kring konkurrerande logiker inom svenska kyrkan som referensram. Detta
eftersom de frågor hon ställer också är relevanta i den här avhandlingen. I sin forskning
ställer Edlund (2020, 72) frågan hur man kan undersöka och identifiera institutionella
logiker inom kyrkan. Ett möjligt sätt är att studera ämnet genom den beskrivning som
Thornton med flera ger när de menar att avtal och handlingar mellan människor
materialiserar logikerna. Edlund väljer dock att inte använda den beskrivning utan väljer
istället att granska institutionella logiker utgående från ett snävare perspektiv när det är
kyrkans verksamhet som står i fokus. Edlund (2020, 74) granskar istället institutionella
logiker utgående från fem olika aspekter: ”1) vilken roll tillskrivs medarbetaren 2) vad
18

driver och motiverar arbetet 3) vad är styrande för arbetet 4) hur arbetets resultat avgörs
5 vad kännetecknar arbetsprocessen.” Eftersom hon skriver utgående från institutionell
logik inom svenska kyrkan används samma tillvägagångssätt vid granskningen av
empiriska data i den här avhandlingen.
De fem aspekterna finns enligt Edlund (2020, 120) identifierade inom två olika logiker.
De två logikerna är den verksamhetsnära logiken och den målrationella logiken. Inom
den verksamhetsnära logiken styrs arbetet av det uppdrag man har och resultat är svåra
att mäta. Arbetstiden är inte relevant i och med att det är uppdraget som är viktigare (ibid).
Målrationella logiken å sin sida drivs av ekonomi och mål. Inom den här logiken är det
enklare att mäta resultat (Edlund, 2020, 122). Tabell 1 illustrerar de olika aspekterna som
finns inom de båda logikerna.
Tabell 1 aspekter av den verksamhetsnära och den målrationella logiken

Källa: enligt Edlund (2020, 120)

Edlund lyfter fram att det kan uppstå konflikter när de här två logikerna möts inom samma
tak. Framför all kolliderar de, enligt Edlund (2020, 122), vid frågor om kunskap, tid och
mål och kan på det sättet bidra till en grundkonflikt i hela organisationen. Kollisionen och
spänningen mellan logikerna bidrar också till att det finns utmaningar med styrningen.
Då budget, verksamhetsplan och tidsanvändning är viktiga inom den målrationella
logiken, är de mindre viktiga inom den verksamhetsnära logiken. Inom den
verksamhetsnära logiken är det istället viktigt med en meningsfull verksamhet som har
något att ge (Edlund, 2020, 149).
19

För att klara av konkurrerande logiker inom organisationen finns behov av olika strategier
så att logikerna mera samverkar än motverkar varandra. Edlund (2020, 143–148) lyfter
fram olika strategier till det. Här nämns bland annat särskiljning, omdefiniering av
begrepp, parallell bokföring av tid och sammanställning av den gemensamma vägen för
organisationen.
Dessa teorier kommer närmare att granskas i kapitel fem där resultatet från empirin
kommer att analyseras utgående från den teoretiska referensramen. Här följer nu en
diskussion kring avhandlingens forskningsmetod.

20

3 Metod
I det här kapitlet diskuteras de metoder som används i avhandlingen och hur de har
tillämpats i praktiken.

3.1 Forskningsmetod
Den här avhandlingen är skriven inom ämnet redovisning och styrning med fokus på
styrning i organisationer som är icke-vinstdrivande. I detta fall evangelisk-lutherska
kyrkan i Finland. Ett trossamfund med offentligrättslig ställning och som länge haft en
väsentlig roll i det finländska samhället. Studien är delvis tvärvetenskaplig i och med att
den granskar ett ämne som berör både ekonomi och teologi. Caroline Edlund väljer i sin
avhandling När jag får vara ute på fältet dansar jag tango! att kalla det här gränslandet
för en organisationsteologisk studie, ett begrepp som också kan innefattas på den här
avhandlingen. Genom det begreppet kan en granskning göras av hur självförståelsen
bland kyrkligt anställda påverkas av olika former av organisering (Edlund, 2020, 37).
Metoderna som används i denna avhandling är hämtade från företagsekonomiska
forskningsmetoder och samhällsvetenskaplig forskning i och med att fokus för
avhandling är inom ämnet företagsekonomi och inte teologi.
Enligt Ahrne och Svensson (2015) behöver den som forskar och skriver en avhandling ta
ställning till vilka metoder som är lämpligast att använda samt hur man ska göra urval av
empiriska objekt och analysera materialet. Att ha en fungerande forskningsdesign är a
och o när det kommer till att lyckas ta sig fram till målet i forskningen (Yin, 2007, 39).
Med det i åtanke har skissen för denna avhandling varit att göra en fallstudie och granska
hur styrning och konkurrerande institutionella logiker ser ut i praktiken i ett trossamfund
i Finland. Det är i form av en kvalitativ studie där fokus varit att utgående från empiriska
data göra en analys av hur det ter sig. Det typiska med kvalitativ forskning är att den
bygger mer på ord än siffror och på intervjuer och textanalyser (Yin, 2011; Ahrne &
Svensson, 2015; Bryman & Bell, 2011).
Bryman och Bell (2011) lyfter fram en modell med de viktigaste stegen för en kvalitativ
forskningsprocess och den har fungerat som ett tydligt hjälpmedel i skrivandet. De viktiga
stegen är gjorda utgående från en studie av Prasad (1993). Stegen består av: 1) generella
21

frågeställningar, 2) val av relevanta platser och undersökningspersoner, 3) insamling av
data, 4) tolkning av data, 5) begreppsligt och teoretiskt arbete, 5a) specificering av
frågeställningarna, 5b) insamling av ytterligare data och 6) rapport om resultat och
slutsatser. De här delarna följer en kronologisk ordning även om man i punkt 4 och 5 kan
behöva gå tillbaka.

3.2 Fallstudier
Avhandlingen är designad som en fallstudie. Kännetecknade för en fallstudie är att den
är en forskningsdesign och forskningsstrategi som ger en ram för insamling och analys
av data (Bryman & Bell, 2011, 62; Yin 2007, 29). Med en fallstudie kan man t.ex. få svar
på frågorna hur och varför och man kan göra en fallstudie endera på ett eller flera fall
(Yin, 2007; Bryman & Bell, 2011). I avhandlingen görs en fallstudie av ett enda fall.
Bryman och Bell (2011, 88) lyfter fram några frågor som anses vara relevanta när det
kommer till den här typen av studier. Dessa frågor är ”I vilken utsträckning har de
teoretiska idéer som presenteras stöd av empiriska data? Är den teoretiska analysen
tillräckligt stringent? Kan analysen till exempel visa på samband mellan de olika
teoretiska idéer eller begrepp som utvecklats på grundval av dessa data?” Det här är frågor
som ständigt återkommer i denna avhandlings skrivprocess. Har teorierna stöd av
empiriska data, är det logiskt och hur ser sambandet ut? Det viktiga blir teorierna och att
det finns ett samband mellan teori, empiriskt material och analysen.

3.3 Empiriska data
För att få fram empiriska data kring målstyrning och budgeteringsprocesser behövdes
intervjuer och material i form av budget och bokslut. Budgeten och bokslutet innehåller
verksamhetsplan och verksamhetsberättelse.
Intervju som metod är centralt inom fallstudier (Yin, 2007, 116). Det finns flera olika
typer av intervjuer med allt från strukturerade intervjuer till helt ostrukturerade samtal.
Den intervjumodell som använts i denna avhandling är en semistrukturerad intervju där
en intervjuguide fått fungera som riktlinje för intervjun (Bryman & Bell, 2011, 475).
22

Intervjuguiden finns som bilaga 1 i avhandlingen. Modeller till en del frågor är hämtade
ur Edlunds avhandling medan övriga är formulerade enligt syfte och frågeställningar i
avhandlingen. Svaren formulerades fritt och vid intervjuerna togs frågorna i olika ordning
och det kunde komma följdfrågor eller nya frågor enligt hur samtalet eller intervjun gick.
I den här typen av intervjuer är det vanligt med utförliga svar och den som intervjuar kan
återkomma till samma person flera gånger (Bryman & Bell, 2011, 474–495). I den här
avhandlingen gjordes sex intervjuer och intervjuerna gjordes på arbetsplatsen och under
arbetstid. Tre av respondenterna fick frågorna på förhand eftersom de hade lite ont om tid
och ville kunna förbereda sig innan, medan tre av respondenterna var nöjda med att inte
behöva fundera på svaren på förhand. Respondenterna valdes utgående från vissa
kriterier. Personerna behövde ha budgeteringsansvar över åtminstone ett område och
representera olika professioner inom församlingen. Sex personer valdes, eftersom det gav
tillräckligt med information för denna avhandling. Personerna var medvetna om att de
förblir anonyma i avhandlingen.
Person A arbetar med verksamhet och ansvarar för församlingens verksamhet bland barn
och ungdomar. Till dennes ansvarsområde hör att upprätthålla det praktiska och
administrativa med konfirmandarbete och övrigt ungdomsarbete. Personen har ansvar
över sina egna budgetområden. Inom verksamheten anställs ibland ungdomar och unga
vuxna på arvoden eller timlön och då ansvarar personen för att leda dessa.
Person B arbetar inom förvaltning och har ansvar för ekonomin i församlingen. Till
dennes ansvarsområde hör att leda och planera församlingens ekonomiförvaltning,
ansvara för att den handhas på ett effektivt och ändamålsenligt sätt samt att som förman
leda

och

övervaka

arbetet

vid

ekonomi-

och

fastighetsförvaltningen

och

begravningsväsendet. Personen ansvarar också för beredning och föredragning av
ärenden som gäller det egna verksamhetsområdet i kyrkorådet och dess ekonomisektion
samt ser till att beslut verkställs på det egna ansvarsområdet. Vidare uppgör personen
bokslut för församlingen och dess fonder samt uppgör förslag till hela församlingens
budget, verksamhetsplan, skattesats och ekonomiplan till kyrkofullmäktige. Till
personens ansvarsområde hör också att ha hand om redovisningar och statistik till
myndigheter över löne- och personalområden samt för församlingens ekonomiska
statistik till kyrkostyrelsen.

23

Person C är ledande tjänsteman i församlingen och har därmed helhetsansvar för
organisationen. Det inkluderar att vara ordförande för kyrkorådet och leda personalen och
verksamheten och att se till att församlingens lagstadgade uppgifter uppfylls. Personen är
direkt förman till de anställda i andliga uppgifter samt till pastorsexpeditionens personal.
Personen jobbar i ett nära samarbete med person B.
Person D finns inom det administrativa som en stödfunktion till verksamheten. Personen
har budgetansvar för församlingshemmet och församlingens lägergård. Personen
administrerar och ansvarar för alla bokningar av de här utrymmena och är i kontakt med
de personer som hyr eller lånar församlingshemmet i samband med en kyrklig förrättning,
såsom dop, bröllop och begravning. Personen ansvarar för servering vid olika evenemang
och den verksamhet som sker både regelbundet och mera oregelbundet i församlingen.
Personen ansvarar också för städningen i församlingshemmet och på lägergården. Det här
är första gången som den här personen har ett budgetansvar i sitt jobb, personen har
tidigare arbetat inom restaurangbranschen.
Person E ansvarar för skötsel av fastigheter, kyrkogården och alla uteområden. Personen
har även budgetansvar för en del av dessa. Till stora delar går person E:s budget in på
andras budgetområden och därav behöver person E ofta kontrollera med andra om det
finns budgetmedel när något ska göras på olika fastigheter. Till exempel behöver person
E avstämma med person D när något görs i församlingshemmet.
Person F är kantor och har ansvar över all musikverksamhet som församlingen ordnar.
Hen ansvarar också för musiken på förrättningar och gudstjänster. Hen gör upp budget
och målsättningar tillsammans med den andra musikern i församlingen.
I avhandlingen granskades budget och bokslut för åren 2010, 2015 och 2020. Orsaken till
den tidsperioden var att se om det går att utläsa eventuella målstyrningar under de här
perioderna och granska om det görs nya planer eller om det främst är att kopiera samma
från år till år.
Mera om empirin och resultatet finns i kapitel fem.

24

3.4 Teorier som en del av forskningen
Inom forskningen är teorier mycket viktiga och det är det som gör att hela avhandlingen
binds ihop. Svensson uttrycker det såhär: ”teorier gör det helt enkelt möjligt för oss att se
något som något” (2015, 210). Utan teorier blir det bara en platt beskrivning och
genomgång av ett visst fenomen. Med själva begreppet teori menas sätt att beskriva,
sammanfatta och förstå flera fenomen och fall. Teorier kan även förklara sådant man
observerar. Teorier är till sin natur abstrakta och en slags förenkling av världen för att på
något sätt försöka förstå den. (Svensson, 2015, 209–219; Bryman & Bell, 2011, 27–31).
I denna avhandling har teorier en central roll i och med att empiriska data granskats och
analyserats utgående från dem.
De teorier som valdes som grund i avhandlingen är teorier kring New Public
Management, institutionella logiker, New Public Governance och styrning. Teorierna
behandlades i kapitel 3. Det har skrivits mycket om dessa teorier och vid urval av artiklar
och böcker har det relevanta varit att få en övergripande förståelse av ämnen.
Referenssökning kring teorier om institutionella logiker är gjorda utgående från en
eventuell konflikt och konkurrens mellan logikerna. Litteratur om styrning, New Public
Management och utvecklingen mot New Public Governance har valts med utgångspunkt
från artiklar och böcker som använts på kurser av fördjupad nivå inom ämnet, och en
referenssökning vidare från det. Tillvägagångssättet har varit att sammanfatta och ge en
överblick för att sedan kunna förankra forskningsfrågorna och ha en grund till analysen.
Analysen gjordes i form av en fallstudie där teorierna tillämpades i praktiken. Resultatet
tolkades utgående från hur det såg ut i den församling som valdes som
fallstudieförsamling. För att få svar på frågor kring styrning och konkurrerande logiker
gjordes intervjuer enligt kriterierna i kapitel 3.3.
För att hålla fokus i ett forskningsprojekt behöver teorierna innehålla perspektiv, begrepp
och frågor och det behöver finnas ett samspel mellan empiri och teori (Svensson, 2015–
218). För samspelet mellan teori och empiri lyfts begreppen induktion och deduktion
fram. Induktion är generella slutsatser som dras utifrån enskilda fall och data medan
deduktion är logik och bygger på att man utgående från allmänna teorier drar slutsatser
om ett enskilt fall (Svensson, 2015, 218). Deduktiv teori är det vanliga inom
samhällsvetenskaplig forskning. Bryman och Bell (2011, 31–32) beskriver processen
genom de här punkterna: 1) teori, 2) hypoteser, 3) datainsamling, 4) resultat, 5)
25

hypoteserna bekräftas eller förkastas och 6) omformulering av teorin. Den här processen
behöver nödvändigtvis inte vara linjär utan forskaren kan under processen ha fått en
förändrad syn på teori, eller det har kommit upp andra teoretiska idéer under processen.
Den här avhandlingen är en deduktiv undersökning. Processen har gått igenom punkterna
1–6 som Bryman och Bell lyfter fram.

3.5 Trovärdighet och transparens
För att få en trovärdighet har undersökningen gjorts på ett sådant sätt att andra som gör
samma undersökning kunde komma till samma resultat och slutsatser. Ahrne och
Svensson (2015) samt Bryman och Bell (2011) lyfter fram att man kan öka trovärdighet
genom transparens, återkoppling till fältet och triangulering. Kvalitativ forskning kan
kritiseras för att vara subjektiv i och med att forskningen görs utgående från forskarens
perspektiv. Till en viss del kan den inte vara helt objektiv, men det tillåter inte forskaren
att komma med resultat eller tyckande utan empirisk grund (Svensson, 2015, 215;
Bryman & Bell, 2011, 416–418). Tanken på subjektivitet har funnits med under processen
med avhandling, främst utgående från perspektivet att en bedömning av relevanta frågor
och infallsvinklar lätt blir subjektivt. Här blev handledning och opponering viktiga
redskap för en ökad objektivitet. Insamlingen av empiriskt material är komplext och det
finns möjlighet att ha flera olika perspektiv och beskriva ett fenomen eller tolka ett
material på olika sätt, något som Ahrne och Svensson (2015) beskriver som en
förutsättning för samhällsvetenskaplig forskning. Vid bearbetningen av det insamlade
empiriska materialet blir forskaren själv ett viktigt instrument, i och med att hen står både
för produktion av data och för analys av materialet och det är forskaren som formar
studieobjektet. Det här är något som beaktats i avhandlingen i och med att skribenten som
både ekonom och teolog kan göra tolkningar och analyser utgående från olika perspektiv.
Materialet som samlats in är öppet, även om respondenterna och den församling som
granskas behandlas anonymt i avhandlingen. Även frågor kring subjektiv tolkning har
beaktats och konstaterats att analysen utgår från teorin och empiriska data som samlats
in.
Tolkningen har en viktig betydelse vid analys av empiriskt material. Genom den skapas
en förståelse och en mening. Här är det viktigt att vara medveten om att människor ser på
och förstår världen, samhället, studieobjektet med mera på olika sätt och utgående från
26

egna utgångspunkter. Ett ämne som bland annat Bengt Kristensson Uggla lyfter fram i
boken En strävan efter sanning – vetenskapens teori och praktik där han för en diskussion
kring begrepp som vetenskap, kunskap och sanning. Detta är ett relevant ämne inom
forskningen med tanke på den mångfald av teorier och alternativa världsbilder som finns.
Bryman och Bell (2011) belyser också problematiken som finns inom kvalitativ forskning
och att man även här kan tala om att validitet och reliabilitet. Med detta i åtanke görs
avhandlingen så transparent det går och många citat av respondenterna och från
rapporterna lyfts fram i resultatet i kapitel fyra.
Tolkning av empiriskt data kan delas in i tre tolkningsfaser: primär tolkning, sekundär
tolkning och tertiär tolkning. Primär tolkningen är något vi omedvetet gör när vi tolkar
det vi observerar medan sekundär tolkning är en tolkning av den primära tolkningen, där
vi till exempel berättar vad vi har upplevt. Tertiär tolkning är den slutliga tolkningen, där
vi går in för att analysera empiriskt data. De två förstnämnda sker ganska automatiskt
medan tertiär tolkning är mer instrumentell och uttalat försöker ge svar på de
frågeställningar som vi har i forskningsprojektet (Svensson, 2015, 210–214; Bryman &
Bell, 2011, 38–41). Dessa tolkningssteg har också varit en del i denna avhandlingsprocess
där första tolkningen gjordes redan vid val av församling och respondenter. Den
slutgiltiga tolkningen har kommit i samband med analysen där respondenternas svar och
de officiella rapporterna tolkats utgående från de teorier som lyfts fram i kapitel två i
avhandlingen.

27

4 Empiri
I detta kapitel presenteras det empiriska material som samlats in i form av intervjuer och
dokument från församlingen. Dokumenten består av budget och bokslut åren 2010, 2015
och 2020. Bokslut och budget innehåller verksamhetsplan och verksamhetsberättelserna.
I kapitlet beskrivs inledningsvis organisationen kyrkan i Finland för att ge en överblick
över organisationen och hur dess förvaltning är uppbyggd.

4.1 Förvaltningen inom Evangelisk-lutherska kyrkan i Finland
Organisationen Evangelisk-lutherska kyrkan är en stor organisation i Finland med över 3
miljoner medlemmar (kyrkans statistik, 2020). För empirin i denna avhandling faller
fokus på kyrkans roll i samhället och en beskrivning av hur förhållandet mellan kyrka och
stat har utvecklats och ser ut i nuläget. Vidare beskrivs kyrkans förvaltning och hur den
är uppbyggd, hur beslutsprocessen ser ut i kyrkan och hur dess ekonomi fungerar.

4.1.1 Förhållande kyrka – stat
Kyrkan har haft en betydelsefull roll genom historien i Finland, och majoriteten av
finländarna hör ännu till kyrkan då närmare 3,8 miljoner finländare är medlemmar i
kyrkan (Kyrkans statistisk, 2020). Utvecklingen har gått från religionstvång till att det i
dag råder religionsfrihet efter den slutgiltiga religionsfrihetslagen som kom år 1922
(Leino, 2012, 46). Som en följd av missionstågen till Finland på 1200-talet blev den
katolska kyrkan den dominerande kyrkan. Kyrkan var en del av det politiska maktspelet
och sambandet mellan stat och kyrka var därför starkt (Sorsa, 2015, 6). I och med
reformationen på 1500-talet blev den evangelisk-lutherska tron rådande och den svenska
kronan fick överhöghet över kyrkan, och kyrkans alla egendomar överfördes till staten
(Leino, 2012, 43).
Från början av 1800-talet då Finland blev en del av Ryssland har Finland haft en
självständig finländsk evangelisk-luthersk kyrka (Leino, 2012, 7). Utvecklingen i Finland
har gått från statskyrka, där staten har bestämmande makt, till folkkyrka där kyrkan själv
28

genom kyrkomötet har bestämmanderätt. Den här utvecklingen skedde i Finland redan år
1869 då den första kyrkolagen stiftades efter många olika diskussioner och förslag (Leino,
2012; Sorsa, 2015, 7). Detta kan jämföras med Sverige där kyrka och stat formellt
separerades så sent som år 2000 (Wejryd, 2016). En följd av detta är att kyrkan i Sverige
fortfarande är betydligt mera politiserad än i Finland. De politiska partierna dominerar
det svenska kyrkomötet och som exempel kan nämnas Socialdemokraterna som innehar
76 av 249 mandat och därmed är den största nomineringsgruppen i det svenska
kyrkomötet (Wejryd, 2016).
I Finland finns det två folkkyrkor, den evangelisk-lutherska kyrkan och den ortodoxa
kyrkan, vilket belyser att Finland en gång i tiden var en del av Ryssland där den ortodoxa
kyrkan är central. Det här är en unik situation i förhållande till de övriga nordiska länderna
(Leino, 2012). Förhållandet mellan folkkyrkorna och staten regleras i kyrkolag respektive
lag om Ortodoxa kyrkan.
Kyrkan har en lagstiftningsmässig autonomi och enligt kyrkolagen (1054/1993, KL) 2
kap. 2§ har kyrkan ”ensamrätt att föreslå kyrkolag i allt som rör endast kyrkans egna
angelägenheter, även ändrande och upphävande av kyrkolag.” I Finlands grundlag
(731/1999) 6 kap. 76§ står följande: ”I kyrkolagen finns bestämmelser om den
evangelisk-lutherska

kyrkans

organisation

och

förvaltning.

Angående

lagstiftningsordningen för kyrkolagen och rätten att ta initiativ som angår den gäller det
som särskilt bestäms i kyrkolagen.” I kyrkolagen (KL 2 §1 mom 2) stadgas vidare att
kyrkans verksamhet och förvaltning regleras närmare av kyrkoordningen som utfärdats
av kyrkomötet (1055/1993, förkortat KO). Att kyrkan ändå står i en nära relation till staten
märks av att kyrkan genom kyrkomötet kommer med förslag till kyrkolagen medan
republikens president och riksdag ska pröva och stadfästa förslagen (KL kap 2 §2 mom
1). I samma paragraf står det också att kyrkomötet har rätt göra framställningar även om
andra lagstiftningar gällande kyrkan.
Kyrkan har skatterätt, vilket visar på dess särställning. Skatten upptas av medlemmarna i
samband

med

statsbeskattningen,

och

församlingarna

får

själva

bestämma

skatteprocenten. Fram till 2016 fick kyrkan en del av samfundsskatten. I diskussionerna
när kyrkan slutade få en del av samfundsskatten framkom motiven till att kyrkan fått ta
del av den. Dessa var att kyrkan upprätthåller en del samhälleliga uppgifter, såsom
folkbokföringsuppgifter, upprätthåller begravningsplatser och bevarar kulturhistoriskt

29

viktiga arv (Sorsa, 2015, 10–11). Från år 2016 har kyrkan istället lagstadgad statlig
finansiering för dessa för samhället viktiga funktioner som en del av stadsbudgeten.
Kyrkan har ett eget arbetsmarknadsverk som bland annat arbetar med kyrkans egna
kollektivavtal. I kollektivavtalet styrs allmänna bestämmelser om anställningar, arbetstid,
semester och lön. I fråga om arbetstiden har kyrkan arbetstagare både med och utan
arbetstid. Personer utan arbetstid är de så kallade andliga arbetarna. Till den gruppen hör
tjänsteinnehavare som arbetar vid kyrkliga förrättningar såsom dop, bröllop och
begravningar. Hit hör också arbete med förkunnelse, fostran, undervisning, diakoni och
mission. I praktiken innebär det att präster, kantorer, diakoner och ungdomsarbetsledare
arbetar utan egentlig arbetstid så att de inte räknar timmar och minuter utan arbetar enligt
arbetsdagar och har bestämda lediga dagar i veckan. Övriga anställda inom kyrkan har
arbetstid enligt timmar och minuter. (KyrkTAK 2020–2022).

4.1.2 Kyrkans förvaltningsstruktur
I kyrkolagens tredje kapitel finns stadgat om kyrkans administration och språkliga
indelning. Landet är indelat i stift, som i sin tur är indelade i prosterier och vidare i
församlingar.

Församlingsindelningen

är

geografisk

så

att

församlings-

och

kommungränserna i stor utsträckning sammanfaller. En församling kan sträcka sig över
flera kommuner, men inom en kommun kan det finnas flera församlingar enbart om de
ingår i en kyrklig samfällighet. Varje medlem är enligt parokialprincipen medlem i den
församling där hen är folkbokförd enligt lagen om hemkommun. Figur 1 visar på
organisationsstrukturen i Evangelisk-lutherska kyrkan i Finland där kyrkomötet är det
högsta beslutande organet. Kyrkomötet består till en tredjedel av prästombud och till två
tredjedelar av lekmannaombud (icke-präster). Kyrkomötet väljs för en fyraårsperiod och
samlas två gånger om året. I KO 20 kap. stadgas att kyrkostyrelsen beslutar om hur
mandaten för kyrkomötet fördelas mellan stiften. Det här görs genom att det totala antalet
ombud för ett stift konstateras utifrån folkmängden och sedan bestäms antalet prästerliga
och lekmannaombud, med undantag för Åland som har ett lekmannaombud oberoende av
folkmängden. Kyrkomötet är det organ som utser den revisionssammanslutning som ska
granska ekonomi och förvaltning i kyrkans centralfond, pensionsfond och
stiftsmyndigheterna under mandatperioden. Revisionssammanslutningen utser en
30

ansvarig CGR-revisor. Kyrkomötet leds av ärkebiskopen, eller om tjänsten som
ärkebiskop är vakant av den biskop som varit längst i tjänst.

Kyrkostyrelsen,

biskopsmötet och kyrkans arbetsmarknadsverk hör till kyrkans gemensamma förvaltning.
Stiften i sin tur leds av biskop, domkapitel och stiftsfullmäktige.
Figur 1: organisationsstrukturen i Evangelisk-lutherska kyrkan i Finland.

Källa: kyrkans officiella webbsida 2020.
En församling fungerar som en självständig enhet eller kan tillsammans med åtminstone
en annan församling ingå i en kyrklig samfällighet i enlighet med kyrkolagen 7 kap 1 §
och kyrkoordningen 10 kap. Ingår församlingen i en kyrklig samfällighet är det
samfälligheten som sköter ärenden som gäller de anslutna församlingarnas beskattning,
fördelning av kyrkoskatten, avgifter till kyrkans pensions- och centralfond, budget,
finansförvaltning, bokföring, bokslut och revision. Varje församling har ett eget
församlingsråd och har representanter i samfällighetens gemensamma kyrkoråd och
gemensamma kyrkofullmäktige. En självständig församlings högsta beslutande organ är
31

kyrkofullmäktige som väljer ett kyrkoråd. Kyrkofullmäktige tar beslut om församlingens
egna angelägenheter, såsom budgetering, investeringar, anställningar och skattesatsen
medan kyrkorådet leder församlingens arbete och verksamhet och bereder ärenden till
kyrkofullmäktige (kyrkolagen 7 kap.; kyrkoordningen 7–10 kap.). Kyrkofullmäktige och
kyrkorådet korresponderar med fullmäktige och styrelsen i en kommun.
I kyrkans fyraårsrapport 2008–2011 (2012, 291) konstateras att församlingsstrukturerna
under den perioden hade genomgått stora förändringar i och med att antalet församlingar
i hela kyrkan minskade med 68 stycken, i huvudsak på grund av förändrade
kommungränser. Även senare har det blivit aktuellt med församlingssammanslagningar,
också i Borgå stift. Vid årsskiftet 2019–2020 gick flera församlingar i Österbotten ihop
då Terjärv, Nedervetil och Kronoby församlingar sammanslogs till en ny tvåspråkig
församling och Pedersöre, Esse och Purmo församlingar sammanslogs till Pedersöre
församling (Kurtén & Vikman, 2019). Nu är det också aktuellt med sammanslagningar
på Åland då det planeras att församlingarna Finström-Geta och Sund-Vårdö ska slås ihop,
liksom också Eckerö och Hammarlands församlingar (Jakobsson, 2020; Borgå stift, notis
5/2021).

4.1.3 Församlingarnas ekonomi
Ekonomin i församlingarna påverkas av skatteintäkterna och är beroende av antalet
medlemmar och sysselsättningsgraden på orten. Skatteprocenten är kring 1–2 procent och
står för ca 80 procent av församlingarnas intäkter. Församlingarna fördelar direkta och
indirekta

kostnader

enligt

upphovsprincipen

på

uppgiftsområden.

Även

om

skatteintäkterna minskar eller håller ungefär samma nivå mellan perioderna har
omkostnaderna för församlingarna fortsatt att öka och församlingarna använder
betydande belopp till investeringar och personalkostnader (Palmu m.fl. 2013, 315–344).
Förutom skatteintäkter får församlingar intäkter i form av avkastning på egendomar,
försäljningsintäkter, avgifter, kollekter och donationer. Avkastningen kan komma av
placeringar, arrende, hyresintäkter och försäljning av skog. Församlingarnas tillgångar
består av skog och mark, kyrkor, kapell, församlingshem, begravningsplatser,
lägergårdar,

arbetsutrymmen och underhållsbyggnader, bostadshus,

lägenheter,

finansieringstillgångar samt andelar i företag och stiftelser. Totalt äger församlingarna
0,7 procent av all skog i Finland. Många församlingar väljer att sälja marker och
32

byggnader, som exempelvis prästgårdar för att kunna koncentrera sig på själva
verksamheten istället. Att äga skog, mark och byggnader kräver också underhåll och
investeringar och det finns inga garantier på att avkastningen genererar vinst (evl.fi,
2020). Kyrkan har också central placeringsverksamhet i form av kyrkans pensionsfond
(KER) som fungerar som pensionsanstalt för evangelisk-lutherska kyrkan i Finland.
Fondens storlek är 1,76 miljarder euro. Kyrkans pensionsfond placerar ansvarsfullt och
beaktar ESG-aspekter i all sin placering. ESG-aspekter är frågor om miljö, socialt ansvar
och god förvaltningssed. De anvisningar som gäller för pensionsfondens placeringar
fungerar också som modell för församlingar och andra investerare inom evangelisklutherska kyrkan i Finland (evl.fi/kyrkanspensionsfond, 2020). Liknande anvisningar
finns också inom bland annat svenska kyrkan (svenskakyrkan.se, 2020).
Årligen sammanställs kyrkans statistik på webbplatsen kirkontilastot.fi och där
framkommer medlemsstatistik, ekonomisk statistik, verksamhetsstatistik, övrig statistik
och personalstatistik. Innehållet på den webbplatsen ger relevant och överskådlig
information om utvecklingen i kyrkan. Samtidigt som webbplatsen också är en del i
centraliseringsutvecklingen i kyrkan. Statistiksidan upprätthålls av kyrkostyrelsen (evl.fi,
2020).
Ett annat stort centraliseringsorgan för den kyrkliga ekonomin är kyrkans servicecentral,
som går under kortnamnet Kipa (Kirkon palvelukeskus). Via Kipa erbjuder
kyrkostyrelsen avgiftsbelagd centraliserad ekonomi- och personalförvaltning. En
gemensam centraliserad servicecentral inrättades 2012, och sedan 2018 har det varit
obligatoriskt för församlingarna att använda sig av den. En av de främsta orsakerna till
inrättande av Kipa var ett försök till inbesparing genom en gemensam plattform för
bokföring,

anläggningsregister,

reskontra

med

mera

för

att

minska

programvarukostnaderna. Inbesparingarna uppskattades uppgå till 5 miljoner euro per år
inom hela kyrkan (Palmu m.fl. 2013, 315–344). Missnöjet gentemot Kipa har dock varit
stort, något som även framkommer bland respondenterna i denna avhandling.
Centraliseringen har bland annat kritiserats för att de ekonomiska inbesparingarna inte
blivit verklighet. Centraliseringen uppskattas istället ha kostat kyrkan som helhet tiotals
miljoner euro. Dessutom har övergången till Kipa lett till sämre kontroll och sämre
service, speciellt på svenska, något som 548 kyrkligt anställda påpekat i en skrivelse till
kyrkomötet angående Kipa (Aaltonen, 2020; Rosila 2020).

33

4.1.4 Strategin Öppna dörrar
En strategi för hela kyrkan, som godkänns av kyrkomötet, görs med sex års mellanrum.
Strategin Öppna dörrar kom hösten 2020 och gäller till 2026. Som i strategiarbeten över
lag, och i arbeten med att arbeta fram något nytt inom offentliga organisationer är det en
beredningsgrupp och/eller styrgrupp som arbetar med beredningen av strategin. I
styrningsgruppen ingick en mängd olika professioner från olika delar av Finland, vilket
också var målet med gruppen. Bland annat deltog en biskop, en utvecklingschef emerita
från kommunförbundet, kyrkostyrelsens kanslichef, en medlem i kyrkostyrelsens plenum,
en professor i företagsledningsvetenskaper, en kyrkoherde, en församlingspastor, en
förvaltningsdirektör, en medlem ur kyrkans framtidsutskott och en stiftsdekan.
Styrgruppen, som var tillsatta av kyrkostyrelsens plenum, koordinerade och ledde arbetet
med strategin. Själva bakgrundsarbetet med innehållet gjordes av en beredningsgrupp
medan biskopsmötet arbetade med formuleringar och definition av kyrkans identitet och
värdegrund. Domkapitlens roll vid strategiarbetet är att förmedla och föra strategin från
ett nationellt perspektiv ner till ett lokalt plan. Till domkapitlens uppgift hör att stöda
församlingarna i deras strategiprocesser. (Kyrkans officiella webbsida, 2021).
I strategin konstateras att kyrkan står inför avgörande utmaningar och att kyrkorelaterade
nyckeltal visar på att kyrkan behöver ha en strategisk översyn (Öppna dörrar, 3). Här
uttrycks det behov av en strategi och också tankar kring vad strategin kan svara på. Vidare
konstateras att en gemensam strategi kan identifiera fenomen bortom gränser för
förvaltning och arbetsområden och att den är väsentlig för kyrkans framtid (ibid.). Det
centrala i strategin sammanfattas med dess namn, öppna dörrar, vilket betyder att kyrkan
arbetar för att dess dörrar ska vara öppna för alla och att kyrkan ska sträva efter att vara
öppen i samhället. Strategin innehåller sex olika punkter som ansetts vara väsentliga och
dessa är: 1) öppna dörrar utåt, 2) öppna dörrar till kyrka och tillväxt, 3) öppna dörrar för
alla, 4) öppna dörrar för gemensamt arbete och partnerskap, 5) öppna dörrar för nya
möjligheter och 6) öppna dörrar för framtiden (Öppna dörrar, 2020). Första punkten kan
sammanfattas med innehåll och tro. Som en strategisk lösning till att nå flera medlemmar
med kyrkans budskap ska kyrkan ta fram en nationell modell för hur den ska göra för att
nå milleniegenerationen. I den andra punkten lyfts gemenskapen och andlig tillväxt fram
och här ska kyrkan bland annat arbeta för mer synlighet och gemenskap digitalt. Den
tredje punkten handlar om alla människors värde och här ska kyrkan identifiera
34

motsättningar och arbeta för en jämlik värld utan rasism och främlingsfientlighet. I den
fjärde punkten identifierar kyrkan förändringar i dess arbete, förtroende och samarbete.
Här lyfts det fram att kyrkan målmedvetet behöver arbeta för att bygga upp samarbete
mellan olika församlingar och olika aktörer. Till den femte punkten hör att bli medveten
om de ekonomiska utmaningarna kyrkan står inför och att kyrkan ska våga testa nya
innovationer för att trygga ekonomin. Bland annat ska kyrkan ställa upp mål för kvantitet,
kvalitet och effektivitet samt våga avstå från fastigheter och verksamheter som inte längre
har efterfråga eller används. Den sjätte och sista punkten handlar om miljö- och
samhällsfrågor och att kyrkan ska komma med framtidshopp. (Öppna dörrar, 2020, 6–
11).
Med detta som bakgrund över hur organisationen kyrkan ser ut på nationell nivå följer en
presentation av hur kyrkan på lokal plan fungerar. I följande del ges en beskrivning av
den församling som fungerat som fallstudie i avhandlingen.

4.2 Fallstudieförsamlingen
Den församling som granskas är en församling som är lokalt förankrad i Svenskfinland.
Eftersom församlingen och respondenterna hålls anonyma ges ingen närmare beskrivning
av var den finns eller hur närmiljön ser ut. Församlingen klassas som en liten församling
med under 5000 medlemmar och har 13 anställda (Kyrkans statistik, 2020; församlingens
webbsida).
Vid granskningen av församlingens bokslut och budget samt vid intervjuer framkommer
det en del om målsättningar och det primära som församlingen arbetar för. Här följer nu
en granskning av dem samt först ut församlingens budget och budgeteringsprocesser.

4.2.1 Församlingens budget och budgeteringsprocess
I församlingens budget framkommer det att ”Kyrkostyrelsen har gett anvisningar för
budgetplaneringen. Församlingarna har förpliktelser att täcka underskott och måste även
motivera överskott. Församlingarna skall sträva efter noll-resultat.” (Budget, 2020).
Citatet visar på att det är kyrkostyrelsen som ger anvisningar till församlingens
budgetplanering. Enligt figur 1 i kapitel 4.1.2 är församlingen underställd kyrkostyrelsen
35

och behöver följa de anvisningar som ges. I budgeten lyfter de fram att grunden för
ekonomin inom offentliga samfund är ekonomisk balans och att församlingen eftersträvar
ett resultat utan överskott eller underskott. Budgeten är indelad i olika sektioner och
kostnadsområden. I budgeten finns även detaljmotiveringar och verkställighetsdirektiv.
De här delarna är texter som konkret lyfter fram det församlingen ska satsa på och arbeta
för, mera om det innehållet finns i kapitel 4.2.2. Budgeten är indelad i en driftsekonomidel
och en investeringsdel. (Budget, 2020; budget 2015; budget 2010).
Budgeten visar att församlingen har en god likviditet och en god framtidstro som dock
ansträngs av stora investeringar när den har ett nybygge på gång samt står inför dyra
fastighetsrenoveringar (Budget, 2020). Församlingen budgeterar ett överskott på 170 888
euro för 2020, ett överskott på 79 354 euro för 2021 och ett överskott på 147 744 euro
2022 (Budget, 2020, 3). Församlingen har inte motiverat överskottet desto mera men
noterar att investeringarna för de kommande åren förväntas uppgå till 3,1 miljoner euro i
och med nybygge. I övrigt är den största enskilda posten personalutgifter där budgeten är
580 000 euro år 2020, 510 000 euro 2015 och 390 000 euro 2010 (Budget 2010; budget
2015; budget 2020). Denna utveckling är en naturlig del av allmän löneutveckling och
beroende av antalet anställda och vilka typer av anställningar församlingen haft (ibid).
Intäkterna församlingen får består i huvudsak av skatteintäkter och statlig finansiering.
De uppgår enligt budget till 1,2 miljoner respektive 92 000 euro för 2020.
Driftsekonomidelen

består

av

allmän

förvaltning,

församlingsarbete,

begravningsväsendet och fastighetsväsendet. De totala utgifterna uppgår här till
1 227 515 euro och inkomster till 307 332 euro. Den största delen går till
församlingsarbete och minsta till begravningsväsendet. Tabell 2 visar hur kostnaderna är
fördelade i driftsekonomidelen. Inom fastighetsväsendet planerades försäljningen av en
byggnad år 2020, därav är inkomsterna från fastigheter stora 2020 jämfört med tidigare
år (Budget 2020, 42). Till allmän förvaltning hör kyrkofullmäktige, kyrkoråd, kyrkliga
val,

ekonomiförvaltning,

personalförvaltning,

revision,

kyrkobokföring

och

pastorsexpedition. Allmänt församlingsarbete består av gudstjänstliv, jordfästning, övriga
kyrkliga förrättningar, vuxenarbete, information, musik, verksamhet för barn och
ungdomar, konfirmandarbete, diakoni, mission och övrigt församlingsarbete. Till
begravningsväsendet hör servicehus och begravningsplatsen. Till fastigheterna hör kyrka,
församlingshem, prästgård, lägergård, jordbruk, skogsbruk och andra mindre fastigheter.
Till budgetens investeringsdel upptas kostnader om 5 000 euro eller mer för anskaffningar
36

av investeringar och maskiner. Anskaffningar mindre än det upptas i drifthushållningen.
För fastigheter upptas grundrenoveringar som investering medan sedvanligt underhåll
och reparationer hör till drifthushållning. (Budget 2020).
Tabell 2: driftsekonomidelen i församlingens budget
Allmän förvaltning
Intäkter
Kostnader
Netto
Församlingsarbete
Intäkter
Kostnader
Netto

BU 2010 BU 2015 BU 2020
1 800
5 500
5 100
-167 809 -230 732 -262 452
-166 009 -225 232 -257 352

4 100
-397 814
-393 714

17 520
-470 795
-453 275

15 350
-514 417
-499 067

20 000
-82 301
-62 301

12 200
-123 228
-111 028

15 800
-173 675
-157 875

Fastighetsväsendet
Intäkter
Kostnader
Netto

61 437
-195 863
-134 426

60 296
-229 998
-169 702

271 082
-276 971
-5 889

TOTALT
Intäkter
Kostnader
Netto

87 337
95 516
307 332
-843 787 -1 054 753 -1 227 515
-756 450 -959 237 -920 183

Begravningsväsendet
Intäkter
Kostnader
Netto

Källa: Budget 2010, 2015 och 2020.

De som ansvarar för budgeten är i sista hand kyrkofullmäktige som beslutar om
slutsummorna på nivån för huvudtitel och kyrkorådet på nivån för kostnadsställe. Genom
det har de också delegerat ansvar och beslutanderätt till ansvarspersoner. (Budget 2020).
Respondenterna i denna avhandling har alla ett visst budgetansvar. En del större och andra
mindre. Person A, D, E och F har egna mindre områden som de ansvarar för medan person
B och C ansvarar för sammanställning och beredning av hela budgeten. Årligen gör A,
D, E och F upp förslag som de sedan skickar vidare till person B och C. I deras budgeter
framkommer bara kostnader för deras respektive sektioner. I princip har församlingen
37

ingen policy för hur mycket kostnader de får ha med och det tar sig olika uttryck. Person
E, A och F väljer att ha mycket luft i sina budgeter, medan person D har en mera strikt
budget. Orsaken till att A väljer mycket luft är för att kunna svara när något oförutseende
händer eller när hen får ett infall. ”Förra året var det bra när pandemin slog till och det
gick att sätta in en sommarverksamhet även om den inte fanns med i budgeten. Och nu i
år finns den nya verksamheten med.” (person A). Person F väljer att ha luft i och med att
hen tidigare jobbat i 20 år som musiklärare och hen då hade mycket luft i budgeten så att
det vid besparingar funnits utrymme till att skära bort kostnader. För person D är det
första gången hen har budgetansvar medan de övriga även tidigare haft budgetansvar.
Person A lyfte fram att hen har utbildning inom merkantilt yrke och ett stort intresse för
ekonomi. Även om de alla gör sina egna budgeter går områdena in i varandra och de
behöver ibland diskutera sinsemellan innan budgeten fastslås eller när ett arbete beställs.
Här uttryckte person E en viss frustration att arbeten vid fastigheterna ibland blir väntande
då hen behöver vänta på grönt ljus från personer med budgetansvar över just den
fastigheten eller område.
Alla respondenter lyfte fram att de strävar efter att hålla budgeten men att de är medvetna
om att det går att äska om mera om sådana behov skulle uppstå. I första hand går de då
via ekonomen och kyrkoherden som kan föra det vidare till kyrkoråd och
kyrkofullmäktige. Respondenterna kopierar delvis gamla budgeter, men gör också årligen
korrigeringar. Främst korrigerar personerna D och E som har hand om församlingens
fastighetsskötsel. Person D kommenterade att hen kan märka av behov vid något
personalmöte eller diskussion med andra anställda och då lägger in det till nästa budget.
Medan person E årligen har skötsel som går under investeringsbudgeten eller annat
nödvändigt fixande på fastigheterna. Personerna A och F arbetar mera med verksamhet
och har mycket de kan kopiera från år till år eftersom mycket av den verksamhet som sker
bland barn och ungdomar och musiken är sådant som är årligen återkommande. Det som
både personerna A och F ändrar är om de ska göra något extra under året, t.ex. delta i en
nordisk sångfest eller åka på en studieresa med ungdomar. Person B ger uttryck för en
frustration över att behöva göra budgeten strikt områdesvist. Speciellt när de budgeterade
kostnaderna inom ett område av en eller annan oförutsedd orsak inte räcker till och hen
behöver göra tilläggsbudget även om det finns orörda budgeterade medel inom andra
områden. Hen hade önskat ett smidigare förfaringssätt i de här situationerna. Här gav hen
samtidigt uttryck för att det är första året hen helt ansvarar för budgeten och att det blir
38

förändringar till nästa år. En utmaning vid att estimera kostnader länge på förhand är att
veta om de kommer att bli ungefär som budgeterat eller kasta med tusentals euro. En
annan utmaning hen märkt av är att veta om en kostnad hör till driften eller investeringar.
Här uttrycktes ett behov av att kunna ha ett bollplank eller annan resursperson att fundera
tillsammans med eftersom arbetet i sig är ensamt. Som tidigare konstaterat löser person
A osäkerheten med att ha mera luft i sin budget medan D mera snålar med sina kostnader.
För person E kan mycket oförutsett hända som kräver direkt insats och då går hen till
både person B och C för att berätta vad det handlar om och be om tillåtelse att överskrida
budgeten. Person C som i form av kyrkorådets ordförande har det sista ansvaret i
beredningen av budgeten konstaterade att budgeten styr vilka ekonomiska förutsättningar
det finns under året. Hen påpekade att budgeten inte väsentligt kan överskridas men att
det finns en viss frihet i att använda beviljade medel till annat om det är motiverat. C
kommenterade också att de är medvetna om att de behöver se över sina budgeterings- och
uppföljningsprocesser. Bland annat minska på det överflödiga i budgeten, något som
person A konstaterade att hen varit tvungen att göra. Person A uttryckte en utmaning i att
estimera när det är mindre luft och mindre förutsättningar till att göra något som varit
svårt att förutse.
Person B och C sammanställer församlings budget. Vid sammanställningen gör de sällan
korrigeringar. Behöver det göras görs de i samråd och diskussion med områdesansvariga.
Processen vidare är att budgeten går via ekonomisektionen till kyrkofullmäktige för
godkännande. I intervjuerna framkom det att ekonomisektionen och kyrkofullmäktige
litar på att de anställda vet vad de gör och budgeten brukar godkännas när den nått så
långt som till kyrkofullmäktige. Ekonomisektionen består av tre medlemmar ur
kyrkorådet. I intervjuer med både person A och B framkom det att tidigare ekonomichef
kunde göra större korrigeringar i budgeten, och att orsaken till det var att hen inte förstod
sig på kyrkans verksamhet. I församlingens budget nämns församlingens strategi i några
enstaka meningar och även respondenterna svarade på frågor om strategin. Här följer nu
en genomgång av vad som framkommer.

4.2.2 Strategi
I församlingens budget för 2020 står att ”budgetårets målsättningar är en uppdatering av
visioner och strategier gällande församlingen”. Det här finns under förvaltningens område
39

i budgeten. Samma sak står det för budgeten 2015 och 2010. Det som skiljer dem åt är att
i budgeten för 2015 omnämns kyrkans nationella strategi med en mening:
”Kommissionen för ’En mötande kyrka – strategi 2020’”. Utgående från det framkommer
det att kyrkans nationella strategi fram till 2020 handlade om en mötande kyrka och att
församlingen har en kommission som ska arbeta med den nationella strategin på ett lokalt
plan.
Vid frågan om respondenterna kände till kyrkans nya strategi Öppna dörrar svarade fyra
att de inte alls kände till den. Det var personerna B, D och E som arbetar inom förvaltning
och stödfunktion samt F som arbetar inom musiken. Person F visade istället en
musikstrategi som gjorts på stiftsnivå i Borgå stift och som hen speglar sitt arbete mot.
Av verksamhetspersonal hade person A sett att den kommit men inte ögnat igenom den
medan person C svarade:
Jag har skummat igenom strategin men vi har inte behandlat den i arbetslaget eller
förtroendeorganen ännu. Strategin är ännu ganska ny och mig veterligen har ännu inga seminarier
kring strategin ordnats inom Borgå stift. Jag tänker att då pandemin så småningom klingar av är det
dags att också mera medvetet se på hur kyrkans strategi ska förverkligas i vår lokala kontext. (Person
C).

Här är en tydlig referens till det kyrkan på nationellt plan säger om strategin. Den kommer
uppifrån i kyrkans hierarki och ska via domkapitlen föras till församlingarna där de ska
implementeras på lokal plan. Personen verkar vara medveten om att det är domkapitlet
eller annan aktör inom stiftet som har ansvar att se till att det ordnas seminarier eller andra
informationstillfällen där strategin kan diskuteras för att kunna implementeras och
tillämpas.
Eftersom den nationella strategin är ny och församlingen inte tillämpar den fördes
diskussionen in på om församlingen har någon annan, äldre, strategi de arbetar utgående
från. Här kom nekande svar av alla respondenter, även om person D uttryckte att det under
förra kyrkoherdens tid fanns ledord de skulle arbeta utgående från, men som hen inte
längre kom ihåg eller tänkte på. Båda personerna i chefsposition svarade att strategi är
något de funderar på. Person C konstaterade att de håller på kartlägger församlingens
marktillgångar och att de i samband med det även ska utveckla en strategi. Vidare har de
planerat ett seminarium med förtroendevalda och anställda men det har de fått skjuta på
framtiden på grund av rådande pandemi. Här kommer det igen upp att de har det i åtanke
men väntar på att läget ska bli bättre.

40

Den nationella strategin är tydligt något som är planerad och där man specifikt funderat
på hur läget är nu och vad man vill och behöver arbeta för de kommande sex åren. Även
om alla respondenter uttryckte att de inte har en egen strategi i församlingen så har de
någon form av strategi som vuxit fram men som inte finns nedskriven. Person D uttryckte:
”Vi funderar förhållandevist regelbundet på vad vi vill jobba med, vad som känns viktigt
och hur vi vill framstå. Det kan man ju kalla en strategi fastän det inte så tydligt uttalat
som det.” Person C uttryckte att det finns inom radarn att göra en strategi inom de
kommande åren. Person B uttryckte att hen nu fokuserar på det mest nödvändiga, sedan
när det lugnat ner sig kan hen koncentrera sig på ett strategiarbete. Person F gav uttryck
för att det är bra att fundera på framtiden och hur församlingen ska tackla eventuella
utmaningar. Det är något som följande citat visar på där person F över lag funderar på
strategin och vilken roll den har eller borde ha.
Vi kan inte leva bara här och nu utan måste se framåt. Jag har deltagit i möten på stiftsnivå där vi
diskuterat att det måste finnas plan eller strategi för att tänka på att allting kanske inte ser lika ut
som nu om fem eller tio år. Det går snabbt. Som under pandemin, den tiden har gått jättesnabbt.
(Person F).

Strategin och implementeringen av den har inte framkommit desto mera, istället har fokus
varit på styrningen i församlingen och mer om det lyfts fram i underkapitlet som nu följer.

4.2.3 Styrning
I den här avhandling söks svar på frågan hur målstyrning kan se ut i ett trossamfund i
Finland. Vid granskningen av församlingens budget och verksamhetsplan framkommer
inget om församlingen har någon form av styrningsmodell eller verktyg. Ingen av
respondenterna lyfter heller fram att de har särskild målstyrning eller att de alla arbetar
mot ett gemensamt sammanställt mål. Däremot framkommer det att de årligen har
planeringsdagar där de tillsammans diskuterar och planerar vad församlingen ska satsa på
det kommande året. På liknande sätt framkommer det målsättningar både i intervjuerna
och också i dokumenten som granskas.
Vid granskningen av bokslutet för 2010, 2015 och 2020 framkommer det både
målsättningar och förverkligande för alla år och alla kostnadsställen. Det som tas upp i
målsättningar och som sedan endera förverkligats eller sådant som de inom församlingen
41

planerat genomföra under året. Det som stack ut var en målsättning i planen för 2020 som
revisorn uppmanat till. Den målsättningen lyder att ekonomiförvaltningen i församlingen
behöver

utarbeta

ett

dokument

med

internkontrolldirektiv

samt

uppdatera

avskrivningsplanen. Denna målsättning uppnåddes inte, utan tas med igen 2021
(Balansbok 2020). Utgående från verksamhetsplanen och budgeten för 2020 kan man
utläsa att församlingen i princip har några centrala målsättningar med sin verksamhet.
”Församlingens grunduppgift är att förkunna Guds ord och förvalta sakramenten” och
”församlingens absoluta centrum är mässan” (budget, 2020, 1). Enligt citaten ovan är det
mest centrala i församlingens verksamhet det andliga. Målsättningen blir att göra
gudstjänstlivet levade och relevant för medlemmarna samt också ge dem en känsla av
tillhörighet och gemenskap. Vidare framkommer det att i förrättningarna som dop, vigsel
och begravning betonas lyhördhet, respekt och dialog med fokus på ritens betydelse för
människan. Församlingen strävar efter en diakonal profil där stöd och hjälp ska vara
lättillgänglig för människor i behov av det. För musiken är målsättningen att den ska ha
en tydlig koppling till gudstjänstlivet och förvalta den musiktradition som finns i kyrkan.
Verksamheten för barn och ungdomar ska kunna ge en hemkänsla och viktiga ledord är
trygghet, respekt och kravlöshet. Tyngdpunkterna för 2020 är att församlingen är levande
och dynamisk och arbetar under orden ”XX församling: Mitt i allt – liv över alla gränser”
där de betonar utvecklandet av frivilligverksamheten. I verksamhetsmålsättningar listas
även några särskilda punkter för året och dessa är ”att församlingens information och
kommunikation både inåt och utåt ska fortsätta utvecklas. Ett nybygge påbörjas under
året. Under året fortsätter vi att arbeta för en levande delaktighet, ett större engagemang
och ett församlingsliv över alla gränser.” (Budget, 2020, 1–2). Detta är de målsättningarna
som församlingen skrivit ut i sin budget för 2020.
Att verksamhetens målsättningar hänger nära samman med budgeteringen framkommer
tydligt i verksamhetsplaneringen för 2020 där de uttrycker det såhär:
Ytterligare har personalen inom sina områden funderat och formulerat målsättningar med sin
verksamhet. Detta är den viktigaste processen inför budgeten. Målsättningen och
verksamhetsplanerna utgör sedan grunden för budgetering. Varje kostnadsställe har en
ansvarsperson bland personalen.
Målsättningen ska vara en så hög produktion av församlingsservice som möjligt till lägsta möjliga
kostnad. (Budget, 2020, 4).

42

För att få fram information om de anställdas målsättningar och vem det är som styr arbetet
ställdes frågor kring församlingens och de anställdas målsättningarna i intervjuerna.
Personerna som intervjuades hade själva ansvar för sina målsättningar, i enlighet med det
som skrivs i budgeten. En av personerna svarade:
Målsättningen med mitt jobb är att upprätthålla och utveckla en god administration, möjliggöra för
arbetslaget att göra ett gott arbete, främja samarbetet i arbetslaget och i förtroendeorganen,
tillsammans med övriga medarbetare och förtroendevalda ge riktning åt verksamheten och värna om
att församlingens lagstadgade uppgifter uppfylls väl (gudstjänstliv, förrättningar,
begravningsväsende, diakoni och folkbokföring).
En målsättning är att såväl medarbetare som församlingsbor ska uppleva att församlingslivet är
meningsfullt. Inom de ramar som kyrkolagen och kyrkoordningen ställer upp har jag stor frihet att
själv formulera mina egna målsättningar i samråd med arbetslaget och de förtroendevalda. (person
C).

Här blir målsättningen för personen dels intern i och med att hen har som målsättning att
skapa förutsättningar för sina anställda att göra ett gott arbete. Dels extern som någonting
hen vill att församlingen strävar att göra för sina medlemmar. Att ge bra service vid de
lagstadgade uppgifterna men också att ge något mer än så till medlemmarna. Person B
uttryckte lite liknande mål med både interna inom organisation och externa mot
utomstående lagstadgade krav.
Göra så bra som möjligt. Gör upp dem själv men i slutändan är det kyrkorådet och fullmäktige som
beslutar om det där största målet. Mindre gör vi tillsammans med kyrkoherden. Lagstadgat finns
vissa rapporter som ska göras inom viss tid. Från kyrkostyrelsen och staten kommer vissa krav och
det blir mål för mitt arbete.
Sedan mål att alla som jobbar här får det så bra som möjligt över huvud taget. Bra hälsa, bra
arbetsmiljö. Det är mycket mitt ansvar att få en bra personalförvaltning och påverka hur människor
trivs och mår. Jag har många olika mål. (Person B)

Person A å sin sida konstaterade att hen egentligen är dålig på att göra upp målsättningar
åt sig och den verksamhet hen ansvarar för. I diskussionen uttrycktes en förväntning på
att kyrkostyrelsen borde göra upp vissa målsättningar som skulle vara allmänna i hela
stiftet, eller kyrkan. Ett exempel som person A lyfte fram var en gemensam läroplan för
församlingarnas hjälpledarutbildning. Nu gör alla sina egna, medan det tidigare fanns en
mall att arbeta utgående från. Senare i intervjun kom person A fram till några externa
målsättningar som hen har. Hen lyfte fram betydelsen av konfirmandarbetet och att det är
ett område som borde få kosta med tanke på att de unga är framtidens kyrka. Person D
svarade:
Oj, det vet jag inte. Jag antar det är typ kyrkorådet som bestämmer målsättningarna. Spännande. Det
har jag inte reflekterat över. I budgeten står vad man ska göra. Vem skriver det då, ekonomen,

43

fullmäktige, rådet? Jag tänker att målet framgår i budgeten och bokslutet... Min uppgift är att se till
att folk har mat i magen. Sen en massa annat med bokningar och visningar och städning och
underhåll och sånt. (Person D).

För person D var målsättningen betydligt luddigare och otydligare. Hen har
arbetsuppgifter som innebär att ge bra service, både externt och internt. Hen konstaterar
att det är bra då det fungerar så att alla är nöjda. Liknande tankar framkom hos person E
som är nöjd när allt löper på bra och hen kan ge den service som behövs. Person E
uttryckte också utmaningen i att planera när hen ofta måste ändra sina planer för att något
akut dyker upp. Hen var tacksam över att församlingen bygger nytt och under de senaste
åren har sålt en fastighet som var i dåligt skick och krävde en hel del extra insatser. Person
F arbetar långsiktigt med musiken och kan ibland börja planera musiken för ett särskilt
tillfälle ett år innan själva tillställningen. Hen gör mycket själv och önskade hen oftare
kunde få utvecklingssamtal med sin förman för att kunna utvecklas och bolla tankar. Hen
vill satsa på musiken även i den vanliga högmässan och vill ha psalmer i så god tid att
hen hinner skapa en bra helhet. Person F upplever att hen enklare kan fundera över om
hen uppnått målsättningar vid större evenemang, medan det vardagliga lätt går på rutin.
Förutom församlingens målsättningar ställdes frågan vad respondenterna anser kyrkans
uppgift vara. Alla respondenter svarade att det har med budskapet att göra. Person D
uttryckte det såhär: ”Jag brukar tänka att visa kärlek till varandra, till medmänniskor, visa
omsorg och hopp. Hjälpa folk som har det svårt och folk som behöver gemenskap”.
Gemenskap var ett ord som även person A lyfte starkt fram. Samt att kyrkan ska vara
samhällsförankrad och visa att alla människor har ett värde. Person A belyste också
kyrkans andliga dimension och att det sist och slutligen är det centrala för kyrkan och
som gör kyrkan till det den är. Det samma poängterade person C som även lyfte fram att
kyrkan har ett gammalt arv att förvalta och att kyrkan ska agera som motkraft till allt
starkare individualisering, konsumism och polarisering. Person C ville även framhäva att
kyrkan har en samhällsfunktion och verktyg att hantera osäkerhet och polarisering som
har fungerat tidigare och som kan fungera också idag. Person F poängterade att kyrkans
uppgift är andlig och att det viktiga är att hålla fram evangeliet och vara ett ljus i mörkret.
Hen lyfte även fram att hen anser att kyrkan inte är som vilken förening som helst utan
att det andliga ska spela en roll. ”Våga hålla upp ordet, våga hålla upp budskapet” var
något som person F lyfte fram flera gånger under intervjun. Person B belyste att kyrkans
uppgift är gemenskapen, budskapet och att finnas till för att förmedla trygghet och hopp.
44

För person E ska kyrkan finnas till för de som kommer dit och hen poängterade vikten av
att ta sig tid. Till exempel när hen arbetar på gravgården ser hen ofta ett behov av att
stanna och prata med de som besöker någon grav, för att de många gånger är ensamma
och har behov av en pratstund.
En aspekt av målsättning och att själv vara nöjd med det arbete man gör, är fråga om
framgång. Person D lyfte fram en tydlig åsikt om församlingens framgång. Hen ansåg att
framgång i församlingskontext i princip är omätbart, men ändrade sig till att tänka att det
inte handlar om pengar utan andra former av framgång. Att framgång är fråga om en
subjektiv bedömning men att det går att se hur många som skriver ut sig eller in sig i
kyrkan. Liksom det också går att se hur många som deltar i församlingens verksamhet
och att det kan ge en viss fingervisning av hur framgångsrik församlingen är. En annan
framgång som person D till sin egen del funderar på är att hen nått framgång om hen inte
behövt en tilläggsbudget utan fått pengarna att räcka till. Även person E ansåg att
församlingens framgång handlar om hur många som är med och kommer till kyrkan.
Person F hade liknande resonemang som D och E men konstaterade också att ”jag tänker
väl att man kan förändra en människas liv. Som i sin tur kan förändra andras liv och det
kan sprida sig.” Person C å andra sidan ansåg att det är enkelt att mäta framgång i
kvantifierbara termer, och att statistikinsamlingen som är obligatorisk för församlingarna
gör att man lätt faller in i ett sådant mönster. Hen kommenterade vidare att det inte är
oviktigt med sådana mått. Om många väljer att skriva ut sig, eller att inte delta i
verksamheten finns det skäl till att fundera över orsakerna. Person C lyfte även fram att
framgång inte alltid går att mäta i kvantifierbara mått, utan att framgång också kan betyda
annat, såsom frivilligt engagemang och ett ägarskap hos medlemmarna. Person C svarade
att hen nått framgång:
Då det uppstår kreativa diskussioner om församlingens identitet, verksamhet och framtid i
arbetslaget, bland de förtroendevalda och frivilligt engagerade och då samarbetet fungerar väl. Jag
tänker också att jag har lyckats då medlemmar uttrycker att verksamheten är meningsfull. (Person
C).

Här blir det då tydligt att framgången inte beror på monetära mått utan på en känsla av
meningsfullhet och att kunna erbjuda det till medlemmarna och de anställda. Person B
förde diskussion kring framgång i ekonomiska mått och i medlemsmått.
Folk vill inte betala något om de inte ser att man får något för pengarna, oberoende av hur mycket
tro de har. Det är pengarna som styr i dagens värld. Hur ser framgången ut? I vår församling ser det
bra ut. Här har vi verksamhet folk gärna deltar i. Visst skriver människor ut sig men än så länge ser
det bra ut. Men jag tror att i längden är det flera som skriver ut sig om du mäter framgång med

45

medlemmar så minskar det men behöver inte ha med vår verksamhet att göra eller kyrkans grejer.
Det beror på hur du vänder det.
Många kommer att skriva ut sig för att de tycker att man inte får något för pengarna. Frågan är borde
kyrkan gå mera ut med vad pengarna används till? Ingen frågar om man hör till kyrkan när man
kommer till aktiviteter. Borde man kolla? ... tycker folk börjar vara mer och mer kritiska till att
betala kyrkoskatt, och i och med att all vår verksamhet är gratis för alla, så får de komma dit fastän
de inte hör till kyrkan så snart skriver väl alla ut sig. Alternativet är att ta betalt av alla och minska
kyrkoskatten istället. Nej, det blir svårt. Ingen funderar på de här konsekvenserna. (Person B)

Vid en granskning av medlemsutvecklingen kan konstateras att församlingen är växande
tack vare stor inflyttning till orten. Tabell 3 visar hur medlemsutvecklingen sett ut åren
2014–2020 och där framkommer också antalet förrättningar, inskrivna och utskrivna
under samma period. Utgående från det respondenterna utrycker med framgång som är
svår att mäta men där medlemsutvecklingen kan ge riktlinjer av hur bra det går, är
församlingen framgångsrik. Antalet döpta har varit fler än antalet döda. Det är bara för
2020 som antalet döda är fler, men då har också pandemin haft en inverkan och många
valde att skjuta upp dopet till senare. Jämför man församlingens medlemsutveckling med
utvecklingen på nationell nivå kan konstateras att den här församlingen urskiljer sig från
nationell nivå där antalet döpta är betydligt färre än antalet döda (kyrkansstatistik.fi).
Tabell 3: Medlemsstatistik

Källa: Bokslut 2020
Även person A förde liknande diskussioner kring framgång i församlingen. Hen ansåg att
det är svårt att mäta framgången, men liksom de andra höll hen fram att det går att mäta
hur många som deltar i verksamheten. Antalet deltagare i en verksamhet är en form av
indikator som kan säga hur framgångsrik den är. Tabell 4 visar på antalet deltagare i

46

församlingarnas gudstjänster åren 2015–2020. För 2020 poängteras att verksamheten
kunde ordnas som vanligt fram till mitten av mars men att det sedan förändrades i och
med att Finlands regering införde undantagstillstånd 16.3-31.5.2020. Det fick stor
inverkan på församlingens verksamhet. (Bokslut, 2020). Antalet högmässor och
gudstjänster varier från år till år och därav varierar också antalet deltagare. 2017 avviker
sig rejält med betydligt fler deltagare än åren innan och åren efter vilket signalerar att
något särskilt kan ha ordnats då. Vid en närmare granskning kan det konstateras att en
kyrklig organisation ordnade ett större evenemang i församlingen det året och det har
inverkat på antalet högmässor och antalet deltagare. I sin verksamhetsberättelse skriver
församlingen inget särskilt om antalet deltagare eller medlemsutvecklingen utan
tolkningen finns hos den som läser rapporten.
Tabell 4: församlingens gudstjänststatistik åren 2015–2020

Källa: Bokslut 2020

Det som person A lyfte fram och som ingen av de andra respondenterna berörde var att
framgång också kan mätas i publicitet. Här ansåg personen att det går att se hur mycket
som skrivs och i vilka ordalag det skrivs. Ju flera artiklar och reportage i positiv
bemärkelse, desto framgångsrikare församling. Hen lyfte också upp det omätbara i form
av relationer. För person A är en framgångsrik kyrka en kyrka med goda relationer, både
47

inom kyrkan men också i form av samarbete och en god relation med andra aktörer i
samhället. Det här är en tanke som också nämns i kyrkans nationella strategi (Öppna
dörrar, 2020). Vid frågan om person A funderar på framgång inom sitt eget arbete
konstaterade hen att hen saknar rutin för att dels formulera målen innan, samt att göra en
analys och reflektion efteråt. Oftast på grund av tidsbrist.
Ingen av respondenterna lyfte fram att framgång beror på att församlingen har en god
ekonomi. Däremot var de alla medvetna om att deras församling har ett väldigt bra
ekonomiskt läge. Under de fem senaste åren har församlingen gjort stora överskott trots
flera investeringar (Balansbok, 2020, 3). Person B lyfte fram att de hade ett överskott på
över 300 000 euro 2020 och på 140 000 euro 2019. Orsaken till det stora överskottet 2020
motiverar de med försäljningen av en fastighet och uteblivna investeringar samtidigt som
skatteintäkten var på samma nivå som tidigare (ibid). I bokslutet presenteras också
församlingens nyckeltal. Utvecklingen av soliditetsgraden har gått från 85,11 % 2018 till
89,02 % 2020. Likvida medels tillräcklighet var 237 dagar 2020 medan det var 150 dagar
2018. Lånestock per medlem var 39,79 euro 2020 och 55,39 euro 2018. Relativa
skuldsättningsgraden har gått från 29,01 % 2018 till 19,5 % 2020. Intern finansiering av
investeringar var 236,24 % 2020 och 2018 var det 123,67 % (Balansbok 2020).
Församlingens resultat- och balansräkning finns som bilaga 2 och 3 i avhandlingen.
Vid frågan om hur församlingen gör uppföljning och när de anställda känner att de nått
sitt mål, framkommer det lite olika resultat. Den uppföljning församlingen har är kopplad
till diskussioner efter att en verksamhet ägt rum. Då i form av en inofficiell diskussion
direkt efter ett evenemang eller efteråt på personalmöte. Inom arbetslaget har de
personalmöte varje vecka.
Aldrig. Eftersom man aldrig ser resultatet. Någon enstaka gång kan man se att man nått en ungdom
men ser inte hur hen tar det med sig i livet. Vet att jag nådde en ungdom på ett läger men vad som
hände sen vet jag inte. Det man lär sig i skriban kan ploppa upp efter 30 år och ha en betydelse för
personen då. Men målsättning är att förbättra samarbetet med skolan och då se att jag nått mitt mål.
Vilket jag fortfarande inte gjort men där har det också med tidsbrist att göra. Jag har inte den tiden.
Med hjälpledarutbildningen har vi som mål att alla ska få ett jobb och det uppnår vi. Om vi uppnår
målsättningen eller inte beror på i vilken nivå man sätter målen. (Person A).

Här ger person A en bild av komplexiteten kring målstyrning inom kyrka och andra
liknande organisationer. En del saker är svåra att följa upp och se hur resultatet blev och
om målsättningen nåddes. Då handlar en del av målstyrningen om att identifiera det
mätbara som går att följa upp och analysera och att då göra det. Som person A uttrycker
48

det kan hen göra en uppföljning om alla hjälpledare fått arbete eller om samarbetet med
skolan fungerar. Där har personen mätbara målsättningar. För person D som har ett litet
annorlunda arbete och en mera intern stödfunktion, handlar uppföljningen om den service
hen ger. Hen upplever att målsättningen är nådd när något gått bra och alla som deltagit i
ett evenemang är nöjda, eller åtminstone inte missnöjda. Alla uttrycker inte sin åsikt, och
det gör person D lite frustrerad samtidigt som hen tänker att hen genom åren lärt sig se
vad som fungerar eller inte och när någon är nöjd eller missnöjd med servicen. Person C
har mera andliga dimensioner på sin målsättning och upplever att församlingen nått
målsättning då såväl församlingsbor och medarbetare uttrycker att församlingslivet
upplevs som meningsfullt och erbjuder ett mervärde. C har också interna målsättningar
och är nöjd när samarbetet i arbetslaget fungerar och det finns utrymme för kreativt
nytänkande. Lite liknande uppföljning är viktig för person B som är nöjd när det fungerar
i arbetslaget. Samtidigt uttrycker B att hen upplever att hen nått målsättningen när arbetet
är gjort och hen får lägga mappen på hyllan. Det som de alla på något sätt nämnde som
en uppföljning var verksamhetsberättelsen och eventuella diskussioner i samband med
den.
Verksamhetsberättelsen gör vi väl för bokslutets skull. Det kan vara en form av reflektion också.
Där skrivs kanske vad som INTE hänt, vad som förverkligats och inte förverkligats. Kan vara som
en liten historik... Vi kan diskutera med ekonomen men inte så att man skulle ha en stor diskussion
med hela personalen. Nog kan det hända att ekonomen pratar om det på ett personalmöte, men kan
hända jag inte varit intresserad eller reflekterat över det då. Men inte så att vi går igenom siffror eller
sånt, utan mera pratat om ämnen. (Person D)

Här ger person D en reflektion kring vad hen tänker om verksamhetsberättelsen och hur
de går igenom den. Personerna A och E uttryckte att de inte direkt går igenom varken
verksamhetsberättelsen eller budgeten men att de vet var de finns och alla kommer åt att
läsa dem. Person C konstaterade att verksamhetsberättelsen inte får samma framträdande
betydelse som budgeten men att den ger en möjlighet att kortfattat dokumentera
verksamheten. Samtidigt som de med hjälp av den kan utvärdera i vilken mån de
förverkligat det som planerats.
Vi skulle definitivt kunna arbeta mera målinriktad med målsättning och använda verksamhetsplanen
som ett tydligare verktyg för detta. Vid arbetslagets långplaneringar diskuteras planerna för de 3–5
månaderna och vad vi gemensamt kan satsa på. I samband med detta brukar vi även gå genom den
senaste perioden, vad som fungerat väl och mindre väl. (Person C).

49

Person C gav här uttryck för ett behov av eller medvetenhet över att kunna arbeta mera
målinriktat och att de kunde se över sina rutiner gällande planeringen. Det här som svar
på frågan om de årligen går igenom sina planer för att se om de nått sina målsättningar
eller om de behöver göra korrigeringar. Här uttrycker person A lite samma tankar men
lyfte fram utmaningar i att koppla ihop målsättningsdiskussion med verksamheten.
Person A sade: ”Att det inte bara blir en målsättningsdiskussion sådär allmänt över vart
vi skulle vilja komma, utan att det blir konkret hur vi gör det i vår verksamhet för att nå
dit.” Person B konstaterade det samma och att planeringsdagarna är mera
säsongsbetonade. Person A lyfte fram att en del inom personalen är osäkra på om
planeringsdagarna är relevanta också för dem eftersom det främst är verksamheten som
diskuteras. Här lyftes det fram det centrala i att höra allas röst och åsikter för att på det
sättet bredda perspektiven. Person B tyckte att de kunde ha lite mera struktur vid planering
men att det också finns fördelar med att prata mera fritt då det kan komma fram sådant
som de annars inte skulle tänka på.
Förutom en granskning av styrning och budgeteringsprocesser granskades om det finns
eventuella konflikter mellan det världsliga och det andliga arbetet i församlingen och vad
det är som styr. Här följer nu en presentation av det resultatet.

4.2.4 Konkurrerande logiker
Som Edlund konstaterade så finns det två tydliga konkurrerande logiker inom svenska
kyrkan, den verksamhetsnära och den målrationella logiken (Edlund, 2020). I denna
avhandling har det granskats om det samma gäller inom en församling i Borgå stift.
Församlingen finns i ett gränsland mellan verksamhet som är omätbar och förvaltning
som i sig är mätbart. Vid en granskning av vad församlingens officiella rapporter
innehåller framkommer det att ”förvaltningens uppgift är att stödja och betjäna
församlingen i dess grundfunktion”. Vidare framkommer det att grundfunktionen som de
ser det lyder under det kyrkolagen säger att församlingen ”förkunnar kyrkan enligt sin
bekännelse Guds ord och förvaltar sakramenten samt verkar i övrigt för att sprida det
kristna budskapet och förverkliga kärleken till nästan” (Budget, 2020, 9). I bokslutets
allmänna översikt poängteras att bokslutet i enlighet med en stadga i kyrkoordningen ska
upprättas före utgången av mars, året som följer räkenskapsåret (Bokslut, 2020,1). Vidare
50

ska församlingen i verksamhetsberättelsen i korthet ta upp sina mål, ekonomiska ställning
och verksamhet och granska utfallen i förhållande till budgeten (Bokslut, 2020, 1).
Verksamhetsberättelsen innehåller vidare uppgifter om förvaltningen och den verksamhet
församlingen gör. Särskilt utvecklades verksamheten år 2020 som en följd av Coronapandemin och de restriktioner som följde på grund av det. Bland annat utvecklades
församlingens närvaro på social media som en följd av att undantagstillstånd infördes av
Finlands regering under tiden 16.3-31.5.2020. Då lades en hel del verksamhet på is,
förutom de lagstadgade gudstjänsterna och förrättningarna som fortsatte ordnas. (Bokslut,
2020, 1–2). I både bokslut och budget finns det mål och förverkligande som är både
andliga och värdsliga. För att granska hur de anställda förhåller sig till en eventuell
skillnad mellan andligt och värdsligt ställdes det frågor till dem om det och eventuella
konflikter mellan dem och hur det i så fall tar sig uttryck. Här följer nu respondenternas
svar på de frågorna. Respondenterna arbetar både värdsligt och andligt.
Person B var tydlig med att det inom arbetslaget finns en märkbar frustration eller
konkurrens mellan anställda i andligt arbete och de övriga.
Det har funnits, när jag kom fanns det. Det finns goda förutsättningar till det men man kan jobba
med det så det inte tar över. Eller att de inte ens uppkommer. Arbetstiderna kan lätt skapa konflikt.
En taktik är att visa att andligt anställda gör något också, att de inte bara sitter hemma och lyfter lön.
Att de har arbetsuppgifter som inte syns som gör att de inte sitter i sina arbetsrum. Framför allt
arbetstiden kan orsaka konflikt. De kan ju berätta när de åker någonstans. Det är kanske belagt med
tystnadsplikt vem de ska träffa men de kan säga så att det syns att de gör något.
Det andra jag kan tänka mig beror på hurudan tro de andliga har och hurudan tro eller ej de
administrativa har. Har de administrativa inget intresse för verksamhet eller andlighet då kan det
uppstå en konflikt. Men finns det en förståelse mellan olika anställda får man inte de här
konflikterna. Förstår man inte hur mycket förberedelse och övning det behövs, för t.ex. en kantor,
blir man fort irriterad. Men hur mycket övning och förberedelse är resonligt? Får man sitta länge på
kaffe? Kanske det blir bättre jobb om man får den där kaffet. Men ser man bara till siffrorna och
tiderna får man inte samma förståelse. Nekar vi pengar till aktiviteter men är det i slutändan bättre?
Jag anser vi behöver ha ett och annat som tidigare inte ansett vi behöver ha. Inte intresse för
verksamhet, varför får det inte kosta? Kanske det är lättare för en som inte är intresserad av kyrkan
att förstå att gravgården måste vara fin, det syns ute. Men hur få en förståelse för att ett
konfirmandläger måste få kosta men svårt att motivera då resultatet inte märks. (Person B).

Här gav personen en tydlig beskrivning av hur det kan se ut när två institutionella logiker
krockar inom samma organisation. Det skapar frustration och en känsla av orättvisa.
Samma konkurrerande logiker återfinns bland personalen i svenska kyrkan (Edlund,
2020). Även person D lyfte fram en konflikt när det kommer till olika arbetstid och vad
som förväntas av en:
Jo men det handlar ju om hur arbetstiden räknas... Men det kan kännas lite orättvist ibland. De kan
motionera på arbetstid, det kan inte jag göra. Men risken, jag är glad över att ha systemet för egen

51

del. Risken för andliga att de jobbar slut på sig. Att de aldrig är lediga. Så det känns lite konstigt att
det systemet finns. Men om man kan ha en struktur på det ändå så är det inget problem. Ibland
känner jobbat hårt en dag, tänker nu går jag hem. Men det har jag inte rätt att göra. Då får jag skriva
att jag slutat tidigare eller sitta kvar på min stol och vänta att klockan slår. Det behöver inte de
andliga arbetarna. Ja, sen har de andliga enklare att sköta sitt jobb hemma. Man behöver inte vara
här. Öva på musikstycke, förbereda andakt, predikan, ta emot samtal, ha klient... Jag förstår att man
som andligt anställd hela tiden behöver värdera vad ens arbetsinsats är, det måste vara svårt. Viss
avundsjuka att kunna sköta sitt jobb på annat ställe. Men viss press på sig också. Det jag gör är mera
enkelt. Jag behöver inte få inspiration. Skriva andakt vs göra 20 smörgåsar. Mitt jobb skulle jag inte
beskriva som lättare, men annorlunda. De kan återanvända det de gjort, t.ex. en andakt, men jag kan
inte återanvända en smörgås från förra veckan. (Person D).

Person A hör till kategorien andliga arbetare och hen lyfte inte fram frågan på samma
tydliga sätt. Hen funderade mera på sitt eget arbete och att hen gillar administration men
föredrar att arbeta med människor för att det ger mera frihet. Hen poängterade att kyrkans
centrala uppgift inte är administration utan att kyrkan ska vara en organisation som satsar
på människomöten. Person C, vars arbete består både av det andliga och det
administrativa, hade lite liknande svar. Hen upplever att det går åt mera arbetstid till
förvaltning än till verksamhet.
Jag upplever att det finns en dragning mot mera byråkrati som påverkar hur mycket tid och energi
jag kan sätta på det sk andliga arbetet. Då det finns mycket som väntar på skrivbordet som behöver
åtgärdas är det också svårt att tänka att man även i viss mån behöver kunna lägga arbetstid på
fördjupning. (Person C)

Av de personer som hör till det andliga arbetet gav person F uttryck för att frågan om
arbetstiden är svår. Speciellt frågan hur hen ska räkna arbetstimmarna eller vad som
räknas som arbete.
Hur räkna arbetstimmar? Det finns alltid något att göra. I över ett års tid skrev jag timmarna. Sen
fick jag höra att jag inte behöver jobba på söndag eftermiddag. En stor del av arbetet går ut på att
tänka. Att sitta och planera, inte bara att göra den där saken. Jag läser material, sitter på brygga och
plaskar med fötterna i vatten och tänker... Inte sådant som alla kan sätta fingrar på när jag har varit
på plats.
Ibland sitter jag för mycket vid datorn, men samtidigt är det en nödvändighet. Skulle vilja göra mera
än vad jag har tid och ork för. Hela livet går ut på att hitta balans med det. Ibland mer det ena och
ibland det andra.

För att få en bild av hur respondenterna ser på konsekvenser av ekonomisk styrning i
verksamheten och konsekvenser i ekonomin på grund av verksamheten ställdes en fråga
kring det. Församlingen har en väldigt god ekonomi för tillfället och har goda
framtidsutsikter tack vare att den finns i en växande kommun och att den har ökande
52

medlemsantal (Bokslut, 2020). De verkar dock vara medvetna om att det kan vända när
som helst, något som person C framhävde.
Eftersom ekonomin varit god de senaste åren har de ekonomiska förutsättningarna för verksamheten
även varit gynnsamma. Då det gäller personalökning har församlingen varit restriktiv, vilket
naturligtvis påverkar förutsättningarna för verksamheten. Verksamheterna har i övrigt inte styrts så
hårt ekonomiskt utan äskade medel har i allmänhet beviljats. Här finns det ett visst fog för att
utveckla budgeteringsprocesserna och även uppföljningen. (Person C).

Person C hade också vid frågor om medlemsutvecklingen och församlingens ekonomi
uttryckt ett behov av att utveckla processerna kring budgetering och planering för att inte
slappna av i den ekonomiska planeringen.
Person A nämner att det kan bli konsekvenser både i verksamheten och i ekonomin på
grund av sådant som händer. Hen nämner som exempel när de införde en ny verksamhet
mitt under pågående pandemin för att svara på ett behov som de upplevde fanns hos
barnfamiljerna i församlingen. Det fick konsekvenser för ekonomin när det inte var
budgeterat och det gick åt mera kostnader inom verksamhetsbudgeten. Samtidigt lyfte
hen fram att verksamheten påverkas av de pengar hen har till förfogande. Mera pengar
skulle också betyda mer, eller annan form av verksamhet. Person D konstaterade att hen
inte ansvarar för verksamhet på det sättet så hen hade inte märkt av några konsekvenser
av ekonomisk styrning i verksamheten. Person B ansåg att det finns risker med att
ekonomin påverkar verksamheten för mycket.
Om ekonomin styr verksamheten för mycket så att man inte får pengar till verksamheten då kommer
inte medlemmarna till verksamhet. I värsta fall skriver de då ut sig, och det leder till att ekonomin
påverkas. Om det blir så måste man ändra prioriteringar och styra på annat vis. Det är svårare att få
medlemmarna tillbaka till kyrkan än att försöka behålla dem. Om inte ekonomin är i skick så
fungerar inte verksamhet heller, om man inte hittar verksamhet som inte kostar något. Till en viss
del är ekonomin viktigare, men båda är viktiga. I kyrkan har man på sikt inga pengar om inte
verksamheten funkar. (Person B)

Det person B här belyser är att konkurrerande logiker är komplexa och att det finns
konsekvenser inom logikerna. För lite eller för mycket inverkar på organisationen och
dess verksamhet, ekonomi och hur väl den klarar sig. Det samma konstaterar person E
som anser att utan verksamhet har de ingen ekonomi, men utan ekonomi har de heller
ingen verksamhet.
Där kommer en konflikt in med administrationen och lagstiftningen att det behövs mera på det vi
kallar stödfunktioner för att lagstiftningen förändras och man måste ha mera personal för att det är
mera som måste göras. Helt säkerhetsmässigt och rapporteringsmässigt har det kommit mera arbete.
Förut hade vi en ekonom men det är så mycket pappersjobb nu så det behövs en assistens också. Det
samma gäller med kansliet. Mera pappersjobb, mera krav, och då får den andliga verksamheten

53

stryka på foten eftersom den inte är mätbar och har samma krav på sig, med rapporteringar och sånt.
(Person A).

Här finns det flera olika konflikter som person A antyder. Dels en konflikt med att
målstyrning kan kräva mera administrativa resurser och att det stämmer överens med
kritiken mot NPM eller den målrationella logiken.

54

5 Analys
I detta kapitel görs en analys av empirin i relation till de teorier som behandlas i kapitel
två.
I tabell 5 nedan sammanfattas det som framkommit som motpoler i det mätbara och
omätbara samt skillnader mellan institutionella logiker som de uttrycktes i fallstudien.
Resultatet analyseras sedan vidare i kapitel 5.1 och kapitel 5.2.
Tabell 5: sammanfattning över det mätbara och omätbara
Mätbart

Omätbart

Arbetstid

Ingen arbetstid

Målrationell

Verksamhetsnära

Administration Det man upplever är ens
primära uppgift
Ekonomi

Verksamhet

Förvaltning

Andligt arbete

Resultat

En pågående process

Här följer en mera omfattande analys av det resultat som presenteras i tabellen ovan.

5.1 Ekonomi och styrning
Eftersom utvecklingen av styrning har gått från att främst kontrollera kostnader till att bli
en allt bredare styrning med många olika faktorer, blir styrningen också mer central inom
icke-vinstdrivande organisationer. Det skapar i sin tur olika behov av styrning och
styrningsmodeller (Holmgren, Mårtensson & Hellström, 2014, 5). Många organisationer
har specifikt gått in för att använda teorier kring New Public Management. Då har bland
annat effektivitet varit en central målsättning. Samtidigt finns det organisationer som inte
explicit skriver ut vilken styrningsmodell de använder eller varifrån tankesättet och
influenserna är hämtade. De här organisationerna kan ändå ha en form av outtalad
målstyrning för sin verksamhet så att de vill vara effektiva eller ge bästa möjliga service
(Edlund 2020; Sidenvall 2020). Församlingen som granskades är exempel på organisation
55

med outtalad målstyrning men som ändå har en form av styrning. Både respondenterna
och de officiella dokumenten lyfte fram målsättningar och sådant församlingen vill uppnå
under följande år. Däremot lyfter de ingenstans fram att de har specifika styrverktyg som
de följer, utan de har mera allmänt i budgeten listat vad de ville uppnå med den
verksamhet de ordnar och i bokslutet kommenterar de om de uppnått målet.
Vid granskningen av strategin, dels för kyrkan på nationellt plan men framför allt
församlingen på lokalt plan blev det tydligt att kyrkan har behov av en strategisk översyn
för att kunna svara på de utmaningar som finns. Kyrkans nationella strategi Öppna dörrar
är på sätt och vis styrmedel för hela kyrkan, även på lokalt plan. Här uttryckte
respondenterna tydliga utmaningar i att anta och anpassa det som kommer på nationell
nivå och förankra det på en lokal nivå. En del kände inte ens till strategin, medan de som
kände till den konstaterade att de inte haft tid att sätta sig in i den eller väntat med att göra
det på grund av yttre omständigheter som en pågående pandemi. Som Allio (2005)
poängterar är implementeringen av en strategi den stora utmaningen och något som avgör
om organisationens strategiarbete lyckas. Utan en pågående pandemi när strategin kom,
hade läget kanske kunnat se annorlunda ut. Åtminstone enligt hur person C uttrycker det.
Eventuellt hade implementeringen lyckats bättre om de yttre faktorerna inte inverkat. Då
hade person C kunnat satsat mera tid på att implementera den nationella strategin på ett
lokalt plan och dessutom hade det kunnat ordnas informationstillfällen kring strategin och
allt vad det innebär. Församlingen i sig hade ingen nedskriven strategi som de arbetar
utgående från, men vid granskningen hade de mycket som påminner om en strategi. Bland
annat kan satsning på utökad närvaro på social media svara på det som lyfts fram i den
nationella strategin där kyrkan ska arbeta för mer synlighet och gemenskap digitalt.
Vidare svarade deras satsning på att bygga relationer till övriga aktörer i samhället, deras
medvetenhet om ekonomiska utmaningar och behov av att arbeta med styrning på andra
punkter som lyfts fram i strategin på nationellt plan. Som bland annat Almqvist m.fl.
skriver kan en strategi vara planerad eller något som växer fram under tidens gång (2020,
13). Församlingen hade mera outtalat jobbat med strategin och passar bra inom ramen för
en strategi som med tiden växer sig fram.
Almqvist m.fl. (2020, 12–14) konstaterar att en organisation blir konkurrenskraftigt när
den använder interna resurser till att möta de behov som finns i omgivningen. Genom att
identifiera målet och att ha en målstyrning som samverkar med strategin, kan en
organisation hitta redskap till att bli framgångsrik. Det här innebär att den organisation
56

som kan läsa av sina medlemmars och kunders behov och kan svara på dem, har lättare
att nå framgång. En fördel är att se på samhällsutvecklingen, känna in trender och kunna
läsa av olika händelser och vad som är viktigt. Det här gäller så väl inom ickevinstdrivande som inom vinstdrivande organisationer. Inom församlingen fokuserade de
inte i någon stor utsträckning på framgång eller hur väl de lyckas. Snarare verkade de
arbeta på som tidigare och vara nöjda när de gjort det som förväntades av dem. Dock gavs
uttryck för att det finns behov av förändring och att de kan bli mera tydliga och effektiva
bara de satsar mera tid på att hitta en gemensam målsättning och något de tillsammans
arbetar för. Ingenstans gavs det heller indikationer på att det på nationell nivå finns
verktyg som församlingen kan tillämpa, istället gavs även här uttryck för att det gärna
inom vissa områden kunde finnas mera riktlinjer för verksamheten. Exempel på det är
hjälpledarskolningen där det är upp till församlingen själv att göra upp en läroplan som
de finner vara bäst.
Inom NPM belyses vikten av målformulering och att målen behöver vara mätbara,
uppföljningsbara och kunna tillämpas av alla inom organisationen (Rombach, 1991, se
Almqvist 2006, 91–92). Som tidigare framkommit uttryckte respondenterna att mycket
av det de gör är omätbart men att det som är mätbart går att mäta i förhållande till hur det
varit tidigare och hur det ser ut jämfört med andra församlingar. Det som de alla lyfte
fram som en indikator på framgång var att medlemmarna valt att stanna kvar i kyrkan och
att de haft många som aktivt deltagit i gudstjänster och annan verksamhet församlingen
ordnat. De konstaterade att de delvis ställt upp gemensamma mål, men ändå mest gjort
det för sin egen del. Teorierna kring NPM betonar uppföljningen av målen för att
målstyrningen ska fylla sin funktion (se Almqvist 2006). Utan konkreta målsättningar och
utan uppföljningen riskerar verksamheten att bli platt och utan mening. Som det också
framkom inom svenska kyrkan (Edlund, 2020) är det enklast att bara kopiera planerna
från tidigare år om de inte följs upp mellan åren. I församlingens budget och bokslut för
åren 2010, 2015 och 2020 märktes det tydligt att det mesta är kopierat från år till år. Det
samma uttryckte respondenterna när de konstaterade att det är enklast att göra som de
tidigare gjort. Men ändå görs en hel del förändringar, särskilt inom områden som gäller
investeringar och utveckling av olika områden. För de som arbetar med verksamheten
blir det främst att kopiera planer från tidigare år, samtidigt som målsättningarna ändå kan
förändras från år till år.

57

Förutom kritik mot att målstyrning och införande av NPM kräver mycket resurser så
kritiseras NPM för att vara för influerat av vinstdrivande företag och att samma principer
inte riktigt fungerar inom organisationer såsom kyrkan. I intervjuer och församlingens
dokument förs ingen diskussion kring effektivitet som av många nämns som typiskt för
NPM. Diskussionen går istället kring hur församlingen på bästa sätt ska ge service åt sina
medlemmar och vad som är viktigt för dem. Utgående från respondenternas svar och det
som står att läsa i budget och bokslut kunde en tillämpning av NPG vara ett lämpligare
alternativ än NPM. Detta med tanke på att gemenskap och relationer verkar vara viktiga
ingredienser och målsättningar för de anställda. NPG kunde passa i och med att det inom
det paradigmet även är viktigt med tillit och relationer vid sidan av mer traditionell
styrning som effektivitet och resultat (Osborne, 2006, 382–384).
För organisationer som inför styrverktyg verkar det finnas oro för att det på sikt främst
leder till ökad administration (Nilsson, 2009, 147–151). Den här aspekten av förändring
och reformer av det administrativa uttrycktes bland en del respondenter, särskilt de i
ledande ställning. Kyrkan på nationell nivå kan fatta beslut om reformer som ska
underlätta administrationen på lokal plan, men som nödvändigtvis inte gör det. Istället
kan det till och med kräva mera resurser än innan. Ett exempel är införandet av Kyrkans
servicecentral (Kipa). Tanken med införandet av Kipa var att effektivera det
administrativa kring lönehantering, faktureringar och reseräkningar för hela kyrkan i
Finland. Det faller inom ramen för Shared services centres (SSC) där centralisering och
effektivering av lönehantering och liknande är det centrala. Kritiken mot införandet av
Kipa framkom även bland respondenterna som belyste att systemet är resurskrävande, det
är krångligt att göra förändringar och det kan vara svårt att få fram dokument som behövs.
Den styrning som varit det vanliga inom icke-vinstdrivande organisationer är
budgetstyrningen. Även inom församlingen är det den form som tydligaste märks. Enligt
Drury (2012, 380) kan en budgeteringsprocess i icke-vinstdrivande organisationer gå till
så att varje mindre budgetenhet gör sin budget och plan innan den far vidare till
ekonomiansvariga. Så gjordes också budgeteringsprocessen i den här församlingen. I
allmänna motiveringar till budgeten lyfter församlingen fram att deras grunduppgift är
det teologiska och att dess absoluta centrum är mässan. Vid en närmare granskning av
budgeten framkom det att budgeterade medel för själva gudstjänstlivet är betydligt lägre
än för pastorsexpeditionen och förvaltningen, även om verksamheten i sig får mera
budgeterade medel än förvaltningen. Men verksamheten är indelad i många mindre
58

enheter såsom gudstjänstliv, musik, diakoni och verksamhet bland barn och ungdomar.
Även om mässan rent planmässigt är i centrum får den inte mest budgeterade medel, utan
övrig verksamhet verkar vara integrerad i att mer verksamhet på sikt leder till flera aktiva
deltagare i gudstjänsterna. Det framkom också i intervjuerna där de flesta uttryckte att
utan verksamhet har man på sikt inga medlemmar kvar. I intervjuerna uttrycktes en
konflikt mellan en alltför strikt budgetstyrning och en friare verksamhetsform. Liknande
konflikt uttrycktes bland de anställda i svenska kyrkan (Edlund, 2020). Adolfsson och
Solli (2009) uttrycker att det är viktigt att organisationer kan hålla sin budget samt att det
finns en hel del utmaningar med budgeter i organisationer som kyrkor och kommuner. En
stor utmaning är att det kan vara svårt att länge på förhand estimera vad som ska och kan
hända nästan två år framåt. De här utmaningarna är något som respondenterna
reflekterade över. Särskilt två av dem ville ha luft i sin budget för att kunna vara mer
flexibla med den verksamhet de ordnar och ha möjlighet att minska på om sparåtgärder
kräver det.
Inom den här typen av budgeteringsmodellen får, som Drury (2012, 380) konstaterade,
kostnaderna en stor uppmärksamhet och det finns ingen garanti för att resurserna används
klokt. I granskningen av budgeterna för 2010, 2015 och 2020 kan konstateras att
kostnaderna får ett stort utrymme, särskilt när de jämförs med intäkterna. I praktiken ska
de estimerade skatteintäkterna räcka till för att täcka kostnaderna. Kostnaderna är
indelade olika sektorer och kostnadsområden. Det stämmer väl överens i den här
församlingen där olika ansvarspersoner gör sina delar av budgeten och att den sedan
sammanställs av personer i ledande ställning. I och med att budgeten är indelade i många
olika kostnadsställen blir överskådligheten lidande och genom att enbart granska
helhetsbudgeten fås främst riktlinjer för hur kostnaderna fördelas sektorsvist under året.
En av respondenterna uttryckte behov av förändring i budgetförfarandet i och med att det
hen arbetade med ofta krävde att hen väntade på godkännande från andra innan hen kunde
göra en behövlig åtgärd. Här hade hen önskat ha budgetansvar över alla fastigheter för att
underlätta fastighetsskötseln. Övrig kritik mot budget och budgetstyrning var att de sällan
i någon större mån går igenom helhetsbudgeten eller gör uppföljningar under året som
går.
Församlingen har skrivit ut målsättningar med sin verksamhet, men däremot saknas en
tydlig målstyrning och information hur de ska göra för att uppnå sina målsättningar. Den
här informationen framkommer både i de offentliga rapporterna och bland
59

respondenterna. Den tydligaste kritiken kom mot att de inom församlingen inte gör en
tydlig uppföljning utan det behandlas kort under ett möte eller så får den som är
intresserad läsa verksamhetsberättelsen när den är klar. Ekonomiskt ska en ickevinstdrivande organisation inte uppvisa vare sig stort positivt eller negativ resultat, utan
helst ha ett resultat kring noll. Detta var de medvetna om men hade ändå i flera års tid
haft positivt resultat som de inte i någon större utsträckning kommenterade annat än att
de gör nyinvesteringar och att pengarna nu går dit. En del av respondenterna belyste över
lag utmaningar i att budgetera så det går jämnt ut, endera blir det för tight eller så blir det
för luftigt. Även om församlingen har en bra ekonomi med balansen och kassaflödet i
skick, kan det komma kärvare tider som en del respondenter gav uttryck för. Det här
svarar bra på frågor som finns på nationellt plan där bland annat kyrkans ekonomi och
kyrkans uppgift diskuteras.
För vidare granskning av den kontext som församlingen befinner sig i och om det finns
krockar mellan institutionella logiker granskades den målrationella och den
verksamhetsnära logiken i församlingen. Här följer nu en analys av vad som framkom i
den granskningen.

5.2 Institutionella logiker
Vid granskningen av eventuella konflikter kom det tydliga konflikter mellan den
målrationella och verksamhetsnära logiken som Edlund (2020) framställer dem. Här
följer en analys av hur konflikterna tog sig uttryck, främst bland det respondenterna
uttryckte.
Som det skrivs i budget och bokslut är församlingens primära målsättning att hålla fram
sitt budskap och ge meningsfull verksamhet åt sina medlemmar. Samtidigt som de också
skriver att församlingen enligt lag är skyldiga att göra budget och bokslut. Det här är ett
exempel på då den verksamhetsnära och den målrationella logiken kan kollidera. I detta
fall fungerar de bra sida vid sida och ingetdera behöver ge vika för det andra. Även hur
budgeten och bokslutet var uppbyggt visar på att det finns både målrationella och också
verksamhetsnära logiker inom församlingen.
Ett tydligt exempel på olikheter mellan de anställda är frågan om arbetstider. Här finns
det märkbara olikheter. Flera respondenter lyfte fram dessa och upplevelsen av en viss
60

orättvisa i systemet. Både person B och D märker av olika krav på olika professioner.
Person D har ett arbete med arbetstid som är mer enligt den målrationella logiken. För
hen är arbetstiden central och något som ger ramarna för arbetet. Personen har inte
möjlighet att arbeta hemifrån och att vara flexibel i arbetet. Hen uttrycker också en viss
skillnad i kunskap och vad målet med verksamheten är. För personer med andliga
arbetstider märktes däremot inte den här konflikten så bra. Det var bara person F som
lyfte fram att hen i början inte kände till hur systemet fungerade hen var osäker på vad
som räknades som arbete och vad som inte gjorde det. Person B å sin sida funderar på
lösningar på problemet. Hen betonar att kunskap och förståelse mellan områdena kan
minimera risken med eventuella konflikter. Enligt narrativa konstruktioner som
Kvarnström (2016, 198) lyft fram är det ingen stor konflikt men ändå en friktion över en
ständigt pågående olikhet mellan professionerna i församlingen. Genom att diskutera och
berätta om det arbete man gör kunde man enligt person B lättare minimera friktionerna
som kan uppkomma till följd av att endera har fasta arbetstider medan andra har friare
tider.
Även andra krockar mellan logikerna framkom tydligt bland respondenterna. Särskilt för
personerna i andligt arbete märkets en tydlig gräns mellan den målrationella och den
verksamhetsnära logiken. En konflikt finns hos person C vars målsättningarna dels är
målrationell genom att utveckla och hålla en god förvaltning, dels verksamhetsnära när
personen vill erbjuda meningsfull verksamhet åt medlemmarna. Liknande har person B
som vill göra ett så bra jobb som möjligt med förvaltningen och samtidigt arbeta för ett
bra välmående hos personalen. För person D blir hens egna målsättningar
verksamhetsnära medan hen betonar att ledningens uppgifter är målrationella. Samma för
person E som har både målrationella och verksamhetsnära målsättningar med sitt arbete.
Den person som tydligaste arbetar utgående från verksamhetsnära målsättningar är person
F som belyste att hen arbetar för att kunna erbjuda församlingen meningsfulla stunder.
Dock gav hen uttryck för att verksamheten ibland blir lidande när hen behöver göra det
administrativa och att det ofta kan ta för mycket tid i anspråk men att det bästa är att hitta
en balans för att få det att fungera.
Vid frågan om det är ekonomin eller verksamheten som ska styra gavs svaren att båda
behövs men att utan verksamhet blir ekonomin lidande. Samtidigt som ekonomin blir
lidande om verksamheten är för kostsam. För lite och för mycket kan få negativa

61

konsekvenser och här uttrycks det komplexa i att vara mellan två världar, mellan två
logiker som ofta kan kollidera med varandra.

62

6 Slutdiskussion
Detta kapitel återkopplar avhandlingens problemområde och syfte med resultatet som det
framkommer i analysen. Syftet med avhandlingen var att öka förståelsen omkring
målstyrning i relation med institutionella logiker i icke-vinstdrivande organisationer.
Granskningen gjordes som en fallstudie i en församling i Evangelisk-lutherska kyrkan i
Finland.
Kyrkan hör till den typen av organisationer som finns i ett spänningsfält mellan krav på
målstyrning och resultat samtidigt som man har mycket verksamhet som är omätbart. I
denna avhandling har detta spänningsfält granskats. Granskningen gjordes utgående från
frågor kring hurudana målsättningar församlingen har, om de har en tydlig strategi de
följer, hur framgången ser ut och hur det här uttrycks bland de anställda som intervjuas.
Empirin bestod av sex intervjuer där respondenterna representerade olika professioner,
samt bokslut och budgeter åren 2010, 2015 och 2020.
Resultatet visar att det finns en komplexitet mellan det mätbara och det omätbara. Inom
en del områden är det enklare att mäta, medan det inom andra områden är nästintill
omöjligt. För den personal som huvudsakligen arbetar med stödfunktioner kan det vara
enklare att göra en utvärdering över hur något gått, medan de med andligt arbete kan ha
betydligt svårare att mäta och göra uppföljningar. Det går att mäta antalet deltagare i en
gudstjänst eller annan förrättning medan själva upplevelserna av det är svårare att mäta.
Utgår man från att kyrkans kärna är budskapet och innehållet, blir kärnan svår att mäta.
Frågor de anställda uttryckte var att upplevelse, hur väl något förberetts, innehållet och
hur meningsfullt något är hör till det som driver samtidigt som det är svårt att vara nöjd
och veta att man lyckats med något.
I och med att målstyrningen blir allt vanligare även inom icke-vinstdrivande
organisationer får det också konsekvenser i verksamheten. Som det framkom i
församlingen som granskades hade de ingen direkt uttalad styrning som hela
organisationen målmedvetet följer. Däremot hade alla respondenter olika målsättningar
som de ville uppnå. Det i sig är en form av styrning då de sammanställer målsättningar
och delvis granskar utfallet och gör korrigeringar till följande år. Dock kunde
församlingen gagnas av att ha en tydligare styrning för att bli bättre utrustade inför
framtida utmaningar. Särskilt med tanke på att en tydlig styrning med uttalade
63

målsättningar och uppföljningar kan bidra till en framgångsrikare organisation (se t.ex.
Almqvist, 2006 eller Merchant & Van der Stede, 2007). Detta faller också inom ramen
för att kyrkan på nationell nivå uttrycker behov av att ta itu med utmaningar gällande var
kyrkan står, vart kyrkan är på väg och hur kyrkan ska se ut i ett postmodernt samhälle.
Dessa utmaningar inför framtiden uttrycktes också till en viss del i församlingen som
granskades. Det fanns en slags visshet om att församlingens roll i samhället inte längre är
lika självklar som förut, men samtidigt också en tillit i att församlingen behövs och har
en uppgift i samhället. I fallstudien framkom att de funderar en del på det här och att de
på många plan har en välfungerande organisation med goda förutsättningar men att de
kan behöva fokusera mera på detta område. Målstyrningen kan dock vara komplex och
det vara svårt att välja vad som ska och kan mätas och vilka mätinstrument man ska ha
(Holmgren, Mårtensson & Hellström, 2014). Det var en realitet som framkom i
församlingen som granskades. Det mätbara är inte enbart formellt i form av antalet
deltagare i en gudstjänst eller medlemsutvecklingen. Lika mycket görs informella
kognitiva mätningar i form av att mäta hur många som deltar i nattvarden eller stannar
kvar på kyrkkaffe efter en gudstjänst.
Ett annat sätt att möta framtida utmaningar för kyrkan är strategin och hur den
implementeras. Kyrkans nationella strategi Öppna dörrar ska i praktiken kunna tillämpas
på lokalt plan i hela kyrkan. Som det framkom i granskningen hade församlingen ingen
egentlig nedskriven strategi, men uttryckte att de ska gå igenom kyrkans nationella
strategi och se hur de kan tillämpa den. Detta arbete har till stora delar påverkats av den
pågående pandemin som sätter många planer på is. Vilket visar på att det finns en
medvetenhet om att även om de har det bra så kan de göra vissa förändringar för att bli
ännu bättre. En annan utmaning med implementeringen av strategin är bristfälliga
resurser. Dock hade de redan nu områden som passar in i kyrkans nationella strategi,
vilket betyder att för församlingens del handlar det främst om att sammanställa det de
håller på med och besluta sig vart de är på väg. Här kunde församlingen göra en tydlig
och överskådlig strategikarta enligt det Norton och Kaplan (1992) lyfter fram när det
kommer till balanserade styrkort.
Som Edlund (2020) konstaterat är det många professioner som samsas inom en
församling och de kan ha olika uppfattningar om sitt arbete och sin organisation. Det som
framkom i granskningen är att de olikheter som fanns i församlingen tog sig lite olika
uttryck. Den tydliga skillnaden fanns mellan så kallad andlig personal utan arbetstid, och
64

personal med arbetstid. I och med att anställda med arbetstider upplevde att de så kallade
andliga arbetarna hade friare arbetstider och arbetssätt skapar det förutsättningar för
spänningar och upplevelser av orättvisa. Samtidigt som det också uttrycktes oro för att
anställda utan arbetstid lättare kan ta på sig för mycket arbete. Denna tudelning är en
tydlig konflikt mellan konkurrerande institutionella logiker. En annan konflikt mellan
konkurrerande logiker var att hitta en balans mellan den tid som läggs på förvaltning och
den tid som finns över till andlig fördjupning. Speciellt för sådana personer som hade
både ett andligt innehåll och också ett förvaltningsansvar i sitt arbete. Det komplexa
mellan dessa världar framkommer tydligt i den här kontexten. Särskilt också med tanke
på att de inom församlingen uttryckte att deras grunduppgift är det andliga medan
förvaltningens huvudsakliga uppgift är att betjäna grunduppgiften. Även om
grunduppgiften hade en andlig dimension så framkom det att utan en fungerande
förvaltning blir det andliga arbetet lidande. Samtidigt som förvaltningen kan bli lidande
med för mycket fokus på verksamheten. I församlingen var de även här medvetna om att
både förvaltning och verksamhet behövs och ju bättre de samspelar, desto bättre och
framgångsrikare organisation får de. Speciellt om de också lyckas arbeta för samma mål.
Det var till och med så att denna tudelning mellan det mätbara och det omätbara skapade
ett driv och en känsla av meningsfullhet bland respondenterna.
Kyrkan säger sig ha ekonomiska utmaningar framför sig. Men kyrkan har ändå en god
ekonomi. Församlingens som granskades hör kanske till undantaget i och med att det är
en växande församling med väldigt goda framtidsutsikter (kyrkans statistik, 2020). Till
och med så att församlingen kan klassas som en framgångsrik organisation. Det märks
med tanke på att de vågar investera miljontals euro på ett nybygge under en tid när många
andra församlingar väljer att sälja för att göra inbesparingar. Inom församlingen var de
medvetna om sitt ekonomiska läge och att de behöver spela korten väl.
Syftet med avhandlingen var att öka förståelsen omkring målstyrning i relation med
institutionella logiker i icke-vinstdrivande organisationer. Denna avhandling har bidragit
till en ökad förståelse för målstyrning, konkurrerande institutionella logiker och hur dessa
ser ut i icke-vinstdrivande organisationer. Studien var delvis tvärvetenskaplig mellan
ämnen teologi och ekonomi, något som Edlund (2020) kallar för organisationsteologi.
Denna avhandling kan även innefattas i det begreppet och bidrar till en
organisationsteologisk forskning, ett område som det ännu inte skrivits mycket om.

65

Edlund gjorde sin granskning på svenska kyrkan, medan denna avhandling har granskat
en församling i Evangelisk-lutherska kyrkan i Finland.
Inom detta område finns det möjligheter till vidare forskning. Till exempel kunde en
granskning göras på en större församling eller samfällighet där personalresurserna ser
annorlunda ut och där ekonomin och förvaltningen kan vara mer åtskilda från
verksamheten än i en mindre församling. Det kunde också göras en jämförande
granskning mellan en liten församling och en stor församling för att undersöka om
utmaningarna och problemen är likadana eller ser annorlunda ut. Vidare kunde en
granskning göras på en församling med dålig ekonomi och sämre framtidsutsikter för att
undersöka hur de ser på sina utmaningar, sin framtid och väg till framgång. Ett annat
forskningsämne kunde vara en granskning av kyrkans servicecentral utgående från teorier
kring shared services centres. Här kunde granskningen fokusera på resultatet för att
undersöka om det blev som tänkt och om man lyckades med de förväntade
inbesparningarna och effektiveringen. Inom teologin görs nu en doktorsavhandling kring
arbetstiden och det komplexa mellan de så kallade andliga och världsliga anställda. Detta
forskningsområde kunde också granskas ur ett ekonomiskt eller organisationsteologiskt
perspektiv.

66

Källor
Aaltonen, T (2020)
Mielipide: Kirkko ei ole hallinnossaan ajan tasalla. Kotimaa. 28.2.2020. URL:
https://www.kotimaa24.fi/artikkeli/mielipide-kirkko-ei-ole-hallinnossaan-ajantasalla/?fbclid=IwAR2MmvdvTGYb5VAapi3pRH8AF1Xp7oNOOAwFV4Dywk
W02mGY_8w8Xaqh5Ik. (Läst 23.11.2020)
Abrahamsson, G & Johansson, T (2013)
Ekonomiska ansvarsenheter. Ingår i Jannesson, E & Skoog, M (red) Perspektiv på
ekonomistyrning (s. 14–35). Liber.
Adolfsson, P & Solli R (2009)
Offentlig sektor och komplexitet. Om hantering av mål, strategier och professioner.
Studentlitteratur.
Ahrne, G & Svensson, P (2015)
Handbok i kvalitativa metoder. Liber
Allio, M. (2005)
A short, practical guide to implementing strategy. Ingår i Journal of Business
Strategy. 26 (4), pp. 12–21. doi.org/10.1108/02756660510608512
Allodi Westling, Mara (2009)
Byråkrati, marknad eller lotteri?: Organisation och styrning av utbildning: effekter
och risker för specialpedagogiska verksamheter. Ingår i Adolfsson P & Solli R (red)
Offentlig sektor och komplexitet. Om hantering av mål, strategier och professioner
(s. 199–225). Studentlitteratur.
Almqvist, R (2006)
New public management – om konkurrensutsättning, kontrakt och kontroll. Liber
red. (2020) Boken om ekonomistyrning. Studentlitteratur.

67

Almqvist, R., Catasús, Bino & Wällstedt, Niklas (2014)
Det är både teorin och tillämpningen av New Public Management som skapar rädda
organisationer! Ingår i Organisation & Samhälle. 2014. nr 2, s. 50–53.
Alvehus, J (2014)
Att mäta eller inte mäta – tydlighetsparadoxen i professionell verksamhet. Ingår i
Organisation & Samhälle. 2014. nr 2, s. 46–50.
Andersson, G & Greve, J (2017)
Kalkyl

och

budget.

Grundläggande

om

kalkylering

och

budgetering.

Studentlitteratur.
Bryman. A & Bell, E (2011)
Företagsekonomiska forskningsmetoder. Liber
Bäckström, A & Wejryd, A (2016)
Sedd men osedd. Om folkkyrkans paradoxala närvaro inför 2020-talet. Verbum
Catasús, B (2013)
Nyckeltal – vad, varför och hur? Ingår i Jannesson, E & Skoog, M (red) Perspektiv
på ekonomistyrning (s. 141–160). Liber.
Drury, C (2012)
Management and cost accounting, eight edition. Cengage Learning EMEA.
Edlund, C (2020)
När jag får vara ute på fältet dansar jag tango! En organisationsteologisk studie av
konkurrerande logiker i kyrklig verksamhet. Åbo Akademis förlag.
Friedland, R., & Alford, R. (1991)
Bringing society back in: Symbols, practices, and institutional contradictions. Ingår
i W. W. Powell, & P. J. DiMaggio (Eds.), The New Institutionalism in Organizational
Analysis: 232-263. Chicago: University of Chicago Press.

68

Greve, J (2009)
Ekonomistyrning, principer och praxis. Studentlitteratur
Guevara, B (2015)
Styrning av offentlig sektor i rättvisa och socialt hållbara städer. En litteraturstudie
om Public Value, Public Value Management New Public Service & New Public
Governance. Mistra Urban Futures Papers.
Holmgren Caicedo, M., Mårtensson M., & Tamm Hallström, K (2014)
Identifiering av parallella styrmodeller och deras olikheter: En studie av styrningens
komplexitet. Företagsekonomiska institutionen, Stockholms universitet.
Jakobsson, A (2020)
Församlingar anhåller om en sammanslagning. Ålandstidningen 21.11.2020,
Nyheter, s. 6.
Johanson, J-E & Vakkuri, J (2018)
Governing hybrid organisations. Exploring Diversity of Institutional Life. Routledge
Johansson, U. & Skoog, M (2015)
Integrerad verksamhetsstyrning. Studentlitteratur.
Joyce, P. & Drumaux, A. (2014)
Strategic Management in Public Organizations. European Practices and
Perspectives. Routledge. New York.
Kaplan, R (2001)
Strategic Performance Measurement and Management in Nonprofit Organizations.
Ingår

i

Nonprofit

Management

&

Leadership

11

(3)

pp.

353-370.

doi.org/10.1002/nml.11308
Kullvén, H (2015)
Budget och budgetering. Liber

69

Kurtén, A & Vikman, K (2019)
Sex församlingar blir två i Pedersöre och Kronoby. Svenska Yle. URL:
https://svenska.yle.fi/artikel/2019/08/21/sex-forsamlingar-blir-tva-i-pedersore-ochkronoby. (Läst 22.11.2020)
Kvarnström, E (2016)
Institutionella samspel. Om möten mellan en kommersiell och en ideell logik.
Företagsekonomiska institutionen, Uppsala universitet.
Leino, P (2012)
”Endast kyrkans egna angelägenheter”: en kyrkorättslig undersökning om kyrkans
egna angelägenheter i kyrkolagstiftningen om Evangelisk-lutherska kyrkan i
Finland. Åbo Akademis förlag.
Lind, J (2013)
Ekonomistyrning i nätverk. Ingår i Jannesson, E & Skoog, M (red) Perspektiv på
ekonomistyrning (s. 63–115). Liber.
Linde, S (2010)
Församlingen i granskningssamhället. Lunds universitet, Socialhögskolan.
Linderyd, A (2020)
De varumärkeskluvna: varumärkesarbete och värdegrundretorik i ideell och
offentlig verksamhet. Åbo Akademis förlag.
Lindvall, J (2013)
Affärssystem och ekonomistyrning. Ingår i Jannesson, E & Skoog, M (red)
Perspektiv på ekonomistyrning (s. 186–2016). Liber.
Malmi, T & Brown, D (2008)
Management control system as a package – opportunities, challenges and research
direction. Ingår i Management Accounting Research 19(4) pp. 287-300.
doi.org/10.1016/j.mar.2008.09.003

70

Merchant, K. A. & Van der Stede, W. A. (2007)
Management Control Systems: Performance Measurement, Evaluation and
Incentives. Pearson Education Limited.
Nilsson, K (2009)
Förväntningar från en administrativ reform – införandet av Balanced Scorecard i en
kommunal nämnd och förvaltning. Ingår i Adolfsson P & Solli R (red) Offentlig
sektor och komplexitet. Om hantering av mål, strategier och professioner (s. 129–
154). Studentlitteratur.
Osborne, S.P. (2006)
The New Public Governance. Ingår i Public Management Review 8 (3) pp. 377-387.
doi.org/10.1080/14719030600853022
red. (2010) New Public Governance? Emerging Perspectives on the Theory and
Practice of Public Governance. (Routledge, London).
Palmu H, Salomäki H, Ketola K & Niemelä K (2013)
Utmanad kyrka. Evangelisk-lutherska kyrkan i Finland åren 2008–2011. Kyrkans
forskningscentrals publikationer 117.
Parment, A (2013)
Shared services – definition, implementering och ekonomistyrning. Ingår i
Jannesson, E & Skoog, M (red) Perspektiv på ekonomistyrning (s. 278–304). Liber.
Petri, C-J & Olve, N-G (2013)
Strategiorienterad styrning med hjälp av balanserade styrkort. Ingår i Jannesson, E &
Skoog, M (red) Perspektiv på ekonomistyrning (s. 161–185). Liber.
Sahlin & Eriksson-Zetterquist (2016)
Kollegialitet: en modern styrform. Studentlitteratur.

71

Quist, J (2009)
Komplex koordinering. Ingår i Adolfsson P & Solli R (red) Offentlig sektor och
komplexitet. Om hantering av mål, strategier och professioner (s. 42–57).
Studentlitteratur.
Rosila, P.J (2020)
Kipa

–

kirkon

painajainen.

14.2.2020.

URL:

https://www.kotimaa24.fi/blogit/pertti-j-rosila-kipa-kirkon-painajainen/.

(Läst:

Kotimaa.

20.11.2020)
Sidenvall, E (2020)
Präst eller personal? En samtidshistorik över vigningstjänsten i svenska kyrkan. Ingår
i Fahlgren, Halldorf, Sidenvall & Wejryd (red.) Så är det inte hos er. Kyrkligt
ledarskap i organisationsteoriernas värld. Verbum
Sorsa, L (2015)
Kirkkona valtiossa. Katsaus Suomen evankelis-luterilaisen kirkon valtiosuhteen
edellytyksiin ja uudistuspaineisiin. Kirkon tutkimuskeskuksen verkkojulkaisuja 41.
Svensson, P (2015)
Teorins roll i kvalitativ forskning. Ingår i Ahrne G & Svensson P (red.) Handbok i
kvalitativa intervjuer (s. 208–219). Liber.
Thornton, P. H., Ocasio, W., & Lounsbury, M. (2012)
The Institutional Logics Perspective: Foundations, Research, and Theoretical
Elaboration. Oxford: Oxford University Press.
Wadström, P (2017)
Strategi: arenan, affären, arbetssätten, ansvaret, avsikten. Liber.
Wallander, J (1995)
Budgeten – ett nödvändigt ont. SNS förlag

72

Yin, R
(2007) Fallstudier: design och genomförande. Liber
(2011) Kvalitativ forskning från start till mål. Studentlitteratur

Lagar, förordningar och avtal
Finlands grundlag (731/1999)
Kyrkolag (1054/1993)
Kyrkoordning (1055/1993)
KyrkTAK 2020–2022. Kyrkans tjänste- och arbetskollektivavtal och separatavtal

Internetsidor
www.borgastift.fi
www.evl.fi
www.evl.fi/kyrkanspensionsfond
www.kirkontilastot.fi
www.svenskakyrkan.se

Rapporter
Balansbok 2020, 2015 och 2010
Budget 2020, 2015 och 2010
Öppna dörrar – kyrkans strategi fram till 2026

73

Bilagor
Bilaga 1 Intervjuguide
Intervjuguide kring förvaltning, konkurrerande logiker och vad de tänker kring framgång
och målsättningar inom kyrkan.
Vad är ditt ansvarsområde?
Vad är målsättningen med ditt jobb och vem är det som tar beslut om målsättningen?
När upplever du att du nått målsättningen?
Vad tänker du är kyrkans uppgift? Vad ska kyrkan satsa på?
Hur kan man mäta en församlings framgång och hur ser framgången ut?
Hur mäter du framgång i ditt jobb? Och går det att mäta framgång i en kyrka?
Hur gör församlingen upp budget och verksamhetsplan och kan du påverka innehållet?
Vilken funktion har dessa samt verksamhetsberättelsen?
Funderar du på församlingens och kyrkans ekonomi? Är den bra eller dålig och går det
att ändra den?
Vad har ni för mål med verksamheten? Går ni varje år igenom era planer och er berättelse
för att se om ni uppnått målsättningen eller om ni behöver göra korrigeringar?
Har du bekantat dig med kyrkans strategi Öppna dörrar som gäller för hela kyrkan fram
till 2026 och är det något ni tillämpar i församlingen?
T.ex. ska det satsas på dopet, är det något som behöver göras i din församling också eller
något ni redan satsar på?
Hur ser er strategi ut och hur långt fram sträcker den sig?
Hur ser medlemsutvecklingen i din församling ut och vilken roll tror du att det på sikt
spelar?
Upplever du att det finns konflikter mellan det andliga och det världsliga i ditt arbete och
i församlingens verksamhet? Om ja, kan du ge exempel?
Vilken roll spelar förvaltning och administration i ditt jobb? Vilken roll spelar
verksamheten?
Hur ser du på konsekvenser av ekonomisk styrning i verksamheten och konsekvenser i
ekonomin pga sådant som händer i verksamheten? Leder de till förändringar i
prioriteringar och styrprocesser? Är det skillnad på hur dessa konsekvenser/effekter
mottas och ageras på? D v s är ekonomin eller verksamheten viktigare i olika situationer?
74

Bilaga 2 Intervjudetaljer

Respondent

Antal år i Datum för Längd på
församlingen intervju intervju (min)

A
B
C
D
E
F

9
7
6
6
13
8

8.4.2021
8.4.2021
10.4.2021
12.4.2021
26.8.2021
1.9.2021

85
100
55
60
45
90

Bilaga 3 Församlingens resultaträkning, kopierad ur församlingens bokslut

2019
Verksamhetsintäkter

2020

150 970,37

368 324,07

Ersättningar

3 909,26

10 579,00

Försäljningsintäkter

4219,79

3 446,83

Avgiftsintäkter

19 624,18

18 034,3

Hyresintäkter

61 477,00

55 878,17

Skogsbruksintäkter

33 249,57

17 722,13

Kollekter, insamlingar och donationsmedel

6 933,66

852,00

Understöd och bidrag

3 262,50

6 946,69

18 294,41

254 864,95

-1 007 614,14

-1 081 243,98

-652 493,07

-675 357,42

Löner och arvoden

-533 494,66

-549 061,99

Lönebikostnader

-119 651,72

-128 391,45

653,31

2 096,02

-202 039,17

-215 780,47

-4 553,37

-5 165,27

-125 378,52

-123 694,69

Övriga verksamhetsintäkter

Verksamhetskostnader
Personalkostnader

Rättelseposter för personalkostnader
Köpta tjänster
Hyreskostnader
Material, förnödenheter och varor

75

Inköp under räkenskapsperioden

-125 378,52

-123 694,69

Beviljade bidrag

-11 932,45

-20 478,60

Övriga verksamhetskostnader

-11 217,56

-40 767,53

-856 643,77

-712 919,91

1 235 535,08

1 280 358,36

Beskattningskostnader

-14 423,56

-15 090,21

Centralfondsavgifter

-99 150,00

-112 021,79

-1 350,53

1 576,35

0,95

4 376,19

141,60

0,00

0,00

-2 079,77

-1 170,79

-577,47

-322,29

-142,60

263 967,22

438 865,80

-124 895,04

-137 059,12

-124 895,04

-117 434,39

0,00

-19 624,73

5 270,00

6 720,00

Kostnader

-6 356,98

-1 978,95

Överföring från/till fond

-1 086,98

-4 741,05

39 227,62

196 420,93

-43 530,73

-33 085,53

-4 303,11

-163 335,40

VERKSAMHETSBIDRAG
Skatteintäkter och statlig finansiering

Finansiella intäkter och kostnader
Ränteintäkter
Övriga finansiella intäkter
Nedskrivningar i placeringar
Räntekostnader
Övriga finansiella kostnader

ÅRSBIDRAG

Avskrivningar och nedskrivningar
Avskrivningar enligt plan
Avskrivningar av engångsnatur

Särredovisade fonder
Gravvårdsfonden
Intäkter

Ingeborg Androssoff fond
Intäkter
Kostnader
Överföring från/till fond

76

RÄKENSKAPSPERIODENS RESULTAT

139 072,18

301 806,68

RESULTATRÄKNING

139 072,18

301 806,68

Bilaga 4 församlingens balansräkning, kopierad ur församlingens bokslut
AKTIVA

2019

2020

BESTÅENDE AKTIVA

2 119 300,97

2 123 532,24

Immateriella tillgångar

378,52

Pågående immateriella rättigheter

378,52

Materiella tillgångar

2 119 300,97

2 123 153,72

Mark och vattenområden

168 195,33

155 883,97

Begravningsväsendets materiella tillgångar

46 851,28

41 514,79

Byggnader

1 583 548,73

1 446 523,06

Fasta konstruktioner och anordningar

29 181,00

25 496,84

Maskiner och inventarier

53 582,06

40 030,72

Övriga materiella tillgångar

40 888,49

31 261,35

Förskottsbetalningar och pågående nyanl.

197 054,08

382 442,99

FÖRVALTADE MEDEL

1 658 676,12

1 704 073,34

Donationsfondernas särskilda täckning

0,00

0,00

Övriga förvaltade medel

1 658 676,12

1 704 073,34

RÖRLIGA AKTIVA

661 810,67

953 143,26

Fordringar

37 169,99

46 570,91

Långfristiga fordringar

10 769,76

11 078,46

Övriga fordringar

10 769,76

11 078,46

Kortfristiga fordringar

26 400,23

35 492,45

Kundfordringar

25 277,84

29 294,03

Lånefordringar

0,00

0,00

Övriga fordringar

5 586,39

6 198,42

Resultatregleringar

-4 464,00

0,00

Finansiella värdepapper

6 303,77

4 224,00

Övriga värdepapper

6 303,77

4 224,00

77

Kassa och bank

618 336,91

902 348,35

Kassa

658,90

692,30

Banktillgodohavanden

617 678,01

901 656,05

4 439 787,76

4 780 748,84

AKTIVA TOTALT

PASSIVA

2019

2020

Eget Kapital

-2 304 864,84

-2 606 671,52

Grundkapital

-1 107 898,10

-1 107 898,10

Övriga egna fonder

-269 294,72

-269 294,72

Över-/underskott från tidigare räkenskapsper

-788 599,84

-927 672,02

Räkenskapsperiodens överskott/underskott

-139 072,18

-301 806,68

Förvaltat kapital

-1 804 604,18

-1 852 661,56

Donationsfondernas kapital

-130 846,79

-131 091,79

Övrigt förvaltat kapital

-1 673 757,39

-1 721 569,77

Främmande kapital

-330 318,74

-321 415,76

Långfristigt främmande kapital

-183 014,34

-153 336,47

Lån från kreditinstitut och försäkringsanstalt

-182 111,64

-153 336,47

Lån från övriga kreditgivare

0,00

0,00

Övriga skulder

-902,70

0,00

Kortfristigt främmande kapital

-147 304,40

-168 079,29

Lån från kreditinstitut och försäkringsanstalt

-0,00

0,00

Leverantörsskulder

-20 969,27

-39 055,49

Övriga skulder

-32 206,81

-20 437,15

Resultatregleringar

-94 128,32

-108 586,65

PASSIVA TOTALT

-4 439 787,76

-4 780 748,84

78

