Bilderboken som medel för hållbarhetspedagogik
Lärares syn på och användning av bilderböcker i hållbarhetspedagogik inom
småbarnspedagogik och förskola
Jessica Nylund

Magisteravhandling inom småbarnspedagogik
Fakulteten för pedagogik och välfärdsstudier
Åbo Akademi
Vasa, 2021
Handledare: Ann-Christin Furu

2

Abstrakt
Författare

Årtal

Jessica Nylund

2022

Arbetets titel
Bilderboken som medel för hållbarhetspedagogik
Lärares syn på och användning av bilderböcker i hållbarhetspedagogik inom
småbarnspedagogik och förskola
Opublicerad avhandling för magisterexamen inom

Sidantal

småbarnspedagogik

59 (69)

Vasa: Åbo Akademi. Fakulteten för pedagogik och välfärdsstudier
Projekt inom vilket arbetet gjorts
LEVA LEKA LÄRA
Referat
Denna magisteravhandling fördjupar sig i hållbarhetspedagogik med bilderboken som
medel. Hållbarhetspedagogiken är idag lagstadgad inom småbarnspedagogiken i Finland
(Lag om småbarnspedagogik, 2018, 3§). Ett av flera sätt att arbeta med
hållbarhetspedaogogik är att använda bilderböcker som handlar om hållbarhet (Tørnby,
2020). I denna avhandling ses bilderboken som en konstform, i likhet med Kåreland (2015,
s. 72) som skriver ”Bilderboken kan ses som en särskild litterär och konstnärlig genre inom
barnlitteraturen”. Syftet med studien är att undersöka lärares syn på och användning av
bilderböcker inom hållbarhetspedagogik med barn inom småbarnspedagogiken i åldern 3–
5 år samt förskolan. Studien vilar på följande forskningsfrågor, som har framställts utgående
från studiens syfte:
1. Vilken syn har lärare på bilderbokens roll i hållbarhetspedagogiken?
2. Hur beskriver lärare sin egen användning av bilderböcker i
hållbarhetspedagogiken?
För att söka svar på frågorna valdes kvalitativ metod och hermeneutiken som metodansats.
För att samla in datamaterialet utfördes digitala intervjuer, där sju yrkesverksamma lärare
inom småbarnspedagogik och förskola i Svenskfinland valdes ut genom strategiskt urval.
Datainsamlingsmaterialet har sedan bearbetats, tolkats utgående från hermeneutiken samt
analyserats och skrivits fram som teman inspirerat av Brown och Clarkes (2006) induktiva

3
tematiska analysmodell. Vidare fungerar det relationella perspektivet som teoretisk
referensram för avhandlingen.
Studiens övergripande resultat visar att bilderboken ses som ett värdefullt redskap inom
hållbarhetspedagogiken. Bilderboken stöder lärandet, fungerar som underlag för diskussion
och

utgör

en

start

för

nya

projekt.

Användningen

av

bilderboken

inom

hållbarhetspedagogiken utgör en process, där bokstunden först förbereds och genomförs och
sedan efterföljs av pedagogisk verksamhet. Resultatet visar också att lärarnas syn på
bilderbokens roll i hållbarhetspedagogiken påverkar användningen av bilderboken. Vidare
kan man konstatera att användningen också påverkas av lärarens egna värderingar och
kunskap inom hållbarhetspedagogik
Avslutningsvis kan man anta att fortbildning för yrkesverksamma behövs inom detta
område, likaså studier och undersökningar, eftersom forskningen inom detta område idag är
begränsad.
Sökord
Småbarnspedagogik, förskola, lärare inom småbarnspedagogik, hållbarhetspedagogik,
bilderbok.
Varhaiskasvatus, esiopetus, lastentarhanopettaja, kestävän kehityksen kasvatus, lastenkirja.
Early childhood education, preschool, preschool teacher, early childhood education for
sustainability (ECEfS), picture book.

4

Innehåll
Abstrakt ................................................................................................................................................................. 2
Innehåll .................................................................................................................................................................. 4
1.

Inledning....................................................................................................................................................... 6
1.1. Bakgrund ..................................................................................................................................................... 6
1.2. Syfte och forskningsfrågor........................................................................................................................... 8
1.3. Avhandlingens disposition ........................................................................................................................... 8

2. Hållbarhet ........................................................................................................................................................ 10
2.1. Centrala begrepp....................................................................................................................................... 10
2.2. Om hållbarhet ........................................................................................................................................... 11
2.3. Hållbarhetspedagogik med yngre barn ..................................................................................................... 12
2.3.1. Tillbakablick och nutid ...................................................................................................................... 13
2.3.2. Lärande i, om och för miljön ............................................................................................................. 14
2.3.3. Läraren och småbarnspedagogiken har betydelse .............................................................................. 15
2.3.4. Hur bemöta barns oro för jordens framtid? ....................................................................................... 17
2.4. Ett relationellt perspektiv på hållbarhetspedagogik.................................................................................. 18
3.

Bilderboken ................................................................................................................................................ 20
3.1 Centrala begrepp........................................................................................................................................ 20
3.2. Om bilderboken ......................................................................................................................................... 20
3.2.1 Vad är en bilderbok?........................................................................................................................... 20
3.2.2. Bilderboken som en del av lärmiljön ................................................................................................. 21
3.3. Bilderboken som medel för hållbarhetspedagogik .................................................................................... 21
3.3.1. Bilderboken som konstform .............................................................................................................. 22
3.3.2. Att kombinera konst och hållbarhetspedagogik ................................................................................. 22
3.3.3. Bilderboken skapar möjligheter för lärande om hållbarhet ............................................................... 23
3.3.4. Vikten av förberedelse inför bokstunden ........................................................................................... 23
3.3.5. Boksamtal och hållbarhetspedagogik ................................................................................................ 24

4.

Forskningsansats, metod och genomförande .......................................................................................... 27
4.1. Syfte och forskningsfrågor......................................................................................................................... 27
4.2. Hermeneutiken som forskningsansats ....................................................................................................... 27
4.3. Intervju som datainsamlingsmetod ............................................................................................................ 29
4.4. Genomförande ........................................................................................................................................... 30
4.5. Informanter ............................................................................................................................................... 31
4.6. Databearbetning och analys ..................................................................................................................... 32
4.7. Forskningsetiska aspekter ......................................................................................................................... 34
4.8. Kvalitetsaspekter ....................................................................................................................................... 35
4.8.1. Tillförlitlighet .................................................................................................................................... 36
4.8.2. Trovärdighet ...................................................................................................................................... 36
4.8.3. Generaliserbarhet ............................................................................................................................... 37

5.

Resultatredovisning ................................................................................................................................... 38
5.1. Lärarnas syn på bilderbokens roll i hållbarhetspedagogiken ................................................................... 38
5.1.1. Ett värdefullt redskap......................................................................................................................... 39
5.1.2. Stöder lärandet ................................................................................................................................... 40

5
5.1.3. Underlag för diskussion ..................................................................................................................... 41
5.1.4. Start för nya projekt ........................................................................................................................... 42
5.2. Lärarnas beskrivningar av sin egen användning av bilderböcker inom hållbarhetspedagogiken ............ 42
5.2.1. Val av bok.......................................................................................................................................... 43
5.2.2. Läraren bekantar sig med boken ........................................................................................................ 46
5.2.3. I olika lärmiljöer ................................................................................................................................ 47
5.2.4. Diskussion om boken......................................................................................................................... 47
5.2.5. Boken gör avtryck i verksamheten .................................................................................................... 49
6.

Diskussion................................................................................................................................................... 51
6.1. Resultatdiskussion ..................................................................................................................................... 51
6.1.1. Lärarnas syn på bilderbokens roll i hållbarhetspedagogiken ............................................................. 51
6.1.2. Lärarnas beskrivningar av sin egen användning av bilderböcker inom hållbarhetspedagogiken ...... 53
6.1.3. Övergripande reflektioner kring studiens resultat .............................................................................. 55
6.2. Metoddiskussion ........................................................................................................................................ 56
6.3. Slutsatser ................................................................................................................................................... 58
6.4. Förslag till fortsatt forskning .................................................................................................................... 59

Referenser ............................................................................................................................................................ 60
Bilagor .................................................................................................................................................................. 67
Bilaga 1. Intervjuguide ..................................................................................................................................... 67
Bilaga 2. Samtyckesblankett ............................................................................................................................. 69
Figurer
Figur 1 Ett relationellt perspektiv på boksamtalet ............................................................................................... 26
Figur 2 Kodningsprocessen .................................................................................................................................. 34
Figur 3 Lärarnas syn på bilderbokens roll i hållbarhetspedagogiken ................................................................. 38
Figur 4 Lärarnas beskrivningar av sin egen användning av bilderböcker inom hållbarhetspedagogiken
.............................................................................................................................................................................. 43
Tabeller
Tabell 1 Bilderböcker som lyfts fram av informanterna
.............................................................................................................................................................................. 46

6

1. Inledning
I detta kapitel avhandlas bakgrunden till valet av ämnet bilderboken som medel för
hållbarhetspedagogik, följt av en presentation av studiens syfte samt två tillhörande
forskningsfrågor. Avslutningsvis introduceras avhandlingens disposition.

1.1. Bakgrund
Vi står inför stora utmaningar med tanke på miljön och klimatet. I detta nu lever vi i den
tidsålder geologerna kallar antropocen, en tidsålder där vi människor avgör i vilken riktning
jordens utveckling går (Engdahl & Äremalm-Hagsér, 2020; Berry Eklund, 2020; Wolff et al.,
2020). I denna studie kommer samtliga hållbarhetsrelaterade utmaningar hädanefter benämnas
hållbarhetsutmaningar. Till paraplybegreppet hållbarhetsutmaningar räknas här alla sorter av
klimatförändringar, segregation till följd av ekonomisk ställning, nedskräpning av naturen,
ojämställdhet, flyktingkrisen et cetera (se även Pramling Samuelsson et al., 2021). Vi lever idag
över jordens tillgångar (Davis, 2015) och om hållbarhetsutmaningarna inte åtgärdas kommer
skadorna och följderna att bli ödesdigra (Wolff et al., 2020; Davis, 2015). Detta medför att vi
har ett ansvar för att ta hand om vår planet och bruka naturresurserna på ett hållbart sätt (Davis,
2014; Löwe & Nilsson-Skåve, 2020). Enligt Pramling Samuelsson och Park (2017) har dagens
barn och kommande generationer ett stort ansvar att bära. Barnen som växer upp idag påverkas
såväl fysiskt som psykiskt av hållbarhetsutmaningarna (Berry Eklund, 2020).
Enligt Davis (2015) krävs det en förändring i såväl våra tankesätt som handlingsmönster
för att vi ska kunna lösa hållbarhetsutmaningarna vi står inför. En nyckel till att skapa
förändring i dessa frågor är utbildning (Furu & Heilala, 2021; Wolff et al., 2020). Här har
småbarnspedagogiken således en viktig uppgift (Pramling Samuelsson et al., 2021) och att
arbeta

för

en

hållbar

livsstil

ingår

i

den

småbarnspedagogiska

värdegrunden

(Utbildningsstyrelsen, 2018). Det är lärarnas och de vuxnas ansvar att bygga en grund för barns
lärande om hållbarhet samt väcka ett intresse för hållbarhet hos barnen (Pramling Samuelsson
& Park, 2017). Mot bakgrund av detta är det viktigt att lärare förstår att de är en del av någonting
större, och att de har en skyldighet att uppmuntra barnen att sträva till en mer hållbar framtid.
I Furu och Heilalas (2021) studie framkommer att personal på det småbarnspedagogiska
fältet i Finland arbetar med hållbarhet i olika stor omfattning och på olika djup, och att
läroplanens mål för hållbarhetspedagogik inte alltid uppfylls. De framhåller att det finns ett
utvecklingsbehov på detta område. Även Huggins och Evans (2018) belyser samma

7
problematik. Enligt dem uppfattar lärare ibland hållbarhetspedagogiken som någonting valbart,
inte som en del av läroplanen och därmed en skyldighet. Lärarna är medvetna om att
hållbarhetspedagogik ska vara en del av verksamheten, men känner sig vilsna och osäkra
angående

dessa

stora

frågor.

Utvärderingar

gjorda

av

Nationella

Centret

för

Utbildningsutvärdering, NCU, påvisar att det hos personalen på det småbarnspedagogiska fältet
i Finland finns vissa brister i kännedomen om och förståelsen för innehållet i styrdokumenten
(NCU, 2019; NCU, 2020). Detta kan enligt min uppfattning vara en bidragande orsak till att
hållbarhetspedagogikens mål inte alltid uppfylls.
Ett av småbarnspedagogikens syften är att ”vägleda barnet mot ett etiskt ansvarstagande
och hållbart handlingssätt, respekt för andra människor och samhällsmedlemskap” (Lag om
småbarnspedagogik, 2018, 3§). Ett sätt att arbeta med hållbarhetspedagogik inom
småbarnspedagogiken är att använda sig av bilderböcker som direkt eller indirekt behandlar
ämnet hållbarhet (Tørnby, 2020). Barnlitteratur kan användas för att lära barn om moral och
värderingar, och samtidigt utveckla en förståelse för globalt medborgarskap och en hållbar
framtid (Marriott & Evans, 1998, refererad i Bradberry, 2013). Genom att följa med karaktärens
liv i boken upplever barnet känslor, erfar händelser och utvecklar därigenom färdigheter för sitt
eget liv (Tørnby, 2020). Bilderboken kan fungera som ett hjälpmedel för läraren i att inspirera
barnen till att leva ett hållbart liv (Spearman & Echhoff, 2012). Edwards (2019, s. 25) skriver
”Med boken som ledsagare kan vi träna på livet!”. Bilderboken kan alltså i detta sammanhang
förstås som ett verktyg och ett medel inom hållbarhetspedagogiken. NCU (2019) har utgående
från sina utbildningsutvärderingar sammanställt några utvecklingsrekommendationer för
småbarnspedagogiken. En av rekommendationerna är att barnlitteratur och högläsning bör
förekomma i verksamheten på daghemmet varje dag. Att använda bilderböcker inom
hållbarhetspedagogiken är ett steg i rätt riktning även sett ur den synvinkeln. Således kan man
konstatera

att

bilderboken

är

ett

värdefullt

och

användbart

verktyg

inom

hållbarhetspedagogiken inom småbarnspedagogik.
Avhandlingen är en del av Åbo Akademis projekt ”LEVA LEKA LÄRA”, vars syfte är
att ta reda på hur vi genom att befrämja hållbarhetsarbetet inom småbarnspedagogik och
förskola kan stärka barns förutsättningar för att leva ett hållbart liv. Jag har alltid haft ett stort
intresse för litteratur och en förkärlek för barnlitteratur, medan hållbarhetsintresset har växt
fram hos mig de senaste åren. Det gläder mig att jag nu kan kombinera två av mina intressen
till ett ytterest aktuellt forskningsämne. Baserat på min sökning av källor till denna studie kan
jag konstatera att ett begränsat antal studier har gjorts kring detta ämne, och att det finns en
forskningslucka här.

8
Min förhoppning är att denna studie ska vara ögonöppnande samt bidra till ökad
kunskap hos personal inom småbarnspedagogik om hur man kan arbeta med hållbarhet,
eftersom det som tidigare nämnt finns ett behov av detta. Förhoppningsvis kunde detta i sin tur
skapa en mer målinriktad hållbarhetspedagogik på daghemmen.
NCU (2019; 2020) fastställer utgående från sina nationella utvärderingar att det behövs
mer kunskap om konstämnen hos personalen inom småbarnspedagogiken, och rekommenderar
mer satsning på konst och kultur i verksamheten. I denna avhandling ses bilderboken som en
konstform. Genom bilderböcker och deras illustrationer kan barn också börja uppskatta konst
(O´Gorman, 2015; Luff, 2018). Jag hoppas att studien ger inspiration till att använda konst och
kultur som medel inom hållbarhetspedagogik i småbarnspedagogik, vilket uppfyller flera
syften.

1.2. Syfte och forskningsfrågor
Studiens syfte är att undersöka lärares syn på och användning av bilderböcker inom
hållbarhetspedagogik med barn inom småbarnspedagogiken i åldern 3-5 år samt förskolan.
1. Vilken syn har lärare på bilderbokens roll i hållbarhetspedagogiken?
2. Hur beskriver lärare sin egen användning av bilderböcker i hållbarhetspedagogiken?

1.3. Avhandlingens disposition
Avhandlingen omfattar sammanlagt sex kapitel, som vidare är indelade i mindre underkapitel.
Kapitel ett redogör för bakgrunden till det valda forskningsämnet, samt studiens syfte och
forskningsfrågor. Kapitel två och tre består av den teoretiska referensramen för studien. I kapitel
två presenteras ämnet hållbarhet och ett relationellt perspektiv på hållbarhetspedagogik, vilket
genomsyrar hela studien. Vidare redogörs i kapitel tre för bilderboken och slutligen förenas
dessa ämnen, och bilderboken som medel för hållbarhetspedagogik blir fokus för denna studie.
I kapitel fyra beskrivs metoden och studiens genomförande. Valet av kvalitativ metod förklaras,
hermeneutiken som forskningsansats presenteras och läsaren får en inblick i intervju som
datainsamlingsmetod. Därefter beskrivs genomförandet steg för steg. Slutligen presenteras
tolknings- och analysprocessen och etiska överväganden samt kvalitetsaspekter redovisas.
Kapitel fem består av en resultatredovisning, där studiens resultat presenteras med
avstamp i forskningsfrågorna. Resultaten har framställts som temahelheter och i vissa fall
tillhörande underteman. Därefter följer det sjätte kapitlet där de mest framträdande resultaten

9
samt metoden diskuteras. Kapitel sex avrundas med några slutsatser av studien samt förslag till
fortsatt forskning.
Efter de sex kapitlen följer en referenslista samt bilagor innehållande intervjuguiden och
samtyckesblanketten.

10

2. Hållbarhet
Detta kapitel inleds med definitioner av centrala begrepp för ämnet hållbarhet. Därefter öppnas
hållbarhetsbegreppet upp samt placeras i en småbarnspedagogisk kontext. Lärarens och
småbarnspedagogikens roll belyses och ämnet klimatoro behandlas kort. Slutligen knyts ämnet
ihop genom ett relationellt perspektiv på hållbarhetspedagogik, som också fungerar som
teoretisk referensram för hela avhandlingen.

2.1. Centrala begrepp
Hållbarhet är ett omdiskuterat begrepp som saknar en entydig definition (Davis, 2015).
Begreppet innebär att människan lever på ett sätt som inte skadar någons eller någots liv, inte
idag och inte heller i framtiden (Wolff & Furu, 2018; Davis, 2015). Enligt Davis (2015)
framhåller hållbarhet mellanmänskliga relationer och relationer mellan människor och andra
arter, och Wolff och Furu (2018) tillägger att tillgångarna vi har ska delas på ett rättvist sätt.
Begreppet hållbarhet presenteras och diskuteras mer ingående i kapitel 2.2.
Hållbarhetspedagogik har sin grund i miljöfostran (Davis, 2015; Furu, 2019) men
begreppet

hållbarhetspedagogik

har

inte

varit

ett

vedertaget

begrepp

inom

småbarnspedagogiken så länge (Äremalm-Hagsér & Pramling Samuelsson, 2018). Enligt
Cantell et al. (2020) blev hållbarhetspedagogiken en del av miljöfostran i slutet av 1980-talet,
då begreppet hållbar utveckling blev vedertaget. Enligt Wolff och Furus (2018) definition har
hållbarhetspedagogiken inga färdigt utformade mål, utan är en process som uppmuntrar den
lärande att vara aktiv och kreativ i sitt lärande, och samtidigt utveckla färdigheter som att tänka
analytiskt, förhandla, ta reda på alternativ samt få verktyg för att göra bra val på livets väg. Med
hjälp av hållbarhetspedagogiken vill man få människor att vilja ta ansvar för att skapa en hållbar
värld (Davis, 2015). Till hållbarhetspedagogik hör både ekologisk läskunnighet och social
rättvisa, samt jämlikhetsfrågor och maktfrågor (Wolff & Furu, 2018). Utöver dessa definitioner
har flera andra forskare delgett sin syn på vad hållbarhetspedagogik är och ska innehålla (se
exempelvis Wolff et al., 2020; Äremalm-Hagsér & Pramling Samuelsson, 2018; Pramling
Samulesson et al., 2021; Hägglund & Johansson, 2014). Hållbarhetspedagogiken kännetecknas
av en helhetssyn och ett pluralistiskt förhållningssätt, vilket innebär att flera
hållbarhetsdimensioner ingår i begreppet och att man har en positiv inställning till de olika
hållbarhetsdimensionerna (Wolff & Furu, 2018). Min studie rymmer de tre vanligaste
dimensionerna av hållbar utveckling, vilka presenteras mer ingående senare i detta kapitel. I

11
litteratur och forskning används även andra likartade begrepp, som t.ex. lärande för hållbarhet
samt utbildning för hållbarhet. Jag har valt att i huvudsak använda mig av begreppet
hållbarhetspedagogik i min studie, eftersom det stämmer bäst överens med mitt synsätt på
ämnet.
Lärare inom småbarnspedagogik bör ha minst en pedagogie kandidatexamen inom
ämnet för att räknas som behörig (Lag om småbarnspedagogik, 2018, 26 §). I denna studie
ingår informanter med olika utbildningsbakgrund, men alla uppfyller detta krav. För att göra
texten mer lättläst används i fortsättningen begreppet lärare, men avser lärare inom
småbarnspedagogik. I vissa sammanhang i texten används också begreppet personal eller
vuxen, som då syftar till vem som helst av personalen inom småbarnspedagogiken.

2.2. Om hållbarhet
För att läsaren ska få en djupare förståelse för bakgrunden till denna studie förklaras till näst
hållbarhetsbegreppets framväxt och begreppets innebörd fördjupas. Detta följs av en förklaring
till hur hållbarhetsbegreppet kan förstås och förverkligas i en småbarnspedagogisk kontext.
Lester Brown myntade år 1981 begreppet hållbar utveckling (FN-förbundet, 2012).
Begreppet spreds internationellt år 1987 i och med Brundtlandkomissionen, som publicerade
rapporten ”Vår gemensamma framtid”. Brundtlandkomissionen förklarar hållbarhetsbegreppet
som att en hållbar utveckling är en utveckling som tillgodoser dagens behov utan att riskera de
kommande generationeras möjligheter att tillgodose sina behov.
Ett allmänt sätt att se på hållbar utveckling är att det består av tre dimensioner som
interagerar och stöder varandra (FN-förbundet, 2012). Dessa är ekologisk hållbarhet, social
hållbarhet och ekonomisk hållbarhet. Björklund (2014) förklarar att hållbarhet kan illustreras
som tre cirklar, och hållbar utveckling uppstår då de tre dimensionerna av hållbarhet
sammanstrålar i mitten, där de tre cirklarna överlappar varandra. Bakgrunden till föreningen av
de olika dimensionerna kan kopplas till Brundtlandkomissionen (Kasin & Sveinson Haugen,
2019). Den ekologiska hållbarheten bygger enligt Kiminki (u.å) på att den biologiska
mångfalden bibehålls, samt att ekosystemet fungerar. Ekonomisk hållbarhet innebär att
människan anpassar sitt leverne till naturens kapacitet. Ekonomisk hållbarhet utgör vidare
basen för en social hållbarhet. Till social hållbarhet hör välbefinnande, rättvisa, jämlikhet och
mänskliga rättigheter för hela världens befolkning.
Det finns dock flera sätt att se på och kategorisera hållbarhetsdimensionerna. Inom viss
litteratur (se exempelvis Davis, 2015; Kiminki, u.å), samt i Grunderna för planen för
småbarnspedagogik

2018

(Utbildningsstyrelsen,

2018)

inkluderas

flera

12
hållbarhetsdimensioner. På senare tid har dimensionerna kulturell hållbarhet och politisk
hållbarhet tillkommit. I denna studie väljer jag att binda samman social och kulturell hållbarhet
till en enda dimension, social hållbarhet, och utgår alltså från ekologisk, ekonomisk och social
hållbarhet.
Björklund (2014, s. 13) skriver ”Att skapa en hållbar utveckling har blivit vår tids svar
på de miljöproblem som vi idag brottas med”. Detta kan förstås som att vi idag försöker lösa
hållbarhetsutmaningar genom hållbar utveckling. Begreppet hållbar utveckling och dess
innebörd har dock kritiserats, där speciellt ordet utveckling ifrågasätts (Pramling Samuelsson
et al., 2021). Kritikerna menar att ordet utveckling skapar en hunger efter mer, medan man
istället borde fokusera på det vi redan har. Enligt denna syn kan ordet utveckling likställas med
ekonomisk tilläxt, och miljön kommer då i andra hand, vilket inte är hållbart (Davis, 2015).
Med detta påstående som grund väljer jag att i denna avhandling i fortsättningen främst använda
begreppet hållbarhet.
Hur kan detta då förstås i en småbarnspedagogisk kontext? Pramling Samuelsson et al.
(2021) konstaterar att arbetet med hållbarhetsfrågor är det mest värdefulla lärare kan göra för
barnen inom småbarnspedagogiken. Författarna menar att allting har sin början inom
småbarnspedagogiken, där barnet inkluderas i en liten grupp för att sedan känna sig som en
medlem i ett större sammanhang, med möjlighet att påverka den globala hållbarheten. Enligt
min förståelse genomsyrar hållbarhet hela den småbarnspedagogiska värdegrunden
(Utbildningsstyrelsen, 2018). I kapitlet om värdegrunden i Grunderna för planen för
småbarnspedagogik 2018 (Utbildningsstyrelsen, 2018) uppmärksammas speciellt hållbara
levnadsvanor, men också trygghet, rättvisa, fred, demokrati, jämlikhet och mångfald, för att
bara nämna några begrepp relaterade till hållbarhet som finns nämnda i värdegrunden.

2.3. Hållbarhetspedagogik med yngre barn
Begreppen mål och medel är allmänt förekommande inom småbarnspedagogiken. Grunderna
för planen för småbarnspedagogik 2018 (Utbildningsstyrelsen, 2018) innehåller många
målformuleringar, så även för arbetet med hållbarhet. Målformuleringarna är allmänna, och
vägarna till målen är många. Jag vill i denna avhandling skildra hållbarhetspedagogiken både
som medel och mål. Jag menar att hållbarhetspedagogiken inte bara innehåller mål som ska
uppnås, utan att den också är ett mål i sig, likt det välkända uttrycket ”resan är målet”. Detta
synsätt har stöd i Wolff och Furus (2018) ovan nämnda definition av hållbarhetspedagogik. De
menar att hållbarhetspedagogiken i sig inte kommer med några målformuleringar, utan att

13
hållbarhetspedagogiken är en process där barnet uppmuntras vara aktivt och kreativt i sin lärstig
och utveckla färdigheter som behövs för livet de har framför sig.

2.3.1. Tillbakablick och nutid
Yngre barn har inte alltid setts som en självklar grupp att involvera i hållbarhetspedagogiken
(Pramling Samuelsson et al., 2021) och med yngre barn menas i denna avhandling barn under
skolåldern. Detta beror enligt Äremalm-Hagsér och Pramling Samuelsson (2018) dels på att
man förr hade en barnsyn där barnet ansågs vara passivt och skört och i behov av bli skyddat
från utmaningar av detta slag. Hållbarhetsfrågor ansågs också vara för invecklade för yngre
barn, man tyckte att barnen inte var tillräckligt kompetenta för att vara delaktiga i dessa
diskussioner. Detta synsätt har dock föråldrats (Pramling Samuelsson et al., 2021) och inom
hållbarhetspedagogiken ses barnen idag som aktiva aktörer i att skapa förändring både nu och
i framtiden (Davis, 2008). Detta skifte i barnsynen återspeglas även i styrdokumenten. Barnen
ses idag som aktiva aktörer i sitt eget lärande och småbarnspedagogiken är en medkonstruktör
i starten av det livslånga lärandet (Utbildningsstyrelsen, 2018). Hållbarhetspedagogik är idag
en plikt inom småbarnspedagogiken i Finland (Lag om småbarnspedagogik, 2018, 3§).
I det småbarnspedagogiska arbetet ska man integrera alla hållbarhetsdimensioner
(Utbildningsstyrelsen, 2018). I förskolan ska speciellt den sociala hållbarhetsdimensionen
betonas (Utbildningsstyrelsen, 2014). Furu och Heilala (2021) påvisar i sin studie att man på
det småbarnspedagogiska fältet i Finland ofta arbetar med de tre dimensionerna av hållbarhet
skilt för sig. Ett generellt mönster är också att den sociala dimensionen av hållbarhet behandlas
mer djupgående än den ekologiska respektive ekonomiska dimensionen.
Agenda 2030 är ett handlingsprogram för hållbar utveckling som alla medlemsländer i
Förenta Nationerna följer mellan åren 2016 och 2030 (Utrikesministeriet, u.å). Agenda 2030 är
alltså en av grundpelarna för småbarnspedagogiken i Finland (Utbildningsstyrelsen, 2018). Det
huvudsakliga målet med Agenda 2030 är att upphäva den extrema fattigdom som finns i världen
(Utrikesministeriet, u.å). Utöver det är målet också att etablera en hållbar utveckling gällande
världens ekonomi, människors välfärd samt miljön. Målsättningen är att de 17 hållbarhetsmålen
ska uppnås innan år 2030 och de 17 målen är ytterligare indelade i 169 delmål. Enligt mål fyra
i Agenda 2030 har alla barn rätt till utbildning av god kvalitet (Suomen YK-liitto, u.å).
Utbildningen ska vara jämlik och inkluderande och främja ett livslångt lärande. Enligt delmål
4.7 i Agenda 2030 (Suomen YK-liitto, u.å) ska alla elever senast år 2030 få de kunskaper och
färdigheter de behöver för att stöda en hållbar utveckling, detta genom att få utbildning för

14
hållbar utveckling och hållbar livsstil, mänskliga rättigheter, jämställdhet, gynnande av en
fredskultur, icke-våld och globalt medborgarskap. Kulturell mångfald och kulturens tillskott till
hållbar utveckling ska också värdesättas i utbildningen.
Småbarnspedagogiken bygger på en helhet bestående av fostran, undervisning och vård
där man speciellt lägger tonvikten vid pedagogiken (Lag om småbarnspedagogik, 2018, 2 §).
Dessa kan liknas med begreppen vård, stöd och utbildning som Davis (2015) lyfter fram som
förutsättningar för att barn ska kunna tackla hållbarhetsutmaningarna de möter med en positiv
inställning. I detta synsätt får Davis medhåll av Parikka-Nihti och Suomela (2014) som betonar
att hållbarhetspedagogiken ska vara tillåtande, inkluderande, innovativ och glädjande, även om
målen för hållbar utveckling är utmanande. Detta återspeglas också i styrdokumenten. ”Syftet
med miljöfostran är att stärka barnens förhållande till naturen, lära dem att bete sig ansvarsfullt
i miljön och handleda dem att stegvis tillägna sig en hållbar livsstil.” (Utbildningsstyrelsen,
2018, s. 49). I citatet återspeglas enligt min tolkning lärarens handledande roll, den pedagogiska
tyngdpunkten och det tillåtande och innovativa förhållningssättet.

2.3.2. Lärande i, om och för miljön
Davis (2015) delar in miljöfostran i lärande i miljön, lärande om miljön och lärande för miljön.
Detta synsätt stämmer även överens med Utbildningsstyrelsens (2018) sätt att se på
miljöfostran. Lärande i miljön innebär enligt Davis (2015) att man upplever och utforskar
naturen genom att vistas i den. Detta sker exempelvis genom lek med naturmaterial, odling och
genom att utforska sin närmiljö. Lärande om miljön innebär att barnen får förståelse för och
kunskap om processer som sker i naturen, till exempel vattnets kretslopp eller kompostering.
Lärande för miljön kan jämföras med hållbarhetspedagogik. Målet med lärande för miljön är
att barnen ska tillägna sig färdigheter, värderingar och kunskap som stöder dem i att ta beslut
som är fördelaktiga för både miljön och framtiden. Davis (2015) förklarar att för att skapa en
långsiktig hållbar livsstil måste lärande i miljön och lärande om miljön kompletteras med
lärande för miljön. Detta eftersom lärande i och om miljön inte förklarar interaktionen mellan
miljön och människan, som är orsaken i miljöproblemen. Palmer (1998, refererad i Cantell et
al., 2020) har utvecklat en trädmodell utgående från samma tre aspekter av miljöfostran som
nämnts ovan. I trädets stam finns livserfarenheter som har varit betydande för människan som
bör tas i beaktande. Hit hör bland annat erfarenheter, utvecklingsfaser, kunskaper som barnet
tillägnat sig tidigare i livet och sociala färdighter. Trädets krona utgörs av tre cirklar, som
föreställer de tre centrala elementen i miljöfostran: lärande i miljön, lärande om miljön och

15
lärande för miljön. Palmer hävdar att det mest optimala är att miljöfostran sker på alla dessa tre
sätt, helst likvärdigt och samtidigt. Palmer betonar speciellt tre avgörande faktorer inom
miljöfostran: miljöupplevelser, oro och omtanke om miljön samt att ta hand om miljön.

2.3.3. Läraren och småbarnspedagogiken har betydelse
De första åren i barnets liv är de viktigaste för barnets utveckling, och det som händer under
dessa år påverkar hela livet (Davis, 2008). Därför spelar hållbarhetspedagogiken en viktig roll.
Vidare skriver Davis (2008) att lärandet under de första levnadsåren påverkar barnets attityder
till, kunskap om och handlingar för miljön. Detta beror på att åren då barnen deltar i
småbarnspedagogiken är de år då kunskap och handlingar, samt relationen både till andra
människor och naturen växer fram. Här får Davis medhåll av Pramling Samuelsson et al. (2021,
s. 132) som skriver att småbarnspedagogiken är ”det viktigaste komplementet till familjen”.
Detta kan förstås som att små barn lär sig mycket av sin familj, men att även
småbarnspedagogiken har en viktig roll, eftersom barnet också spenderar mycket tid på
daghemmet.
Det finns flera förutsättningar som påverkar barns möjligheter till att erfara
hållbarhetspedagogik (Pramling Samulesson & Park, 2017). Den första förutsättningen är att
det finns en medventenhet om att ett livslångt lärande inkluderar småbarnspedagogiken, och
inte endast skolan. Den andra förutsättningen är utbildad personal. Att personalen är utbildad i
barns lärande är enligt Pramling Samuelsson och Park (2017) dessvärre inte tillräckligt i denna
fråga, de måste också besitta kunskap om hållbarhet på ett bredare plan. Den tredje
förutsättningen är att läroplanerna innefattar hållbarhet. Den fjärde förutsättningen gäller
vårdnadshavarnas engagemang. Samverkan med vårdnadshavarna är av stor vikt för att
hållbarhetspedagogiken ska ha påverkan på barnets liv i det långa loppet. Den femte
förutsättningen är att behandla värderingsfrågor redan inom småbarnspedagogiken. Att arbeta
med värderingsfrågor om hållbarhet förutsätter en kvalitativ småbarnspedagogik där barnet har
möjlighet att vara initiativtagare, tänka själv och reflektera (Pramling Samulesson & Park,
2017). Några av dessa förutsättningar kommer jag att gå närmare in på nedan.
Engdahl och Äremalm-Hagsér (2020) lyfter fram att genom att låta barnen vara
delaktiga och att de vuxna fungerar som medforskare med barnen, kan man skapa en kultur för
hållbarhet i småbarnspedagogiken. En kultur för hållbarhet är tankesätt, praxis och relationer
kring hållbarhet där de som ingår i kulturen är de som kan göra skillnad (Davis, 2015). Denna
kultur bygger på en helhetssyn kring hållbarhet. Även Pramling Samuelsson et al. (2021)

16
diskuterar detta ämne, men kallar det för en lärande kultur. Starten till en lärande kultur kan
enligt dem komma från flera håll, från barnens eller personalens funderingar eller intressen.
Förutsättningar för en lärande kultur är närvarande vuxna och barn som diskuterar tillsammans,
och att de vuxna värdesätter barnens tankar.
Då

lärare

engagerar

barnen

i

att

planera,

genomföra

och

utvärdera

hållbarhetspedagogiken stöder man dem samtidigt i utvecklandet av en kollektiv vilja, mod och
kunskap som behövs för att skapa en hållbar framtid (Warwick et al., 2018, s. 31). ParikkaNihti och Suomela (2014) menar att barns möjligheter att delta i planeringen av verksamheten
samt att en vuxen är intresserad av och diskuterar barnens åsikter, tankar och upplevelser
tillsammans med dem, påverkar tillsammans med barnens egna upplevelser i och av naturen,
hur de ser på naturen och miljön.
Utbildningsstyrelsen (2018) förespråkar att de vuxna tillsammans med barnen ska
diskutera och fundera hur vi kan påverka och medverka i skapandet av en hållbar framtid.
Styrdokumenten, som jag i denna avhandling valt att använda som ett samlingsbegrepp för alla
grunder för småbarnspedagogik och förskola utgivna av Utbildningsstyrelsen, betonar också
barnets delaktighet i hållbarhetspedagogiken. Utbildningsstyrelsen (2018) menar att det att
barnet deltar i planering, genomförande och utvärdering av verksamheten förstärker barnets
delaktighet. Det är personalens uppgift att säkerställa att barnet får möjlighet att delta och
påverka i frågor som gäller hens liv (Utbildningsstyrelsen, 2018).
Engdahl och Äremalm-Hagsér (2014) konstaterar utgående från sin forskningsöversikt
att det hos lärare finns brister i förståelsen av nyckelbegrepp inom hållbarhetspedagogiken.
Detta har i förlängningen konsekvenser för hur hållbarhetspedagogiken genomförs. Lärarens
egna värderingar och tankar kring hållbarhet är avgörande för hållbarhetspedagogiken (Ferreira
& Davis, 2010, refererad i O´Gorman, 2015). Om hållbarhet är viktigt för läraren påverkas
hållbarhetspedagogiken positivt och vice versa. Inom svensk kontext syns samma trend. Det
har visat sig att främst personal inom småbarnspedagogik med ett eget intresse i
hållbarhetsfrågor arbetar med hållbarhet tillsammans med barngruppen (Pramling Samuelsson
et al., 2021).
Björklund (2014) framhåller att personal inom småbarnspedagogik kan arbeta med
hållbarhetsfrågor tillsammans med barnen först då man vet vad det komplexa begreppet hållbar
utveckling betyder för en själv, dels inom småbarnspedagogiken, dels som privatperson.
Björklund (2014, s. 14) skriver ”Med en större förståelse framträder kanske också ett djupare
engagemang, vilket kan vara viktigt för att kunna bedriva en undervisning som är tänkt att

17
förändra världen”. Enligt min uppfattning menar Björklund här att självkännedom och kunskap
om hållbarhet är nyckeln till att hållbarhetspedagogik, med allt vad det innefattar, utförs.

2.3.4. Hur bemöta barns oro för jordens framtid?
Cantell (2020) menar att människans förhållande till miljön utgörs av erfarenheter och känslor.
Det har sedan länge varit allmänt känt att erfarenheter påverkar förhållandet till miljön, men
känslofrågan har blivit ett aktuellt samtals- och forskningsämne först på senare tid. Negativt
laddade känslor, som rädsla och framför allt ångest, som inte förr diskuterats så mycket, har fått
uppmärksamhet.
Barn utsätts för skrämmande information om miljön och påverkas av den, vilket kan
leda till oro (Davis, 2015) och oron för och frågor kring hur vår värld ser ut måste vi vuxna ta
på allvar (Uotinen, 2020). Lärare ska inte vara rädda för att stå svarslös inför barnets frågor,
utan i stället uppmuntra till en dialog där båda parter kan lära sig något, och ta reda på svaret
tillsammans (Uotinen, 2020). Även om det är omöjligt och förmodligen inte fördelaktigt att
som lärare skydda barnen från våra miljöproblem, hävdar Warwick et al. (2018) att berättelser
om kris och misär inte är den lämpliga utgångspunkten i hållbarhetspedagogik. Allvaret och
komplexiteten i berättelserna om fara kan ge upphov till en rad olika negativa känslor, som t.ex.
ångest, förtvivlan, förnekelse och rädsla (Hicks, 2014, refererad i Warwick et al., 2018). Istället
hävdar Hicks (refererad i Warwick et al., 2018) att lärarens viktigaste uppgift är att på ett lekfullt
sätt engagera barnen och skapa en känsla av uppskattning för miljön hos dem.
I diskussioner kring klimatet är det den vuxnas ansvar att vara inkännande och
uppmärksamma barnens känslor (Cantell, 2020). Pramling Samuelsson et al. (2021) lyfter upp
personalens lyhördhet som viktig i dett sammanhang. Detta betyder att de vuxna bör vara
lyhörda för barnens funderingar om hållbarhet, både för att hjälpa dem förstå och för att skapa
en trygghetskänsla och ett hopp inför framtiden. Vidare skriver Cantell (2020) att fullständig
tystnad och förnekelse av känslor kan förvärra barnens mående drastiskt.
Dessa tankegångar syns också i styrdokumenten, där tonvikten läggs speciellt vid en
positiv inställning till framtiden. I Grunderna för förskoleundervsiningens läroplan 2014
(Utbildningsstyrelsen, 2014) betonas det att pedagogiken ska hjälpa barnen att få en positiv
framtidstro. I Grunderna för läroplanen för försöket med tvåårig förskoleundervisning 2021
(Undervisningsstyrelsen, 2021) lyfts det fram att det är viktigt att pedagogiken formas så att
barnen känner att de har en möjlighet att påverka genom det de gör, utan att detta blir ett för
stort ansvar för dem att bära.

18

2.4. Ett relationellt perspektiv på hållbarhetspedagogik
Både hållbarhetstänket och det pedagogiska arbetet med bilderboken som medel för
hållbarhetspedagogik kretsar kring en lärande gemenskap och relationer till omvärlden samt
andra människor, och kan därför kopplas till ett relationellt perspektiv på lärande. Bilderboken
som behandlar hållbarhet läses högt av en lärare för ett eller flera barn, och redan där kommer
den sociala aspekten in, eftersom det sker i samspel med andra. Under bokstunden eller i
boksamtalet diskuteras bokens direkta innehåll eller reflektioner kring det tillsammans med
andra, och diskussionerna kretsar kring jaget i förhållande till omvärlden. Här får jag medhåll
av Alatalo (2021, s. 113) som skriver ”När barnens ges möjlighet att meningsskapa om olika
texthändelser i social interaktion eller kritiskt utforska eller läsa text tillsammans, kan de genom
en kollektiv lärandeprocess stärka sina kunskaper om omvärlden och sin förståelse av den.”. I
detta kapitel presenteras den relationella pedagogikens hörnstenar kompletterat av andra
relationella synsätt på lärande som tillsammans utgör ett relationellt perspektiv på hållbarhet.
Enligt det relationella perspektivet är människan en relationell varelse och relationen vi
har till oss själva, andra människor samt djur och natur har en betydande roll i hur vi lär oss att
leva på ett hållbart sätt (Furu, 2019). Även Pramling Samuelsson et al. (2021) framhåller att
barnet får förståelse för sig själv, andra och världen vi lever i genom relationen till andra
människor.
Centrala begrepp inom den relationella pedagogiken är relationer, mellanmänskliga
möten och kommunikation (Aspelin & Persson, 2011). Enligt den relationella pedagogiken
uppstår jaget i relationer till andra människor (Aspelin & Persson, 2011), och målsättningen
med utbildning är att skapa ”fria, ansvarstagande och kärleksfulla personer i relation till andra”
(Aspelin & Persson, 2011, s. 19). Pramling Samuelsson et al. (2021) belyser vikten av att lärare
förstår att vi människor är en del av ett större sammanhang, och att det är lärarnas uppgift att
föra vidare detta tankesätt till barnen. Utgående från den relationella pedagogiken är det lärarens
uppgift att stödja barnet i dess utveckling av förståelsen för världen vi lever i, och barnets egen
relation till den (Aspelin & Persson, 2011).
Det engelska begreppet belonging, med tre olika innebörder lyfts fram av Hägglund och
Johansson (2018). Med belonging, eller tillhörighet, menar de en känsla av samhörighet, att
man lever i en värld tillsammans med andra människor. De ser också på tillhörighet som en

19
tidsfråga, att det inte endast handlar om nuet utan också framtiden. Den tredje innebörden av
begreppet belonging som lyfts fram är människans rätt till att vara delaktig i hållbarhet redan
som barn, eftersom det fungerar som en port till ett hållbart liv. Alla dessa tre innebörder av
tillhörighet kan uppfyllas genom hållbarhetsarbete med bilderböcker.
Enligt den relationella pedagogiken är målet med utbildning att stödja barnens tillväxt
som relationella människor och där är fokus på barnets helhetsmässiga utveckling framom
specifika kunskaper eller färdigheter (Aspelin & Persson, 2011). Detta synsätt kan jag känna
igen hos Äremalm Hagsér och Pramling Samuelsson (2018). De lyfter fram helhetstänkande
som en viktig byggsten i hållbarhetspedagogiken. Dels ligger fokuset på barnets
helheltsutveckling, inte enbart akademiska färdigheter, dels tänker man att barnet utvecklas
kollektivt, alltså i en grupp. Även Hägglund och Johansson (2014) instämmer med Äremalm
Hagsér

och

Pramling

Samuelsson.

Hägglund

och

Johansson

(2014)

menar

att

hållbarhetspedagogik både består av kunskapsinlärning och att bli bemött som en människa
som har rätt att påverka. Mot bakgrund av detta anser jag att lärare behöver arbeta på ett sätt
som inkluderar alla barn och fokusera på att barnen, förutom de akademiska färdigheterna,
tillsammans lär sig om värderingar och handlingar som skapar ett långsiktigt välmående både
hos sig själva, andra människor och miljön.
Ett relationellt perspektiv på lärande och relationer stämmer enligt min uppfattning på
många sätt överens med läroplanens värdegrund och tankesätt. Småbarnspedagogiken är en
lärande gemenskap, där barn och vuxna lär av och tillsammans med varandra
(Utbildningsstyrelsen, 2018). Enligt Utbildningsstyrelsen (2018) lär sig barn bäst då de
upplever en känsla av trygghet och välmående. Barngruppen på daghemmet och barnets
upplevda känsla av att tillhöra en gemenskap är viktigt för inlärningen och delaktigheten.

20

3. Bilderboken
Detta kapitel inleds med definitioner av centrala begrepp anknutna till ämnet bilderböcker.
Därefter öppnas ämnet bilderboken upp och fördjupas och sedan kopplas bilderboken samman
med hållbarhetspedagogiken. Bilderboken behandlas som en konstform och konst och
hållbarhetspedagogik knyts samman. Avslutningsvis redogörs för bokstunden som helhet och
boksamtalets betydelse för lärande om hållbarhet synliggörs.

3.1 Centrala begrepp
Bokstunden är en planerad pedagogisk stund på daghemmet som har förberetts innan. I
bokstunden är barnen aktiva. (Edwards, 2019)
I ett boksamtal eftersträvar man enligt Edwards (2017) tillsammans genom diskussion
en djupare förståelse av boken och får syn på olika tolkningar av det som utspelat sig i
berättelsen. Boksamtalet bör planeras och förberedas och boken ska vara vald med ett speciellt
syfte. Öppna frågor är de vanligaste frågorna att ställa i boksamtal, eftersom de varken har något
rätt eller fel svar och skapar ett engagemang hos barnen (Heimer, 2019).
Dialogisk läsning innebär att den som läser boken bjuder in lyssnarna till att diskutera
och fundera kring bokens innehåll under läsningens gång (Edwards, 2017; Heimer, 2019).
Dialogisk läsning kallas också interaktiv läsning (Heimer, 2019). Forskning visar att dialogisk
läsning är ett centralt arbetssätt för att skapa möjligheter till ett meningsfullt och målinriktat
lärande (Lennox, 2013)

3.2. Om bilderboken
Härnäst förklaras bilderboken som genre, bilderbokens uppbyggnad och dess komponenter.
Vidare placeras bilderboken i en småbarnspedagogisk kontext och ses som en del av lärmiljön.
3.2.1 Vad är en bilderbok?
Bilderboken utgör en underkategori inom barnlitteraturen (Kåreland, 2009). Bilderböcker
består vidare av olika genrer, till exempel ABC-böcker, sagoböcker, skildringar av vardagen
samt historiska berättelser. Bilderboken riktar sig huvudsakligen till barn i daghemsålder som
ännu inte själva har lärt sig att läsa (Almgren White, 2020). Därför måste boken vara tydlig och
inte för detaljerad. Bilderboken har en markerad början, en mitt och ett tydligt avslut.

21
I bilderboken växer berättelsen fram genom samspel mellan text och bilder, genom ett
så kallat dubbelt berättande (Kåreland, 2009; Edwards, 2019). Almgren White (2020) skriver
att bilderboken ofta är utformad på ett sådant sätt som lockar läsaren till att vända sida och se
vad som händer till näst. Bilderboken kan kallas ett flerdimensionellt medium, eftersom det
som skapas i samverkan mellan text och bild blir något större än vad bara texten eller bilden
kan berätta skilt för sig (Kåreland, 2009). I dynamiken mellan bilderna och texten växer nya
tankar och berättelser fram hos den som läser (Tørnby, 2020). Relationen mellan bild och text
kan byggas upp på olika sätt (Nikolajeva & Scott, 2006, refererad i Tørnby, 2020). Relationen
kan exempelvis vara symmetrisk, vilket innebär att samma berättelse berättas både i texten och
bilden. Ibland fungerar bilderna däremot som ett komplement till texten, där bilderna tillför
något, något som inte går att läsa i texten. Ibland fungerar bilderna som en kontrast till texten.
Tanken är att läsaren då blir mer aktiv och rummet mellan texten och bilden lämnas tomt för
läsaren att själv fylla i.
Edwards (2019) och Alatalo (2021) förespråkar en bredd i böckernas innehåll. Lennox
(2013) och Alatalo (2021) tillägger förutom bilderböcker också faktaböcker som en del av
variationen i högläsningsböckerna. Edwards (2019) ger bibliotekslån som förslag för att vidga
vyerna inom bilderboksvärlden.
3.2.2. Bilderboken som en del av lärmiljön
Alatalo (2021) rekommenderar att läraren berättar för barnen var hen placerar bilderboken efter
bokstunden, så att de själva kan ta den och läsa den igen. Edwards (2019) och Heimer (2020)
uppmanar till att placera böckerna så att man kan se dem, och så att de är åtkomliga för barnen.
Boken ska med gärna placeras så att framsidan syns för barnen, eftersom det skapar en lust och
nyfikenhet för att läsa (Heimer, 2020). Personalen bör också fundera kring mängden böcker
och vilka böcker som finns tillgängliga. Här förespråkar Edwards (2019) och Heimer (2020) ett
färre antal böcker som valts utgående från ett aktuellt tema, och som med fördel istället varieras
oftare. Den aktuella årstiden eller barnens intressen ska också styra vilka böcker som finns
framsatta (Heimer, 2020).

3.3. Bilderboken som medel för hållbarhetspedagogik
Damber et al. (2013) förklarar att det finns olika synsätt på vad bilderboken fyller för funktion
i den pedagogiska verksamheten. Bilderboken kan vara en estetisk upplevelse, den kan
användas i syftet att träna språk, öva läsning eller fungera som kunskapskälla. Vidare

22
poängterar de att det ena inte behöver utesluta det andra. I denna studie ses bilderboken som en
estetisk upplevelse samtidigt som den fungerar som en källa till kunskap om hållbarhet, vilket
precenteras närmare nedan. Vidare belyses bokstundens och boksamtalets roll i lärande om
hållbarhet.
3.3.1. Bilderboken som konstform
I denna avhandling sammankopplas bilderboken med konst och konstfostran, eftersom
bilderboken enligt från min uppfattning kan ses och förstås som en konstform. I detta synsätt
får jag medhåll av Kåreland (2015, s. 72) som skriver ”Bilderboken kan ses som en särskild
litterär och konstnärlig genre inom barnlitteraturen”. Citatet skildrar bilderbokens drag av både
litteratur och konst. Moebius (2017) liknar bilderboken vid en målning och menar att båda två
tilltalar betraktarens öga, oavsett ålder. Vidare skriver han att skillnaden mellan dem är att man
inte får röra målningen, medan man kan hålla i bilderboken och titta på den på nära håll. Det är
alltså närheten till de olika konstfromerna som skiljer dem åt. Utbildningsstyrelsen (2018)
förespråkar användningen av mångsidiga arbetssätt inom småbarnspedagogiken. Arbetssätt där
barnen är aktiva, vilket gynnar kreativiteten och stärker delaktigheten, resulterar i ett naturligt
lärande. Att uppleva och uttrycka konst kan anses vara ett av flera exempel på det.
3.3.2. Att kombinera konst och hållbarhetspedagogik
Konst och hållbarhet har mer gemensamt än vad man vid första anblick kan tro (O´Gorman,
2015) och det finns en lång tradition kring samarbetet mellan konstfostran och miljöfostran
(Cantell et al., 2020). Innehållet och metoderna inom konstfostran ger miljöfostran bättre
verktyg för att förstå förhållandet mellan miljön och världen än de verktyg som erbjuds av
vetenskapen (Cantell et al., 2020; O´Gorman, 2014). Genom och med hjälp av konsten ges
barnet möjlighet att hantera de känslor som väcks av olika miljöfrågor (Cantell et al., 2020).
Via illustrationerna i bilderböcker som behandlar hållbarhetsteman kan barnen få syn på och
lära sig om det vackra i naturen och också inse att man kan skapa konst av det (O´Gorman,
2015). Barnen kan själv skapa konst som svar på illustrationerna i boken (Luff, 2018).
Hållbarhetspedagogiken kan med fördel bygga på estetiska upplevelser och
konstbaserat arbete (Löwe & Nilsson Skåve, 2020; Furu & Kaihovirta, 2020). ”Konstbaserat
arbete med utgångspunkt i berättande, lek och konstnärliga uttryck kan stärka barns
medvetenhet, kunskap om och ansvar för den omgivande naturen och miljön.” (Furu &
Kaihovirta, 2020, s. 174). Även Warvick et al. (2018) förespråkar en mångfald av kreativa

23
aktiviteter inom hållbarhetspedagogiken, exempelvis rollekar och berättande. O´Gorman
(2015) understryker att det är viktigt att läraren allra först kritiskt funderar kring sin egen ärliga
inställning till både konst och hållbarhet, för att kunna arbeta med detta på ett ändamålsenligt
sätt. För att barn ska ha möjlighet att lära sig om hållbarhet med konsten som medel behövs
framför allt två saker: gott om tid och en lärare som stöder dem i processen (O´Gorman, 2015).
3.3.3. Bilderboken skapar möjligheter för lärande om hållbarhet
Samspelet mellan bilder och text i bilderböckerna öppnar upp för en mängd olika möjligheter
tillsammans med barnen (Tørnby, 2020). Bilderböcker innehåller till exempel olika drag av lek
(Tørnby, 2020). Då små barn lyssnar på sagor använder de ofta hela kroppen för att uttrycka
sina reaktioner. De använder sin fantasi när de läser bilderböcker och lever sig in i berättelsen.
Spänningen mellan bilderna och texten i boken skapar ett rum där det händer något nytt, och
för detta krävs både bild och text. Bilden och texten är således beroende av varandra.
Många teman inom hållbarhet kan behandlas genom och med hjälp av bilderböcker.
Identitet, omvärldsfrågor och livsfrågor är exempel på ämnen man kan behandla med hjälp av
bilderböcker (Edwards, 2019). Genom barnboken, och speciellt då man använder en bredd av
barnböcker, kan barn lära sig att förstå och uttrycka känslor (Tørnby, 2020). Att lära sig om hur
andra känner kan hjälpa barnen att lösa svåra situationer, och därigenom utveckla färdigheter
som barnet kommer att behöva både nu och längre fram i livet. Edwards (2019) menar att
bilderboken kan fungera som något barnen kan känna igen sig själva i, eller utmanas i att tänka
att man också kan vara, tänka och bete sig på något annat sätt. Kåreland (2009) skriver att
karaktärerna i böckerna kan hjälpa barnet att se på saker från olika perspektiv, och att barnet
genom boken får öva sig på att se på saker och ting med andra ögon. Även frågan ”vem är jag?”
blir aktuell, och barnet kan identifiera sig med olika karaktärer. Kåreland (2009) hävdar att
barnets identitet utvecklas av att imitera eller göra tvärt emot vad andra människor gör. Barnet
kan sedan prova på sina idéer och erfarenheter i leken.
3.3.4. Vikten av förberedelse inför bokstunden
Enligt Lennox (2013) har läraren ett stort inflytande på barngruppen då hen väljer bok inför
bokstunden, eftersom ett lyckat val resulterar i en lyckad bokstund. Yopp och Yopp (2006,
2012, refererade i Lennox, 2013) tillägger att barn ofta väljer en bok som de redan hört högläsas
då de själva väljer en bok att titta i eller läsa. Detta understryker vikten av att välja bok
omsorgsfullt. Edwards (2019) poängterar att högläsning och bokstunder är en pedagogisk

24
verksamhet och därför är valet av bok viktigt och lärarens ansvar att axla. Vidare konstaterar
hon att beaktandet barnens delaktighet i bokvalet är en balansgång. Heimer (2020) menar
däremot att barnen nog ska få möjligheten att välja högläsningsbok, men då kompletterar den
istället för ersätter de bokstunder som någon i personalen har planerat. Om ett barn väljer bok
inför bokstunden gäller samma som då den vuxna väljer i fråga om förberedelse: läs igenom
boken på förhand och planera samtalsämnen utgående från den.
Alatalo (2021) har listat några riktlinjer för valet av högläsningsbok. Hon menar att
läraren ska välja böcker som har iögonfallande bilder, eftersom de riktar barnens
uppmärksamhet och lockar barnen att läsa boken igen efter bokstunden. Vidare ska läraren välja
böcker som skapar tillfällen för lärande, och sådana som kan fungera som utgångspunkt för
boksamtal. Böckerna som väljs ska utgå från barnens intressen och barngruppens mångfald.
Förberedelse, i form av att läsa igenom boken innan bokstunden, är av största vikt
(Edwards, 2019). Då kan man vara förberedd på känsliga ämnen som förekommer i boken och
man kan bokens språk och kan läsa mer naturligt för barnen. Att ha läst boken själv på förhand
är också en förutsättning för att kunna utmana barnen i deras tankar (Heimer, 2020). Om man
inte läser igenom boken innan kan svåra ämnen lämnas odiskuterade för barnen att själv bära
på och fundera på (Heimer, 2020). Även Alatalo (2021) lägger tonvikt vid planeringen inför
bokstunden och hävdar att läraren främjar barnens lärande genom att avsätta tid för planering.
Under planeringsstunden kan man tänka ut öppna frågor att ställa till barnen, markera tillfällen
i boken då man kan inkludera barnen i berättandet, tänka kring hur man kan inkludera alla barn
i högläsningsstunden et cetera.
3.3.5. Boksamtal och hållbarhetspedagogik
Bilderböcker kan synliggöra komplexa teman och problem och därigenom ge upphov till
diskussion (Baddeley & Eddershaw, 1994, refererad i Bradbery, 2013). Kåreland (2015) belyser
vikten av att samtala kring den bok man läst, i syftet att barnen verkligen ska förstå vad boken
handlar om. Evans (2009) instämmer med Kåreland (2015) och hävdar att boksamtalet behövs
för att man ska förstå boken på djupet. Evans (2009) konstaterar vidare att bara för att
bilderböcker är kortare än andra böcker och innehåller fler bilder, är det inte självklart att den
är lättare att förstå, det är ofta precis tvärtom. Det är barnen som har huvudrollen i boksamtalet
och den vuxna fungerar som en guide (Edwards, 2017).

25
Spearman och Eckhoff (2012) konstaterar utifrån sin undersökning att barnen inte alltid
förstår att en bilderbok handlar om hållbarhet, och att den vuxna då har en viktig uppgift i att
belysa detta genom samtalet. Vidare ger Spearman & Eckhoff (2012) exempel på frågor man
som lärare kan formulera och ställa för att få barnen att fundera kring hållbarhetsaspekter i
boken man läst. För att belysa den ekologiska hållbarheten kan man fråga ”Kan du beskriva
landet där boken utspelade sig?”, ”Märkte du några förändringar människorna gjorde för
landet?” eller ”Hjälpte dessa förändringar landet eller gjorde de landet illa?”. För att belysa
den ekonomiska hållbarheten kan man som lärare ställa frågor som ”Märkte du någonstans i
boken att människorna använde pengar eller saker?” och ”Om du var med i boken, hur skulle
du använda dina pengar så att det hjälper din familj eller dina vänner?”. Slutligen, för att lyfta
fram den sociala hållbarheten, kan man fråga frågor som ”Märkte du några förändringar i
boken?”, ”Var det något som inte alls förändrades?” eller ”Påverkade någon av förändringarna
livet för människorna i boken?”.
Boksamtalet kan också i förlängningen skapa ett sug att lära sig mer om något ämne
som barnen är intresserade av (Edwards, 2017). Här menar jag att hållbarhet kan vara ett sådant
ämne. Kanske finns det någonting kring hållbarhet som belysts i boken och som barnen
intresserar sig för och som man som sedan kan spinna vidare på.
Även här kan vill jag lyfta det relationella perspektivet. Edwards (2017) skriver om de
kopplingar som man gör då man lyssnar till en bok, och att det är dessa kopplingar som skapar
mening i texten. Vidare skriver Edwards (2017, s. 10) ”Kopplingarna länkar samman boken
med läsaren själv och med världen omkring”. Genom boksamtalet hjälps den vuxna och barnen
tillsammans åt att förstå bokens innehåll (Edwards, 2017). Barnen får stöd i att omvandla sina
funderingar till frågor, få svar på frågorna och kan sedan utveckla sina tankar vidare i dialog
med de andra barnens funderingar. Utgående från det relationella perspektivet blir min tolkning
att barnet, barngruppen, läraren, bilderboken och omvärlden är de delar som samverkar i
boksamtalet. Denna samverkan leder till att barnen kan skapa mening och få en djupare
förståelse för bokens innehåll. Denna tolkning synliggörs i figur 1.

26

Figur 1
Ett relationellt perspektiv på boksamtalet

Läraren

Bilderboken

Barngruppen

Omvärlden

Barnet

Meningsskapande
och en djupare
förståelse

27

4. Forskningsansats, metod och genomförande
Detta kapitel inleds med en repetition av studiens syfte och tillhörande forskningsfrågor.
Därefter redogörs för valet av kvalitativ metod och hermeneutiken som forskningsansats.
Intervju som datainsamlingsmetod förklaras och diskuteras, och därefter följer en noggrann
beskrivning av studiens genomförande. Valet av informanter redogörs för och bearbetningen
av det insamlade data och valet av analysmetod samt analysprocessen presenteras. Kapitlet
avrundas med en beskrivning av vilka forskningsetiska aspekter och kvalitetsaspekter som
tagits i beaktande i denna studie.

4.1. Syfte och forskningsfrågor
Studiens syfte är att undersöka lärares syn på och användning av bilderböcker inom
hållbarhetspedagogik med barn inom småbarnspedagogiken i åldern 3-5 år samt förskola.
1. Vilken syn har lärare på bilderbokens roll i hållbarhetspedagogiken?
2. Hur beskriver lärare sin egen användning av bilderböcker i hållbarhetspedagogiken?

4.2. Hermeneutiken som forskningsansats
I denna studie används kvalitativ metod. Undersökningens syfte avgör om metoden som
används bör vara av kvantitativ eller kvalitativ art (Trost, 2010). Dalen (2007, s. 11) förklarar
kvalitativ metod som följande ”Ett överordnat mål för kvalitativ forskning är att nå insikt om
fenomen som rör personer och situationer i dessa personers sociala verklighet.”. Enligt Trost
(2010) är kvalitativ metod lämplig att använda då forskaren vill skapa sig en bild av hur
människor tänker och handlar. Dessa antaganden ligger som grund för valet av den kvalitativa
metoden i denna studie.
Vidare används hermeneutiken som forksningsansats i denna studie. Med
hermeneutikens hjälp kan man tolka människan samt resultat av människans handlingar
(Thuren, 2019). Hermeneutiken kallas även tolkningslära (Thurén, 2019; Patel & Davidsson,
2019). Att tolka betyder enligt Ödman (2007, s. 57) att ”vi ser något som något”. Tolka gör man
då man inte förstår något, med målet att kunna förstå och hitta en riktning (Ödman, 2007).
Fenomenografin kunde ha varit en alternativ forskningsansats att använda. Med hjälp av
fenomenografin, som också är en kvalitativ metodansats med semistrukturerade intervjuer som
datainsamlingsmetod, undersöker man dock människans sätt att uppfatta olika fenomen

28
(Dahlgren & Johansson, 2019), och detta forskningsämne är inte ett specifikt fenomen. Vidare
söker fenomenografin en variation i uppfattningar hos människor (Dahlgren & Johansson,
2019), vilket inte heller är målet med min studie. Heremeneutiken är en lämplig metodansats
att använda eftersom jag vill försöka förstå hur lärarna ser på bilderbokens roll i
hållbarhetspedagogiken, och vidare hur detta synsätt tar sig uttryck i deras handlingar.
Inom den hermeneutiska forskningstraditionen tolkar man enligt Westlund (2019) och
Alvesson och Sköldberg (2017) främst olika former av texter. I texterna är det specifikt språket
som studeras, eftersom hermeneutiken bygger på tanken om att man kan förstå människors
livsvärld genom språket (Patel & Davidsson, 2019). Förutom texter lyfter Ödman (2007) fram
konversationer, konstnärliga alster och bruksvaror som möjliga tolkningsobjekt. I denna studie
tolkas intervjuutskrifter. Poängteras bör dock att tolkningsarbetet i denna studie inte började
först vid utskriften av intervjuerna, utan redan då intervjuerna utfördes.
Livsvärld är ett begrepp som ofta återkommer inom hermeneutiken. Då man tolkar en
människa försöker man egentligen få syn på just den människans livsvärld, den värld hen
upplever, eftersom alla människor upplever omvärlden på sitt personliga sätt (Thuren, 2019).
Patel och Davidson (2019) lyfter medkänsla och lyhördhet som viktiga förmågor i intervjuer
med hermeneutisk inriktning, och menar att det är fördelaktigt om intervjuaren också delar med
sig av egna erfarenheter i samtalet. Syftet med detta är att fördjupa intervjun och få en tydligare
uppfattning av informantens tankar. Intuition (Alvesson & Sköldberg, 2017) och inkännande
(Thurén, 2019) är synonymer som lyfts fram som viktiga förmågor inom hermeneutiken. Med
detta menas att forskaren behöver använda sig av dessa förmågor för att verkligen kunna förstå
det man undersöker (Patel & Davidsson, 2019). ”Hermeneutik går ut på att förstå och inte bara
begripa intellektuellt” (Thurén, 2019, s. 110).
Patel och Davidsson (2019) skriver att forskaren inom den hermeneutiska
forskningsansatsen tar sig an forskningsfenomenet utgående sin egen förförståelse.
Förförståelsen, alltså det förskaren tänker, kan och tror kring ämnet, ses som en fördel inom
hermeneutiken. Forskarens erfarenheter är också en del av förförståelsen och förförståelsen är
en förutsättning för förståelse (Thurén, 2019). Westlund (2019) förspråkar att forskaren
dokumenterar sin förförståelse för ämnet som undersöks, eftersom det underlättar för läsaren.
Min förförståelse bygger på mitt intresse för både hållbarhet och bilderböcker. Det intresset
har följt med mig under en lång tid, men jag har inte kontinuerligt kombinerat dessa två i mitt
arbete på ett medvetet sätt. Jag hade också innan avhandlingens början en ytlig kunskap om
hållbar utveckling och de tre allmänna hållbarhetsdimensionerna.

29
Inom hermeneutiken tillämpas del- och helhetsprincipen. Detta innebär att en specifik
del av texten endast kan begripas då den sätts i relation till helheten (Alvesson & Sköldberg,
2017). För att nå så djup förståelse för forskningsämnet som möjligt behöver forskaren hela
tiden växla mellan del och helhet (Patel & Davidsson, 2019). Forskarens viktiga uppdrag är att
hitta så många delar som möjligt i texten som styrker tolkningen, eftersom forskaren då får
belägg för sitt resonemang (Westlund, 2019). Tolknings- och analysprocessen inom
hermeneutiken kan liknas vid då man lägger ett pussel (Ödman, 2007). Först har man alla bitar
framför sig, men småningom börjar små delar av pusslet växa fram. Under hela processen måste
den som lägger pusslet ha relationen mellan del och helhet i åtanke. Delarna bildar sedan
tillsammans helheten, det färdiga pusslet. På samma sätt gör man då man tolkar hermeneutiskt.
Patel och Davidson (2019, s. 34) skriver ”helheten är mer än summan av delarna”. Målet är inte
en enda tolkning, utan varje tolkning är ensam i sitt slag, och därför förespråkas det att forskaren
redogör för ett antal tolkningar (Patel & Davidson, 2019).

4.3. Intervju som datainsamlingsmetod
Utifrån syftet att undersöka lärares syn på och använding av bilderboken i hållbarhetspedagogik
valdes en kvalitativ semistrukturerad intervju som datainsamlingsmetod. Valet av denna sorts
intervju stöds också av Westlund (2019) som rekommenderar att den hermeneutiska forskaren
ger informanten mycket rum för att ge svar på intervjufrågorna.
Intervjuer är enligt Alvehus (2019) den vanligaste metoden att använda, då forskaren
vill ha svar på hur människor tänker, känner och gör i olika situationer. Intervjun skiljer sig från
ett vardagligt samtal på så sätt att den har en struktur och ett syfte (Kvale & Brinkmann, 2014).
Begreppet intervju är enligt Patel och Davidsson (2019) ett svårdefinierat begrepp, men
kännetecknas av några olika aspekter. Syftet är att få syn på och identifiera karaktärsdrag i den
intervjuades uppfattningar om något specifikt ämne eller livsvärld. Den kvalitativa intervjun
kan liknas med ett samtal där både informanten och intervjuaren båda är medskapare, om än
med olika roller.
Intervjuer kan enligt Patel och Davidsson (2019) delas in i olika former beroende på
frågornas grad av strukturering och standardisering. Strukturering betyder hur mycket
tolkningsutrymme och svarsutrymme informanten ges. Standardisering å sin sida innebär hur
mycket intervjuaren får påverka frågornas ordningsföljd och utformning under intervjuns gång.
En semistrukturerad intervju bygger på några öppna frågor som samtalet rör sig kring (Alvehus,
2019). Patel och Davidsson (2018) tillägger att den intervjuade ges ett stort utrymme att själv

30
välja hur hen formulerar sina svar. I den semistrukturerade intervjun har forskaren möjlighet att
ändra på frågornas ordningsföljd beroende på hur intervjun framskrider (Patel & Davidsson,
2019; Jacobsson & Skansholm, 2019). Forskaren kan också under intervjuns gång tillägga
frågor eller teman om diskussionen ger utrymme för det (Jacobsson & Skansholm, 2019). Jag
valde att inte delge informanterna intervjuguiden på förhand, eftersom mitt mål var att få så
spontana och ärliga svar som möjligt på mina intervjufrågor.

4.4. Genomförande
I början av processen utformades syftet och sedan forskningsfrågorna utgående från syftet. Som
följande skrevs forskningsplanen, där också det första utkastet av intervjuguiden ingick.
Användandet av en intervjuguide förespråkas (Jacobsson & Skansholm, 2019; Trost, 2010;
Dalen, 2007). En intervjuguide rekommenderas särskilt vid semistrukturerad intervju (Dalen,
2007). Jag bildade teman med tillhörande intervjufrågor utgående från forskningsfrågorna.
Denna guide användes sedan som ett redskap under intervjuerna. Under arbetets gång läste jag
mycket om ämnet samtidigt som jag sökte källor, eftersom att ha kunskap om ämnet är en
förutsättning för att kunna ställa följdfrågor under intervjuerna (Kvale & Brinkmann, 2014).
Längs arbetets gång justerades intervjuguiden något och innan arbetet med de riktiga
intervjuerna inleddes utfördes en pilotintervju där en lärare med intresse för hållbarhet
intervjuades. Pilotintervjuer rekommenderas, dels för att se om intervjufrågorna är lämpliga,
dels för att forskaren då får öva på sin intervjuteknik (Jacobsson & Skansholm, 2019; Dalen,
2007). Vidare konstaterar Jacobsson och Skansholm (2019) att pilotintervjun ofta medför några
små justeringar i intervjuguiden. Jag transkriberade intervjun för att öva på att skriva ut
intervjuer, och efteråt kompletterade jag intervjuguiden med några följdfrågor för att fördjupa
intervjun. Utöver det växte jag också i rollen som intervjuare och lärde mig av mina
intervjutekniska misstag. Den slutgiltiga intervjuguiden finns att tillse i bilaga 1 (s. 67 – 68).
Att hitta informanter till studien var både tidskrävande och väldigt utmanande. Jag
skickade ut en deltagandeförfrågan i en sluten Facebookgrupp med cirka 1800 medlemmar, där
personal inom småbarnspedagogik från hela Svenskfinland får vara med. Medlemmarna fick
därefter själv anmäla intresse för deltagande i studien. Eftersom intresset av att delta inte var
stort var jag tvungen att söka andra vägar att nå potentiella informanter. Jag kontaktade då
yrkesverksamma på det småbarnspedagogiska fältet som utfört projekt med denna inriktning,
och kontaktade några daghem med utomhuspedagogisk inriktning och Grön Flagg-certifiering,
och frågade om där jobbade någon som har dessa intressen.

31
Intervjuerna utfördes digitalt till följd av den rådande covid-19-pandemin. De inspelade
intervjuerna varade mellan 17 och 30 minuter, men de föregicks av bekantning och efterföljdes
i de flesta fall av någon diskussion om ämnet som jag eller informanten blivit nyfiken på under
intervjuns gång, som inte spelades in. Eftersom intervjuerna utfördes digitalt fick informanterna
en samtyckesblankett (se bilaga 2. s. 69) skickad till sin e-post på förhand, som de uppmanades
att printa ut, begrunda och skriva under samt fotografera eller scanna och returnera innan
tidpunkten för intervjun (Bell, 2016). Detta gjordes i god tid innan intervjun, så att
informanterna i lugn och ro hade tid att läsa igenom blanketten och fundera kring innehållet
(Bell, 2016). Tjora (2012) belyser vikten av förtroende, respekt och växelverkan i
intervjusammanhang. Dessa komponenter har jag haft i åtanke längs hela processen.
Intervjuerna spelades in, vilket är det vanligaste sättet att registrera en intervju på,
eftersom forskaren då inte behöver föra anteckningar utan kan koncentrera sig helhjärtat på
själva intervjun (Kvale & Brinkmann, 2014; Bell, 2016). En annan fördel med att spela in
intervjuerna är att forskaren i analysskedet kan lyssna igenom materialet flera gånger
(Jacobsson & Skansholm, 2019). Då forskaren spelar in intervjun kan hen också senare citera
informanten ordagrant (Bell, 2016; Dalen, 2007). Jag spelade in intervjuerna med både bild och
ljud, men lyssnade bara på ljudfilen då jag transkriberade materialet. I samband med det och
efteråt tog analys- samt tolkningsprocessen vid, vilken beskrivs närmare i kapitel 4.6.

4.5. Informanter
Intervjupersonerna som deltagit i denna studie är i enlighet med Alvehus (2019) strategiskt
utvalda utgående från min problemformulering, eftersom jag specifikt söker personer som har
ett intresse för hållbarhet och bilderböcker. Detta uppfyller samtidigt huvudregeln för hur man
ska välja ut informanter i kvalitativa studier där intervjuer används som metod (Tjora, 2012).
För denna studie intervjuades sju verksamma lärare som har ett intresse i ämnet, och
arbetar aktivt med hållbarhetspedagogik i den småbarnspedagogiska verksamheten. Sex av
lärarna är utbildade lärare inom småbarnspedagogik, en är utbildad klasslärare. I en kvalitativ
studie vill forskaren vanligtvis ha en så stor variation som möjligt bland sina informanter, men
variationen ska röra sig inom ett visst område (Trost, 2010). Ramen för denna studie är
bilderboken som medel för hållbarhetspedagogik. Det finns ingen gyllene regel för hur många
personer forskaren bör intervjua för att få ett optimalt resultat (Trost, 2010; Kvale &
Brinkmann, 2014). Kvale och Brinkmann (2014) hävdar att det viktigaste är att forskaren
intervjuar tillräckligt många personer för att få fram den information hen söker. Vidare lyfter

32
de fram att studiens syfte avgör hur stort antal informanter som behövs. Rekommendationen är
ändå att avgränsa antalet till mellan fyra och åtta intervjupersoner (Trost, 2010).
Jag valde att intervjua lärare eftersom det är de som bär huvudansvaret för att planera,
genomföra och utvärdera samt utveckla den pedagogiska verksamheten i barngruppen
(Utbildningsstyrelsen, 2018). Bland informanterna finns lärare med olika lång erfarenhet, allt
från några månader till 40 år inom branschen. Informanterna kommer från olika delar av
Svenskfinland. Alla informanter jobbar inom kommunala daghem. En jobbar i förskolegrupp,
en inom det tvååriga förskoleförsöket och resterande informanter jobbar med barn i åldern 3–
5 år. En jobbar i ett Grön Flagg-certifierat daghem, två jobbar i daghem med
utomhuspedagogisk inriktning och de andra inom kommunala daghem utan specifik profilering.
Orsaken till att jag valde lärare som jobbar specifikt i åldersgrupperna 3–5 år och
förskola var först och främst en avgränsningsfråga. Men också eftersom man enligt min
erfarenhet och uppfattning läser bilderböcker som behandlar hållbarhet främst med lite äldre
barn, och inte de yngsta.

4.6. Databearbetning och analys
Efter att intervjuerna genomförts transkriberades de, vilket innebär att de ordagrant skrevs ut i
löpande text, inklusive pauser, känslouttryck och mimik (Jacobsson & Skansholm, 2019).
Genom transkribering formas samtalet till en mer hanterlig form för analys (Kvale &
Brinkmann, 2014). Bogdan och Biklen (2007, refererade i Fejes & Thornberg, 2019) förklarar
den analytiska processen som den del av arbetet då forskaren på ett systematiskt sätt granskar
sitt material och ordnar det för att nå ett resultat.
Det finns ingen speciell analys- eller tolkningsmodell som förespråkas inom
hermeneutiken (Westlund, 2019; Patel & Davidsson, 2019). Valet av tillvägagångssätt beror på
forskaren och dennes förförståelse av ämnet i fråga (Westlund, 2019). Ofta ses denna process
som en spiral (Westlund, 2019). Spiralen forsätter åt två håll, dels söker den ny kunskap och
därmed nya delar, dels går den mer in på djupet på de delar man redan har hittat. Att forskaren
är medveten om sin förförståelse samt har nyfiket förhållningssätt till det insamlade materialet
ses som en styrka i analys- och tolkningsprocessen (Westlund, 2019). Forskaren är då så öppen
som möjligt för nya banor i processen, där materialet får styra riktningen på arbetet.
Jag har använt mig av analysmodellen induktiv tematisk analys i denna studie. Braun
och Clarke (2006) beskriver den tematiska analysen som en metod där man söker mönster eller
teman i sitt material, analyserar dem och därmed detaljerat organiserar sitt insamlade material.

33
I den tematiska analysen söker man likartade uttalanden i olika personers berättelser och
sammanför dem till ett tema (Jepson Wigg, 2019). Att den tematiska analysen är induktiv
betyder att datainsamlingsmaterialet är utgångspunkten för kodningen och man arbetar inifrån
ut, alltså börjar i materialet och arbetar vidare därifrån (Terry et al., 2017). Deduktiv analys å
andra sidan fungerar precis på motsatt sätt, utifrån in. Då utgår man från en förutbestämd teori
då man analyserar sitt material, och ser på materialet ur ett par ”specifika glasögon” (Braun et
al. 2015, refererade i Terry et al., 2017).
Jag har kodat mitt datainsamlingsmaterial. Kodning utförs för att göra materialet mer
hanterbart (Jacobsson & Skansholm, 2019). Då man kodar framställer man nyckelord som
beskriver informtanternas uttalanden i en mer koncentrerad form. Jag har sedan skapat teman
utgående från koderna. Det som definierar ett tema är att temat ringar in något väsentligt i
materialet som samtidigt svarar på forskningsfrågan (Braun & Clarke, 2006). Vidare
konstaterar de att det inte finns något facit för vad som får räknas som ettt tema i ett material,
utan det är upp till forskaren att ta dessa beslut. Terry et al. (2017) bygger vidare på samma
antagande och menar att kodandet och temanas framväxt är subjektiv och bygger på forskarens
analys och tolkning, och kan därför varken vara korrekt eller felaktig. Kvantitativa mått är inte
av vikt här, vilket innebär att ett tema inte är bereonde av hur många eller hur stor del av
informanterna som sagt något. (Braun & Clarke, 2006). Detta överensstämmer bra med
grundantagandena i kvalitativ metod.
Enligt Braun och Clarke (2006) förflyttar sig forskaren konstant dels framåt och dels
bakåt i sitt material. Man analyserar sina koder, men också det material man skapat utgående
från koderna. Vidare skriver de att processen inte är linjär utan repetitiv. Detta kan enligt min
förståelse liknas vid den hermeneutiska spiralen, och är därför en lämplig analysmetod för min
studie.
Braun & Clarke (2006) har utvecklat en sex-stegs guide till att göra en tematisk analys,
som jag har hämtat inspiration från i min analysprocess. Jag har modifierat guiden så att den
lämpar sig för min studie. I steg ett bekantar forskaren sig med sitt material. Jag transkriberade
mitt material, och bekantade mig sedan med materialet genom att upprepade gånger läsa igenom
transkriberingarna med en nyfiken blick. Redan här skrev jag ner vissa extra tydliga drag i
texterna, i enlighet med Braun och Clarkes (2006) rekommendation. Efter detta organiserade
jag mitt material så att alla uttalanden som svarar på var och en av forskningsfrågorna
placerades under respektive forskningsfråga. I steg två utvecklar man de begynnande koderna.
Dessa koder är ofta väldigt breda, och bildar först senare mer specifika teman. Man kan koda
på flera olika sätt, och jag valde att skriva koder som kommentarer i den högra marginalen i

34
mitt dokument. Här ska man försöka koda materialet med så många koder som möjligt, eftersom
det kan vara en fördel längre fram under arbetets gång. Steg tre startar då man kodat allt material
framställt en lång lista med olika koder. Här börjar man nu organisera sina koder i olika teman
genom att kombinera dem så att de bildar övergripande teman. En del av mina teman blev
enskilda teman, medan andra delades in i huvudteman och underteman. I steg fyra gick jag
igenom mina teman och granskade dem kritiskt samt omorganiserade dem igen. Steg fem går
ut på att definiera och namnge de olika temana samt skriva en beskrivning om varje tema. I steg
sex skapades sedan resultatredovisningen och tydliga citat som styrker varje tema valdes ut.
Figur 2 synliggör kodningsprocessen. Det är en förenklad bild av kodningsprocessen,
från de transkriberade intervjuerna till de slutgiltiga huvud- och undertemana. Citatet i den
första rutan är ett exempel från en intervju.
Figur 2
Kodningsprocessen

Citat
L6: Jo och jag tror att det är viktigt att det som man har läst ska man inte sticka in någonstans i en hylla
utan då ska den stå med framsidan så att de [barnen] ser den och så går de och hämtar den.

Koder
Placeringen av boken efter bokstunden viktig

Huvudtema
Boken gör avtryck i verksamheten

Barnen tar med den

Undertema
Placeras tillgängligt

4.7. Forskningsetiska aspekter
Etiska aspekter bör alltid tas hänsyn till då människor deltar i forskning (Jacobsson &
Skansholm, 2019). Sådana frågor har jag funderat kring med start redan i studiens inledningsfas
(Kvale & Brinkmann, 2014).

35
Jag har inte ansökt om forskningstillstånd för att få utföra denna studie. Detta beslut
grundar sig på att studiens ämne inte är kommunspecifikt, och därmed inte torde vara ett
känsligt ämne för någon.
Forskningsetiska delegationen (TENK, 2019) har publicerat regler och krav som bör tas
i beaktande i forskning. Då intervjuer utförs bör de föregås av ett informerat samtycke.
Informanten ska få tillräcklig information om studien på förhand, till exempel info om hur
studien utformas, hur personuppgifter förvaras et cetera. Informanten har rätt att på förhand få
veta att deltagandet i studien är frivilligt, och att hen får avbryta sitt deltagande när som helst
under processens gång utan att riskera några negativa konsekvenser. Informanten får också dra
tillbaka sitt samtycke när som helst. Innan informanterna skrev på samtyckesblanketten
informerade jag dem om studien och dess syfte både muntligt och skriftligt. Vi kommunicerade
över e-post. Jag var tydlig i mina instruktioner och lät dem fundera kring sitt deltagande eller
icke deltagande i lugn och ro. En ifylld samtyckesblankett var nödvändig för att påbörja en
intervju. Jag var öppen för att diskutera om de funderade kring något och svarade på funderingar
med välmotiverade svar.
Trost (2010) förklarar att forskaren med fördel kan avidentifiera de uppgifter som inte
behövs för undersökningen, detta för att minska risken för igenkänning. Jag har i
resultatredovisningen valt att kalla informanterna L1, L2 och så vidare för att läsaren inte på
något sätt ska kunna känna igen informanten, där bokstaven L står för lärare. Enligt Tjora
(2012) ska forskaren ta ställning till om transkriberingen bör normaliseras för att dialekten inte
ska kunna kännas igen. Vidare understryker Trost (2010) vikten av att inte kränka den
intervjuades identitet genom att skriva ut raka citat från talspråket. I denna avhandling har jag
i redovisningen modifierat språket till standardsvenska mot bakgrund av dessa
rekommendationer.

4.8. Kvalitetsaspekter
Målet är att min undersökning både genom processen från start till slut och som färdigställd
magisteravhandling ska hålla en hög kvalitet. Fejes och Thornberg (2019) förklarar att en studie
med hög kvalitet har gjorts på ett systematiskt och noggrannt sätt, där forskaren tänkt till och
varit närvarande, men samtidigt också kunnat distansera sig till undersökningen. Utöver det ska
också resultatet och slutsatserna vara tydliga och konkreta för läsaren, samt stödas av empirin.
Frågor om tillförlitlighet och trovärdighet ska behandlas i såväl kvantitativa som
kvalitativa forskningar, men begreppen används på olika sätt och har olika innebörd i de olika

36
forskningstraditionerna (Jacobsson och Skansholm, 2019; Patel & Davidsson, 2019; Dalen,
2007). Frågor om tillförlitlighet och trovärdighet bör genomsyra och tas i beaktande längs med
hela forskningsprocessen i kvalitativa studier (Jacobsson & Skansholm, 2019). Tillförlitlighet,
trovärdighet och generaliserbarhet utgör tillsammans kvalitetskriterier för studien (Tjora,
2012).
4.8.1. Tillförlitlighet
Tillförlitlighet, även kallat reliabilitet, mäter hur tillförlitligt forskningsresultatet är (Kvale &
Brinkmann, 2014; Bell, 2016). Närmare bestämt handlar tillförlitlighet om ifall en annan
forskare kan uppnå samma resultat om hen upprepar forskningen vid ett annat tillfälle. Detta är
dock nästintill omöjligt att uppnå i kvalitativa studier eftersom sammanhanget påverkar
resultaten mycket (Jacobsson & Skansholm, 2019). Inom kvantitativ forskning handlar frågan
enligt Trost (2010) om att mäta variabelvärden, vilket inte är målet med kvalitativa studier.
Vidare hävdar Trost (2010) att man inom den kvalitativa forskningen tänker att människan är
föränderlig och att människans tankar och åsikter förändras över tid som följd av av vad hen
möter och upplever i livet. Detta medför i sin tur att svaren på frågor förändras över tid. Det
forskaren istället kan göra är att på ett tydligt sätt beskriva hela processen från början till slut i
sin rapport, så att någon annan kan försöka efterlikna processen med bästa möjliga resultat
(Dalen, 2007). I denna magisteravhandling har jag beskrivit processen så noggrant som möjligt
för att göra studien mer tillförlitlig. Tjora (2012) skriver att det är viktigt att man som forskare
funderar kring sin förkunskap i ämnet, sitt eget intresse och samhörighet med informanterna,
och hur dessa kan påverka studien. Jag har redogjort för min förförståelse av forskningsämnet
i kapitel 4.2.

4.8.2. Trovärdighet
Trovärdighet handlar om ifall det som undersöks de facto ger svar på forskningsfrågorna
(Jacobsson & Skansholm, 2019; Tjora, 2012). Jag har ett flertal gånger återgått till mina
forskningsfrågor och alltid haft dem som utgångspunkt för följande steg i processen.
Trost (2010) påpekar att trovärdighetsfrågan är väldigt problematisk i kvalitativa
studier. Patel och Davidsson (2019) hävdar att varje forskningsförlopp av det kvalitativa slaget
är ensam i sitt slag, och att det därför är omöjligt att fastställa särskilda regler för trovärdighet
som går att tillämpa på alla kvalitativa forskningar. Enligt Tjora (2012) är en av de viktigaste
vägarna till hög trovärdighet att man som forskare grundar sin studie på forskning som är

37
väsentlig för studien. Jag har läst en mängd litteratur, forskningsartiklar och liknande inför
studien och noggrant valt ut de källor som är lämpliga för min studie. Trost (2010) förklarar att
forskaren måste kunna påvisa att reslutaten och analysen av data är trovärdigt. Utöver detta är
sättet datainsamlingen skett på ett mått på trovärdighet, likaså reflektioner kring etiska aspekter.
Jag

har

medvetet

undvikit

att

ändra

informanternas

meningsbyggnad

under

transkriberingsprocessen, och skrivit ut intervjuerna så identiska med verkligheten som möjligt
i textformat (Patel & Davidson, 2019).
Transparens är viktigt för trovärdigheten i en kvalitativ studie (Jacobsson & Skansholm,
2019; Westlund, 2019). Läsaren bör alltså kunna se och förstå hur studien har utförts och varför
just på det valda tillvägagångssättet (Jacobsson & Skansholm, 2019). Här får de medhåll av
Patel och Davidsson (2019) som skriver att forskaren har en viktig roll i att beskriva
forskningens tillvägagångssätt tydligt så att läsaren förstår. Jag har längs hela processens gång
antecknat alla steg jag tagit, för att kunna göra slutresultatet så transparent som möjligt för
läsaren. Jag har också försökt vara så tydlig som möjligt i min framställning av resultat och
tolkningar (Patel & Davidsson, 2019). Jag har också framställt figurer som presenteras i
resultatredovisningen för att ge läsaren en översikt, och därmed kunna förstå resultatet lättare.

4.8.3. Generaliserbarhet
Med generaliserbarhet menas ifall man kan dra allmänna slutsatser utgående från specifika
studier (Jacobsson & Skansholm, 2019). De (Jacobsson & Skansholm, 2019) konstaterar dock
att generaliserbarhet är en invecklad fråga inom kvalitativ metod. Dessutom är urvalet sällan är
valt så att det ska vara generaliserbart. Jacobsson och Skansholm (2019) påpekar att resultatet
inte heller blir lika generaliserbart vid användning av strategiskt urval. Intentionen med min
studie är inte att ta reda på hur många som arbetar på detta sätt, inte heller att kunna generalisera
resultatet. Min avsikt är främst att få en inblick i hur man arbetar med dessa frågor på fältet,
samt bidra till ökad kunskap om hur man kan arbeta med bilderböcker som medel för
hållbarhetspedagogik inom småbarnspedagogiken.

38

5. Resultatredovisning
I detta kapitel presenteras studiens resultat utgående från datainsamlingsmaterialet, det vill säga
de transkriberade intervjuutskrifterna. Resultatet presenteras som huvudteman och i vissa fall
tillhörande underteman, i enlighet med Braun och Clarkes (2006) förslag. Delkapitel 5.1 ger
svar på den första forskningsfrågan och vidare besvarar delkapitel 5.2 den andra
forskningsfrågan. Resultet av bägge forskningsfrågor har synliggjorts i figurer och tabeller för
att göra resultatet tydligare och mer överskådligt.
Studiens syfte är att att undersöka lärares syn på och användning av bilderböcker inom
hållbarhetspedagogik med barn inom småbarnspedagogiken i åldern 3-5 år samt förskolan. I
intervjuerna

framkom

mycket

andra

intressanta

tankar

och

ämnen

inom

hållbarhetspedagogiken, men eftersom dessa faller utanför ramarna för studiens syfte har de
uteslutits från resultatredovisningen.

5.1. Lärarnas syn på bilderbokens roll i hållbarhetspedagogiken
Den första forskningsfrågan behandlar lärarnas syn på vad bilderboken har för roll i
hållbarhetspedagogiken. Resultatet innehåller fyra huvudteman: ett värdefullt redskap, stöder
lärandet, underlag för diskussion och start för nya projekt, och i vissa fall tillhörande
underteman. Resutlatet konkretiseras i figur 3.
Figur 3
Lärarnas syn på bilderbokens roll i hållbarhetspedagogiken
Lärarnas syn på
bilderbokens roll i
hållbarhetspedagogiken

Ett värdefullt
redskap

Stöder lärandet

Konkret verktyg

Riktar
uppmärksamheten

Mångsidigt
redskap

Karaktärer
motiverar

Substitut till
verkligheten

Underlag för
diskussion

Texten och
bilderna
likvärdiga

Start för nya
projekt

39

5.1.1. Ett värdefullt redskap
Informanterna framhåller på olika sätt bilderboken som ett värdefullt redskap inom
hållbarhetspedagogiken. Detta synliggörs genom deras positiva ordval då de pratar om
bilderböcker, och detta synsätt genomsyrar hela intervjuerna.
L6: Det är nog vårt viktigaste redskap egentligen måste jag nog säga.
L2: Den är ett medel inom hållbarhetspedagogiken.
Majoriteten av informanterna betraktar bilderboken som ett konkret verktyg. Eftersom
hållbarhet kan upplevas som ett abstrakt ämne som är svårt att greppa kan man med hjälp av
bilderboken synliggöra det man pratar och berättar om. Bilderboken är också ett fysiskt föremål
att hålla i och fästa blicken på. Att boken är ett konkret verktyg ses som viktigt inte bara för
barnens skull utan också för läraren. Bilderboken fungerar som ett hjälpmedel i verksamheten.
L2: Då är ju bilderboken en jättebra metod också för oss att få stöd i det vi pratar för
att om vi börjar prata hållbarhet så då blir det väldigt svårt för dem.
L6: Och jag tror att det är mycket lättare som pedagog att diskutera utgående från en
bok än att säga ”jag tycker inte att ni ska göra..” eller att ”jag tycker ni ska göra si
eller så”.
Några av informanterna lyfter fram bilderboken som ett mångsidigt redskap. Bilderboken
öppnar upp för många möjligheter och informanterna visar i sina svar på att bilderboken är
väldigt användbar inom hållbarhetspedagogiken. Dels kan den användas inom många olika
verksamhetsformer, dels kan den läsas i olika stora grupper.
L2: Det finns inget tema eller område som inte skulle kunna gynnas av bilderboken, för
att bilderboken går att använda i allt vad du gör.
L5: Där är ju också det är bra du kan läsa i gruppen eller sedan också att du kan sätta
dig med ett eller två barn och diskutera runt boken så där är nog bilderboken väldigt
värdefull.

40
Faktaboken lyfts fram av några informanter under intervjuerna. Egentligen räknas inte
faktaboken till bilderboksgenren (Hammet Price et al., 2012). Ändå väljer informanterna att
belysa faktaboken, och speciellt dess bilder, då de pratar om hållbarhet och bilderböcker.
Informanterna använder faktaboken på olika sätt inom hållbarhetspedagogiken, vilket
preciseras närmare i kapitel 5.2.
L7: Jag är glad för att det finns, i vårt dagis finns det mycket mycket bilderböcker som
handlar om hållbarhet och natur och djur, och insekter och andra naturfenomen,
naturvetenskap helt enkelt.
L7: Så har vi ju haft mera faktaböcker med bilder har vi haft, vi är till exempel lokatter
själva vår grupp […] vi tog reda på om lokatter.
Flera informanter lyfter fram den fysiska omgivningen som det bästa verktyget att använda för
att lära sig om hållbarhet. Speciellt pratar man då om ämnen inom den ekologiska dimensionen.
De konstaterar dock att alla ämnen inom hållbarhet inte går att se i närmiljön eller fysiskt ta i,
och då är boken ett bra alternativ att använda sig av. Den fungerar då som ett substitut till
verkligheten för att lära sig om sådana ämnen, till exempel jämliket eller olika
familjekonstellationer.
L5: Jag tror på det här att hålla i någonting och se, det är lika som att prata om löven
så det är klart att det är bäst att hålla i själva lövet. Men också att om du bläddrar i en
bok så får du den här upplevelsen att ”oj där finns det” och visar det för barnen liksom
kan både med oss vuxna och med varann diskutera på ett annat vis.
L7: Barn lär sig jättemycket så här konkret, de har svårt i den här åldern ännu med att
tänka helt abstrakt att man bara diskuterar någonting helt abstrakt så för att nå vi rör
oss mycket i närmiljön just för den orsaken för då blir det konkret för barnen men sedan
finns det fenomen och teman och andra saker som inte är möjligt att upptäcka i
närmiljön och då är en bok en bra utgångspunkt för sådant.
5.1.2. Stöder lärandet
Informanterna ser bilderboken som ett stöd för lärande om hållbarhet.
L1: Genom bilderböcker kan du ju lära så mycket.

41
Informanterna lyfter fram bilderboken som ett visuellt stöd för lärande. Bilderboken är något
konkret som man kan hålla i handen och genom att använda den i olika lärstunder kan man rikta
barnens uppmärksamhet åt önskat håll, vilket i sin tur stöder lärandet.
L2: Så den tillför mycket och sedan i och med att om jag bara skulle sitta och prata om
till exempel vad ska jag säga om att vi alla är lika mycket värda tillexempel så kan jag
berätta att hälften av gruppen tittar åt olika håll och orkar inte lyssna på mig. Men har
jag den där boken och där kommer till exempel olika kulturer fram eller olika
familjekonstellationer fram så då kan jag fånga deras uppmärksamhet och de kommer
in på det och så märker de att nu sitter vi och pratar om den här saken.
L1: Oftast fängslar de ju barn, böcker.
Bilderböckernas karaktärer uppmärksammas av ett flertal av informanterna. De menar att
karaktärerna motiverar till lärande genom att väcka fantasin och leklusten hos barnen och på
det sättet skapa en lust att lära sig mer.
L3: Nå det kan ju vara just förstås om det finns någon sådan där saga med en viss,
något visst tema om det nu är det här sopsortering eller plantering att man det här
diskuterar lite eller gör någonting av det på dagis och så läser man boken och så kanske
man frågar ”nu gjorde den här karaktären så här, har vi gjort något liknande?” eller
”skulle vi kunna göra något liknande på dagis och hur skulle vi i sådana fall kunna
göra inom vår grupp?”. Alltså att man det här diskuterar kring de här karaktärerna
eller de här händelserna i boken.
L7: Den fångar liksom barnets intresse den där boken och så får man fantasin med i
lärande och det blir mera intressant, de blir liksom mera motiverade till att prata om
saker och ting då de har då de möter någon figur i någon bok eller karaktär eller något
så blir det liksom mera sådär lekfullt och då tar de till sig det på ett annat sätt.

5.1.3. Underlag för diskussion
Samtliga informanter lyfter fram bilderboken som ett underlag för diskussion kring hållbarhet
tillsammans med barngruppen.

42
L6: Alltså det finns, jag tror inte det finns en bok som vi inte skulle kunna hitta någonting
som man kan diskutera kring hållbarhet.
Informanterna anser att både texten och bilderna i böckerna är likvärdiga då man arbetar med
frågor kring hållbarhet. Diskussioner kan födas både ur texten och ur bilderna, antingen genom
att barnen själva frågar något utgående från en bild medan den vuxna läser, eller att den vuxna
belyser något diskussionsämne utgående från texten eller bilderna.
L7: Jag tycker bilderböcker är jättebra för man kan öppna diskussionen eller det öppnar
teman och det öppnar diskussioner med barnen både genom texten och bilderna i
böckerna.
L6: I varje tema som, eller det behöver ju inte vara ett tema utan i varje bok finns det
ju någonting som du kan diskutera, antligen från bilden eller från texten, någonting som
har kanske med hållbarhet att göra […] bara att man ser ett blåbär så kan man fråga
”är det någon av er som har varit och plocka blåbär?” eller ”Vad kan man göra med
blåbär?”.
5.1.4. Start för nya projekt
Ur resultatet framgår att bilderboken kan beröra ett tema som väcker en nyfikenhet eller lust att
lära, och detta fungerar sedan som utgångspunkt för ett nytt projekt i barngruppen.
L4: Man kan liksom vad boken liksom handlar om så kan man ju jobba kring det ämnet
och läsa mer och sådär.
L7: Ibland så öppnas något nytt tema genom en bok.

5.2. Lärarnas beskrivningar av sin egen användning av bilderböcker inom
hållbarhetspedagogiken
Som följande redogörs för den andra forskningsfrågan, som behandlar lärarnas beskrivningar
av sin egen användning av bilderböcker inom hållbarhetspedagogiken.
Lärarna beskriver på ett ingående och inspirerande sätt hur de arbetar med bilderboken inom
hållbarhetspedagogiken. Längs analyens gång lade jag märke till ett mönster i deras uttalanden,

43
där jag kunde urskilja vad de gör innan själva bokstunden, hur bokstunden går till, och vad som
sker då bokstunden har avslutats. Detta vill jag här synliggöra genom att presentera resultatet i
kronologisk ordning på det sätt som en bokstund går till, och resultatet åskådliggörs genom
figur 4.
Figur 4
Lärarnas beskrivningar av sin egen användning av bilderböcker inom hållbarhetspedagogiken

Bokstund
Innan

Val av bok

Aktuellt
hållbarhetstema

Barnens intresse

Egen kunskap
och värderingar

Tillgänglighet

Under
Läraren
bekantar sig med
boken

Läser igenom

Väljer delar

I olika
lärmiljöer
Inomhus,
utomhus & i
skogen

Efter

Diskussion om
boken

Skuldbeläggande
undviks

Kopplas till
vardagen och
hemmiljön

Social hållbarhet
diskuteras

Diskussioner
barnen emellan

Boken gör
avtryck i
verksamheten
Placeras
tillgängligt

Inspirerar till
skapande
verksamhet

5.2.1. Val av bok
Innan bokstunden väljs boken som ska läsas. Valet grundar sig på olika saker. Ibland väljs
boken utgående från det aktuella hållbarhetstemat, ibland enligt barnens intresse. Valet bygger
också på lärarens egen kunskap och egna värderingar. Tillgänglighet, både på daghemmet och
biblioteket påverkar därtill vilken bok som väljs.
Majoriteten av informanterna väljer boken de ska läsa för barngruppen utgående från
det hållbarhetstema som är aktuellt just nu. Ibland är det en större helhet, ibland något mindre
tema som är av intresse för dagen. Bokvalen följer också årstiderna och olika temaveckor.
L5: Ofta så grundar det sig på vad vi håller på med. Till exempel nu har det varit löven,
”vad händer med löven på hösten?”. Och då har vi läst, det har funnits böcker där det
har varit om hösten, till exempel Plupp-böckerna.

44
L2: Det är inte bara en bok jag plockar från hyllan utan att den har faktiskt ett budskap
att är det det att vi jobbar för tillfället med vänskap så plockar jag ju en sådan bok att
jag kommer in på det.
L7: Inte förra veckan men veckan innan var det djurens vecka och då hade vi det temat
hela veckan och då läste jag den här ”Egon och rävungen”.
Barnens intresse styr också lärarens bokval inför bokstunden.
L4: Jag försöker nog lyssna jo till barnens sådär eller gruppens intressen också och
välja på basis av det då kanske böcker och teman kring sådant.
En annan aspekt som styr lärarnas val av bok är den egna kunskapen och egna värderingar.
Det framkommer under intervjuerna att lärarna ofta väljer böcker från det eller de
hållbarhetsperspektiv som de själva anser är viktiga eller värdefulla.
L6: Och så nu är jag nog lite så här, så gärna så ska det ju handla om lite känslor och
helst ganska mycket vänskap.
L4: Nå jag tänker, det kommer ganska naturligt för mig just de här ekologisk hållbarhet
sådär från ryggmärgen om man nu ska säga så så det kommer ganska lätt så.
Den egna kunskapen kring de olika hållbarhetsaspekterna styr också valet av bok, vilket
framkom i flera intervjuer. Här följer en dialog mellan intervjuaren och en informant som ett
exempel på det.
Informant (L2) och intervjuare (I):
I: Du sa ju att den ekonomiska är svårast att jobba med, använder du böcker ur det
perspektivet?
L2: [tankepaus] nää…
I: Nä
L2: Det måste jag säga att jag inte gör och jag vet inte, jag har inte liksom kommit över en
sådan bok, kanske det finns men sedan har jag inte förstått att se ur rätt perspektiv [skratt]. Det
är lite svårt att greppa det.

45
Det jag vill synliggöra med detta exempel är att informanten anser att den ekonomiska
dimensionen är svårast att förstå, och därför inte är uppmärksam på, eller väljer böcker som
behandlar det perspektivet.
Tillgängligheten på daghemmet lyfts av några informanter fram som avgörande för valet av
bok. Vissa av daghemmen som informanterna jobbar på har ett större utbud av böcker än andra.
L4: Det är också lite vad man stöter på som är tillgängligt och lätt.
Vidare lyfter en stor del av informanterna fram bibliotekets service som viktig och värdefull.
Inte endast det gedigna utbudet av bilderböcker betonas, utan också bibliotekspersonalens
engagemang och vilja att hjälpa och möta efterfrågan på böcker. Både biblioteket och
bibliotekbussen besöks flitigt av lärarna och barngrupperna. Covid-19-pandemin har dessvärre
utgjort ett hinder för dessa besök under de senaste åren, vilket flera av informanterna påpekar.
L3: Vi har ju en bit till biblioteket men vi har fått boklådor från biblioteket så på det
sättet så har vi nog tillgång till böcker.
L7: Bibbabussen kommer och de är jättemöjliga i den där bibbabussen och så hämtar
de det som med bussen det som man behöver […] och så är också bibban på
gångavstånd med barnen så de åren då det inte är corona så då traskar vi med barnen
också till bibban.
L6: Där har jag nog mycket att tacka de här bibliotekarierna på barnavdelningen som
rekommenderar och bjuder in oss och läser ibland och så här.
Som man kan se ovan nämner informanterna ofta specifika böcker i sina uttalanden. Därför har
jag framställt Tabell 1 som består av en lista på böcker som behandlar olika hållbarhetsteman
som informanterna har nämnt under intervjuerna. Denna lista har också framställts eftersom en
informant efterlyser en sådan lista under vårt samtal. Informanten konstaterar att hen inte har
stött på en sådan förut, och att en boklista kunde vara ett bra hjälpmedel i detta arbete.

46
Tabell 1
Bilderböcker som lyfts fram av informanterna
Bilderböcker som informanterna lyfter fram under intervjuerna:
Maja-böckerna - Lena Andersson
Kråkes sifferbok – Marie Bosson Rydell
Annalisa och skräpmonstret – Angeli Sjöström Hederberg
Annalisa och födelsedagspresenten – Angeli Sjöström Hederberg
Osynliga Mirakel-serien – Inger Källander
Mitt bottenliv – Linda Bondestam
Kompisar – serien – Linda Palm
Plupp-serien – Inga Borg
Myran Emma – Carl H. Lindroth
Herr Pinneman – Julia Donaldson
Egon och rävungen – Katarina Kruusval
Charlie och Lola Hjälp vår jord! – Lauren Child

5.2.2. Läraren bekantar sig med boken
Innan det är dags för bokstunden bekantar sig lärarna med boken som valts ut. Några av dem
läser igenom boken innan för att veta vad boken innehåller och bygger sedan valet på
genomläsningen.
L1: Oftast tar jag nog en bok som jag har läst tidigare nog så att man vet lite vad den
handlar om. Om jag har som en planerad stund och har planerat att nu ska vi läsa en
bok så då läser jag ju den förstås och väljer den.
Ibland används bara delar av en bok, om man vill komma åt något särskilt ämne i boken, och
då väljs delarna ut på förhand.
L4: Alltid använder jag inte hela eller det beror på vad det är för typ av bok men
tillexempel de här Majaböckerna, de här gamla Majaböckerna så de använde jag idag
för att visa lite bilder och en ramsa om hösten medan då andra böcker är då kanske
bättre att du läser från början till slut för att få hela budskapet.

47

5.2.3. I olika lärmiljöer
Bilderboken används i flera olika lärmiljöer på daghemmet, både inomhus, utomhus och i
skogen.
L7: Och så vi brukar läsa den [bilderboken] ute i lekstugan för vi är mycket ute och då
har jag dem ändå lite samlade.
L4: Nå oftast i samlingar eller sedan om vi har haft, samlingar både inne och ute
tillexempel i mulleskogen och så.
L2: Sedan till exempel gjorde vi så att att vi hade i skogen hade vi en bilderbok med
oss.
L5: Vi tar faktiskt med floran i färg och trädböcker och insektböcker då vi går ut.

5.2.4. Diskussion om boken
Medan boken läses högt, och efter att boken lästs ut, diskuterar samtliga infomanter kring
bokens innehåll tillsammans med barnen. Diskussionerna görs genom olika tillvägagångssätt
och fokuserar på olika ämnen. Enligt min tolkning är diksussionen sällan planerad på förhand,
vad gäller stödfrågor för samtalet et cetera, utan diskussionen uppkommer spontant antingen
från barnen eller läraren.
Några informanter berättar att de kopplar diskussionen till barnens vardag och
hemmiljö. På det sättet kan barnen lättare delta i diskussionen, relatera till ämnet och berätta
hur de tänker om saken.
L3: Och så just om man reagerar på att det är någonting som man skulle kunna prata
lite mer om så brukar jag ta upp det då där att ”vad tänker ni om det här?” eller ”såg
ni att nu hände det här, att det gjorde vi ju idag” eller ”det pratade ni ju om i morse att
ni gjorde hemma att här gör de samma sak” eller liknande att man försöker koppla det
samtidigt till vardagen.

48
En informant betonar att skuldbeläggande ska undvikas i diskussioner tillsammans med barnen.
Hen menar att man istället på ett nyfiket sätt ska fråga barnen hur de tänker och gör, för att få
dem delaktiga i diskussionen.
L6: För man får ju inte göra på det sättet, att det blir att någon har dåligt samvete. Att
”oj nej” att ”hemma hos oss gör vi inte sådär eller så där” utan man måste nog liksom
välja sina ord väldigt noga också och framför allt istället för att säga hur det ska vara
så kan man ju fråga då att ”hur tycker du?” eller ”hur brukar ni göra?” eller. Och då
berättar de ju gärna!
Ett flertal informanter lyfter fram den sociala hållbarhetsdimensionen som ett ofta
återkommande diskussionsämne. Utgående från deras uttalanden är speciellt känslor ett vanligt
ämne att diskutera om, eftersom det förekommer i många bilderböcker. Just ämnet känslor är
också tacksamt eftersom barnen kan relatera till det. Vänskap och allas lika värde är andra
ämnen som ofta diskuteras i anslutning till bilderböcker.
L6: Det är så trevligt när det handlar om känslor för då får man alltid liksom fråga upp
lite att ”hur är det för dig?” eller ”vad tycker du?” eller ”hur känns det för dig när det
här händer?”
L2: Men sedan också det att när vi diskuterar med barnen att är det via liksom en bok
eller är det via en annan slags verksamhet så vad heter det tar vi fram det att att alla
har samma värde, varesig det är djur, natur eller människor att vi är liksom lika där
fast vi är olika.
L7: Nå i det där sociala arbetet, aspekten, så använder vi ju också mycket böcker. För
där finns det oftast att det finns de här sagorna som väcker känslor så då blir det
diskussioner utgående från dem.
Några informanter uppmärksammar också diskussioner barnen emellan efter bokstunden.
L6: Vi diskuterar ju, det är ju också diskussion, men man märker ju, de diskuterar ju
jättemycket sinsemellan och man märker ju vi, alltid då jag läst en bok så vi har ju en sådan
där soffa i vårt stora rum här var vi är mest, fast man delar på sig så är man ju under dagen

49
hela tiden också rummet. Och bredvid soffan så finns en sådan där bokhylla där man liksom
ser framsidan på böckerna och det märker man ju att den boken man har läst, när man har
lagt den där, så den blir nog använd väldigt mycket under den dagen. Och då hör man ju
också diskussionerna, och det är ju nästan roligast. När barnen sinsemellan diskuterar.

5.2.5. Boken gör avtryck i verksamheten
I resultatet steg det fram att bokens påverkan inte tar slut då bokstunden avslutas. Flera av
lärarna betonar under intervjuns gång hur de placerar boken tillgängligt för barnen efter
bokstunden, och att detta resulterar ofta i att barn väljer att titta i eller läsa boken igen, själv,
tillsammans med andra barn eller i sällskap av en vuxen.
L6: Jo och jag tror att det är viktigt att det som man har läst ska man inte sticka in
någonstans i en hylla utan då ska den stå med framsidan så att de [barnen] ser den och
så går de och hämtar den.
L1: De är nog tillgängliga för barnen i barnens höjd.
L7: Sedan har jag där vid en sådan här, en slags sådan här sängsoffa med draperi för
och så har jag sådana här bokhyllor på väggen, och har bara några böcker framme, så
jag som byter dem ganska ofta just med de här temanen som vi far, och så ställer jag in
böckerna där efter hand och då är det alltid någon som vill gå igenom att jag läser den
på nytt för då kommer det kanske ett eller två barn bredvid och så läser man den på
nytt.
Bilderboken och även faktaboken med dess bilder inspirerar också enligt några informanter till
olika former av skapande verksamhet.
L5: ”Herr pinneman”, det finns en bok bara och en pinnegubbe som försvinner
hemifrån men nu tyckte efter den då det var i fjol så lagade de egna pinnegubbfigurer
med namn och sedan så ja sedan så ville de klä ut dem till lucior och tomar och sedan
så skrev de en bok barnen och så tog vi foton där ute till boken och så kopierade vi så
de fick hem en bok och så har vi en här.

50
L7: Och så har vi i matematiken jobbat med älgen, de fick i uppgift att genom faktaboken
ta reda på om älgen att hur stor den egentligen är och så mätte vi och lagade, de ritade
och målade en äkta stor älg och den är nu uppe i fönstret och liksom det kom också från
boken i princip.

51

6. Diskussion
I

detta

kapitel

diskuteras

studiens

resultat,

den

valda

forskningsansatsen,

datainsamlingsmetoden och olika avvägningar som gjorts under studiens gång. Resultatet
sammankopplas med tidigare forskning samt litteratur, och det relationella perspektivet på
hållbarhetspedagogik diskuteras. Kapitlet avslutas med några slutsatser som dragits utgående
från resultatet och därefter följer förslag till fortsatt forskning.

6.1. Resultatdiskussion
Inledningsvis diskuteras resultatet av den första forskningsfrågan, som behandlar lärarnas syn
på bilderbokens roll i hållbarhetspedagogiken. Därefter den andra forskningsfrågans resultat,
som handlar om lärarnas egen användning av bilderboken i hållbarhetspedagogiken.
Avslutningsvis diskuteras några övergripande resultat för studien.

6.1.1. Lärarnas syn på bilderbokens roll i hållbarhetspedagogiken
Alla intervjuade lärare ser bilderboken som ett underlag för diskussion. Flera av dem betonar
att det i varje bilderbok, om man så vill, finns något att diskutera om hållbarhet. Angående
diskussioner lyfter informanterna ofta fram bilderbokens potential, barnets relation till
omvärlden och hur barnen lär av varandra, men de belyser sällan, om inte alls, relationen mellan
barnet och läraren och vilken inverkan den relationen har på barnets lärande (jämför med figur
1, s. 26). Relationer, mellanmänskliga möten och kommunikation är enligt Aspelin och Persson
(2011) centrala begrepp inom den relationella pedagogiken. Här väcks tankar om ifall
informanterna ser den goda relationen mellan sig själv och barnen som så självklar att de väljer
att inte belysa den, eller vad det kan bero på.
Bilderna och texterna lyfts fram som likvärdiga av lärarna då man diskuterar
hållbarhetsteman i bilderböcker tillsammans med barn. Diskussionerna kan dels uppstå från den
skrivna texten som barnen hör läsas högt, dels från bokens illustrationer som barnen själva tittar
på. Här vill jag göra en koppling till estetiken och synen på bilderboken som ett konstverk.
Merparten av lärarna ser bilderboken som ett konkret verktyg, någonting fysiskt att hålla i och
fästa blicken på. Detta synsätt kan sättas i perspektiv till Moebius (2017) beskrivning av
skillnaden mellan en målning och en bilderbok, där bilderboken får röras och tittas på från nära

52
håll, medan det finns en fysisk distans till målningen som hänger på väggen och som inte får
vidröras.
Vidare ses bilderboken av flertalet informanter som ett stöd för lärande. De förklarar att
bilderboken fångar barnens uppmärksamhet och fängslar dem. Denna syn på bilderboken kan
jämföras med Tørnbys (2020) sätt att se på den. Tørnby menar att bilderböcker har drag av lek
och att barnen använder sin fantasi och lever sig in i berättelsen då de lyssnar. Jag tolkar
informantens val av ordet fängslar som att bokens lekfullhet drar till sig barnens
uppmärksamhet och får dem att leva sig in i bokens berättelse och bilder.
Informanterna lyfter även fram karaktärerna som ett stöd för lärande. Lärarna menar att
karaktärerna kan användas som en inspirationskälla då man arbetar med ett ämne inom
hållbarhetspedadogiken, där karaktären då tillför lekfullhet och fantasi i lärandet. Detta resultat
skiljer sig från Kårelands (2009) och Tørnbys (2020) tankar om karaktärernas funktion i
bilderböckerna. Enligt Kåreland och Tørnby är karaktärernas funktion mer kopplad till att
barnen kan se olika saker genom karaktärens ögon eller erfara det som karaktären i boken
upplever.
Ett framträdande resultat i min studie är informanternas syn på faktaboken som ett
medel inom hållbarhetspedagogiken. Några informanter lyfter fram faktaboken och främst dess
bilder under våra intervjuer. Det verkar som om informanterna inte gör så stor skillnad på
faktaböcker och bilderböcker. Detta konstaterande grundas på att informanterna väljer att prata
om faktaboken och dess många användningsområden även om intervjun uttryckligen handlar
om bilderböcker. Enligt min tolkning jämställer de faktaboken med bilderboken. Det finns olika
uppfattningar om faktaboken. Hammet Price et al. (2012) räknar inte faktaboken till genren
bilderböcker, utan faktaboken utgör en egen genre av böcker. Heimer (2020) däremot nämner
faktabilderboken som en typ av bilderbok. Edwards (2019) förklarar skillnaden samt
kopplingen mellan bilderbokens och faktabokens funktion. Hon menar att faktaboken ger
läsaren den kunskap som behövs för att förstå bilderboken. Jag förstår begreppet faktabilderbok
som en korsning mellan faktaboken och bilderboken. Enligt min förståelse utgör bilderboken
och faktaboken två olika genrer som kompletterar varandra. En studie där man jämför
diskussioner som uppstår vid bokstunden med sagoböcker respektive faktaböcker har gjorts av
Hammet Price et al. (2012). Ur resultatet framträder att lärare läser en mindre del av texten i
faktaboken jämfört med sagoboken, men att de istället uppmärksammar bland annat bilderna i
faktaböckerna mer än i sagoböckerna (Hammet Price et al., 2012). Jag förstår begreppet
sagoböcker som böcker med eller utan bilder som riktar sig till barn, och därmed är denna
forskning av värde i min studie. Jag vill här göra en försiktig jämförelse med resultatet som

53
framkommer i min studie, där lärarna främst lyfter fram faktaböckeras bilder och hur de
använder dem i hållbarhetspedagogiken. De lägger således tonvikten på bilderna framom texten
i faktaboken.

6.1.2. Lärarnas beskrivningar av sin egen användning av bilderböcker inom
hållbarhetspedagogiken
Resultatet av forskningsfråga två, som behandlar lärarnas egen användning av bilderböcker
inom hållbarhetspedagogiken, skrivs fram som en processbeskrivning, eftersom jag vill belysa
lärarnas förarbete inför bokstunden, hur bokstunden sedan går till samt vad som sker efter att
bokstunden har avslutats. Enligt Edwards (2019) hör bokstunden till den pedagogiska
verksamheten och bör därmed vara planerad, vilket diskuteras mer ingående senare i detta
kapitel.
Största delen av informanterna beskriver att valet av bilderbok inför bokstunden bygger
på det hållbarhetstema som är aktuellt. Några informanter baserar också bokvalet på barnens
intressen. Dessa resultat stämmer överens med Edwards (2019) och Heimers (2020)
rekommendationer om vilka böcker som ska erbjudas åt barnen. Resultatet i denna studie visar
att något annat som är avgörande i valet av bok inför bokstunden är lärarens egen kunskap och
egna värderingar. Det framkommer på sättet de berättar om böcker de läser, ibland genom att
uttryckligen säga att de väljer böcker som handlar om till exempel känslor eftersom det är ett
ämne de tycker är viktigt. Det verkar också som att om exempelvis den ekologiska dimensionen
av hållbarhet är viktig för läraren som person, väljer hen gärna böcker som behandlar ekologisk
hållbarhet att läsa på bokstunden tillsammans med barnen och vice versa: om läraren inte
upplever sig ha kunskap i någon specifik hållbarhetsdimension, väljer hen inte heller böcker ur
det perspektivet. Detta resultat kan jämföras med Ferreira och Davis (2010, refererad i
O´Gorman, 2015) konstaterande, att lärarens egna värderingar och tankar kring
hållbarbetsfrågor är avgörande. De menar att om hållbarhet är en hjärtefråga för läraren syns
detta även i pedagogiken. Mot bakgrund av detta drar jag slutsatsen att så även gäller specifika
ämnen och dimensioner av hållbarhet. Frågan är om det blir ojämlikt för barnen? Här väcks
tankar kring barnens rättigheter och alla barns rätt till hållbarhetspedagogik. Idag är
hållbarhetspedagogiken en plikt inom småbarnspedagogiken (Lag om småbarnspedagogik,
2018, 3§) och alla hållbarhetsdimensioner ska inkluderas (Utbildningsstyrelsen, 2018). Får alla
barn erfara hållbarhetspedagogik, och en hållbarhetspedagogik där alla dimensioner av
hållbarhet ingår?

54
Innan bokstunden bekantar sig flera av lärarna med den valda boken och läser igenom
den, vilket anses vara viktigt för bokstundens kvalitet samt barnens möjligheter till lärande
(Edwards, 2019; Heimer, 2020; Alatalo, 2021). Här väcks tankar kring lärarens planeringstid
och hur stor del av den som används till bokstundens förberedelse, eftersom förberedandet ses
som avgörande för bokstundens potential.
Utgående från studiens resultat diskuterar alla informanter bokens innehåll tillsammans
med barnen under själva högläsningsstunden eller direkt efteråt, vilket också Kåreland (2015)
och Evans (2009) förespråkar. Däremot nämns begreppet boksamtal endast av en informant.
Enligt min tolkning av lärarnas uttalanden uppkommer majoriteten av diskussionerna om boken
spontant, utgående från bokens illustrationer, barnens tankar eller lärarens egna funderingar,
och är i allmänhet inte planerade på förhand. Här kan man ifrågasätta om lärande sker i lika hög
grad och lika målinriktat från en spontan diskussion, som om läraren förberett frågor på förhand,
i likhet med Spearman & Eckhoffs (2012) exempelfrågor, som diskuterades i kapitel 3.3.5.
Den hållbarhetsdimension som framför allt förekommer i diskussionerna är den sociala
dimensionen, och då främst ämnen som känslor, vänskap och allas lika värde. Detta stämmer
väl överens med Furu och Heilalas (2021) resultat, som visar att den sociala dimensionen ofta
behandlas mer på djupet än de andra hållbarhetsdimensionerna. Att läraren diskuterar den
sociala hållbarhetsdimensionen med barnen får stöd av relationella pedagogikens synsätt,
eftersom relationella pedagogiken bland annat strävar till att barnen ska växa upp och bli
ansvarstagande människor som behandlar andra på ett kärleksfullt sätt (Aspelin & Persson,
2011). Samtidigt axlar informanterna som lärare sitt ansvar i att förmedla tankesättet om att vi
människor är en del av ett större sammanhang genom dessa diskussioner (Pramling Samuelsson
et al., 2021).
Uppmärksammas bör att endast en av de sju informanterna belyser ämnet klimatångest
under vårt samtal. Hen berättar att det är viktigt att man som lärare inte skapar dåligt samvete
hos barnen i diskussioner, och att man därför bör välja sina ord omsorgsfullt. Här axlar läraren
sitt ansvar genom att vara inkännande och beakta barnens känslor (Cantell, 2020). Det förundrar
mig att en så liten del av informanterna lyfter detta ämne med tanke på hur aktuellt det är i vårt
samhälle idag. En orsak till det kan vara att studiens ämne inte uttryckligen fokuserar på
klimatångest, och därmed innehåller inte heller intervjuguiden frågor om det ämnet.
En informant beskriver barnens diskussioner sinsemellan efter bokstunden. Sett ur det
relationella perspektivet är alla diskussioner kring boken viktiga. Exempelvis Alatalo (2021)
menar att barnen lär sig om omvärlden genom den kollektiva lärandeprocessen som uppstår då
de ges möjlighet att diskutera boken och dess innehåll med andra. Edwards (2017) å sin sida

55
menar att diskussionen mellan barn och vuxna stöder föreståelsen för bokens innehåll. Barnen
får hjälp av den vuxna med att i ord uttrycka sina funderingar kring bokens innehåll, få ett svar
samt sedan utveckla och fördjupa sin fundering med hjälp av de andra barnens tankar.
Flera informanter beskriver noggrant hur de tänker kring placeringen av boken efter
bokstunden. De betonar också att placeringen av boken är något de lägger vikt vid. Detta
resultat är i linje med Edwards (2019) och Heimers (2020) rekommendation om att boken ska
placeras synligt efter bokstunden, så att barnen når den. En informant berättar att hen placerar
boken med pärmens framsida så att barnen ser den, vilket enligt Heimer (2020) inbjuder barnen
till att läsa boken. En annan informant berättar i sin tur om hur hen tänker kring urvalet av
böcker som finns synliga för barnen. Hen väljer ut böcker som placeras i bokhyllan utgående
vilka teman som är aktuella just då. Bokutbudet är varierat, och böckerna byts ofta ut. Detta sätt
att tänka och ordna bokutbudet på avdelningen får stöd av både Edwards (2019) och Heimer
(2020), som förordar att man har några böcker framme åt gången, att dessa böcker är valda
utgående från teman som är aktuella samt att utbudet varieras.
Enligt informanterna inspirerar bilderboken och även faktaboken med dess bilder och
information till skapande verksamhet. Exempelvis har barnen genom skapande verksamhet
skapat karaktärer från böcker som sedan har levt vidare i verksamheten under en längre tid.
Informanternas uttalanden tyder på att skapandeprocessen har fått ta tid, och att läraren har
fungerat som ett stöd för barnen i processen, vilket är två förutsättningar för att på ett
framgångsrikt sätt använda konsten som medel för hållbarhetspedagogik (O´Gorman, 2015).
Faktaboken har också använts som informationskälla i skapande verksamhet av en informant.
Detta resultat är i samklang med Edwards (2019) syn på saken, att faktaboken främst används
inom projektarbete och att användningen bygger på en undran, en lust att ta reda på mer om ett
specifikt ämne. Lennox (2013) instämmer och skriver att faktaboken både kan väcka intresse
och fungera som kunskapskälla för barnen.

6.1.3. Övergripande reflektioner kring studiens resultat
Avslutningsvis vill jag uppmärksamma en iakttagelse som med största sannolikhet påverkar
studiens resultat. Redan då jag kontaktade potentiella informanter noterade jag att det
förekommer en viss osäkerhet i det egna kunnandet om hållbarhetspedagogik hos lärare på det
småbarnspedagogiska fältet. Detta är anmärkningsvärt eftersom jag endast kontaktade lärare
som mig veterligen är intresserade av eller har kunskap inom detta område. Flera av svaren jag
fick var av slaget ”Jag kan nog delta men jag vet inte om jag kan tillföra något till din studie”.

56
Under intervjutillfällena sade sig någon informant inte ha kunskap om eller göra på ett visst
sätt, och senare under intervjun kunde jag synliggöra informantens kunnande för denne själv på
basis av dennes uttalanden. Detta tyder på att kunskapen finns, men att lärarna inte alltid själva
är medvetna om det. Vidare kunde jag under intervjuernas gång uppleva en avsaknad av
begrepp inom hållbarhet. Denna iakttagelse överensstämmer med Engdahl och ÄremalmHagsérs (2014) konstaterande, att uppfattningen av nyckelbegrepp inom hållbarhet ibland är
bristfällig. Detta kan enligt min uppfattning bero på att flera av informanterna studerat till lärare
för många år sedan, och att hållbarhet då inte inkluderades i utbildningen på samma sätt som
idag, men det visar också på att det finns ett behov av fortbilding inom detta område.

6.2. Metoddiskussion
I detta kapitel diskuteras valet av forskningsansats och datainsamlingsmetod. Genomförandet
samt olika vägval under studiens gång analsyeras och kommenteras. Kvalitetsaspekter och
etiska frågeställningar diskuteras, och slutligen presenteras en potentiell begränsning för
studien.
Den kvalitativa metoden och hermeneutiken som forskningsansats har bägge varit
lämpliga att använda i denna studie. Med hjälp av kvalitativ metod har jag fått en förståelse för
hur de intervjuade lärarna tänker om hållbarhetspedagogik med bilderboken som medel, och
hur de handlar utgående från det (Trost, 2010). Med utgångspunkt i hermeneutiken har jag
därefter tolkat informanterna och resultaten av deras ageranden (Thuren, 2019). Resultatet av
denna studie ger en inblick i hur hållbarhetspedagogik med bilderboken som medel utförs, men
eftersom strategiskt urval har använts är resultatet inte generaliserbart (Jacobsson &
Skansholm, 2019).
I denna studie användes semistrukturerade intervjuer, dels eftersom man genom
intervjuer kan få svar på hur människor säger att de tänker och gör (Alvehus, 2019) och dels
eftersom den semistrukturerade intervjun ger informanten mycket rum att berätta om sina
tankar kring ämnet som undersöks (Westlund, 2019). Denna typ av intervju förordas också
inom hermeneutiken. Eftersom datainsamlingsmetoden genererade svar på studiens
forskningsfrågor bedöms den ha varit ett lämpligt val för denna studie.
En styrka med att använda intervju som datainsamlingsmetod är att det gav mig som
intervjuare möjlighet att vid behov ställa följdfrågor under intervjun, till exempel om något blev
oklart, eller om vi kom in på ett samtalsämne som kunde bidra med något till resultatet. Detta
är inte en möjlighet om man använder till exempel enkät som datainsamlingsmetod. Att utföra

57
intervjuerna digitalt var den enda möjligheten till följd av den rådande covid-19-pandemin. Det
möjliggjorde också att jag kunde intervjua lärare från flera olika delar av landet. Däremot
genererade det en viss nervositet hos några av informanterna, som jag tror skulle ha kunnat
undvikas om vi hade befunnit oss på samma plats. Under några intervjuer förekom även krångel
med tekniken, troligen på grund av olika snabb internetuppkoppling, vilket resulterade i en liten
fördröjning i svaren. Detta resulterade i att jag upplevde att intervjuerna inte blev lika naturliga
som om vi hade suttit i samma rum och samtalat.
En av informanterna frågade om det fanns en möjlighet att få ta del av intervjufrågorna
på förhand, så att hen kunde förbereda sig inför intervjun. Eftersom jag redan hade utfört några
intervjuer då jag fick frågan, svarade jag nekande och förklarade orsaken till svaret. Jag ville
att alla informanter skulle få samma förutsättningar, och jag sökte ärliga spontana svar på mina
frågor. Informanten förstod och valde att trots det delta i studien. Ett fåtal informanter uttryckte
också sin nervositet inför interjun då vi inledde intervjuerna. Vi småpratade då en stund och jag
berättade hur intervjun kommer att gå till och att det inte finns något facit i dessa frågor, utan
att jag bara vill få en inblick i deras tankar kring och arbete med detta ämne. I efterhand kan
man reflektera kring om intervjuerna hade blivit mera djupgående om informanterna fått
begrunda frågorna på förhand, och ifall nervositeten då skulle ha minskat. Jag är dock
fortfarande övertygad om att resultatet blev mest trovärdigt med det valda förfaringssättet.
Valet att spela in intervjuerna underlättade mitt arbete och medförde flera fördelar. Jag
hade då möjlighet att prata fritt med informanterna under intervjuerna utan att vara tvungen att
skifta fokus eller pausa intervjuerna för att anteckna uttalanden. Att spela in intervjuerna
förespråkas av Bell (2016). Jag återgick under senare skeden av studien till flera av de inspelade
intervjuerna och lyssnade igenom dem igen (Jacobsson & Skansholm, 2019). Detta för att
kontrollera syftning, se till att jag uppfattat informanten rätt, och för att se om jag kunde hitta
mer information som kunde vara till nytta i tolkningsskedet.
Inom hermeneutiken ses forskarens förförståelse som gynnsam för studien (Patel &
Davidsson, 2019), vilket även jag upplevt under hela denna process, i synnerhet under
intervjuerna. Mitt intresse för ämnet och min kunskap inom dessa områden som jag haft från
tidigare och som utvecklats under processens gång, bidrog till att jag i rollen som intervjuare
kunde fördjupa intervjuerna med frågor och att våra diskussioner blev givande för både mig
och informanten. Det fick jag upprepade gånger bevis på då flera informanter uttryckte att vi
hade haft givande diskussioner och att hen hade lärt sig något, och var efter intervjuerna ännu
mer ivriga på att arbeta med bilderböcker som medel för hållbarhetspedagogik i verksamheten
i fortsättningen.

58
Jag har så tydligt som möjligt beskrivit processen för denna studie, för att höja
tillförlitligheten, och så att någon annan ska kunna efterlikna min studie och nå samma resultat
(Dalen, 2007). Trost (2010) menar dock att människan påverkas av sina upplevelser och
förändras av dem, och därmed förändras också dennes tankar och åsikter. Detta resulterar i att
man inte kan uppnå samma resultat igen även om man upprepar samma forskning. Utgående
från mina intervjuer och efterföljande allmänna diskussioner kring ämnet kan jag anta att
samma informanter idag skulle svara delvis annorlunda på samma frågor jämfört med då
intervjuerna utfördes.
Mot bakgrund av att forskningsfrågorna har besvarats, kan man konstatera att studien
är trovärdig (Jacobsson & Skansholm, 2019; Tjora, 2012). Forskningsfrågorna har varit
vägledande längs hela studiens gång. Tjora (2012) menar att en hög trovärdighet nås vid
användning av relevant forskning inom ämnet. Att hitta tidigare forskning och litteratur inom
ämnet hållbarhetspedagogik med barnlitteratur som medel har varit utmanande. Jag tog även
stöd av en i personalen på biblioteket vid Åbo Akademi för att få hjälp med litteratursökningen,
men även hen kunde konstatera att forskningen inom detta område är begränsad. Jag har istället
sökt litteratur och tidigare forskning som tangerar forskningsämnet ur olika synvinklar och
kombinerat dessa, samt skrivit fram teorikapitelt utgående från det. Detta kan därmed utgöra en
möjlig begränsning i studiens trovärdighet.
Avslutningsvis vill jag belysa något som kan utgöra en potentiell begränsning i studiens
resultat. Det gäller avgränsningen och valet av vilka hållbarhetsdimensioner som inkluderats i
studien. I min studie utgår jag från tre hållbarhetsdimensioner; ekologisk, ekonomisk och social.
Det är en avgränsning som var naturlig att göra i början, eftersom det är ett allmänt sätt att se
på dimensionerna. Intervjuguiden utformades också utgående från det antagandet, men då jag
transkriberade och därefter analyserade mitt datainsamlingsmaterial började jag fundera på om
jag borde ha inkluderat flera hållbarhetsdimensioner, eller åtminstone skiljt på den sociala och
den kulturella dimensionen. Dels för att utvecklingen i samhället går åt det hållet, och dels för
att styrdokumenten som lärarna följer i sitt dagliga arbete faktiskt inkluderar fyra dimensioner;
ekologisk, ekonomisk, social och kulturell.

6.3. Slutsatser
Informanterna ser bilderboken som ett värdefullt redskap inom hållbarhetspedagogiken.
Samtliga informanter ser bilderboken som ett diskussionsunderlag och alla informanter
diskuterar boken under eller efter bokstunden. Vidare ses boken som start för nya projekt, och

59
framför allt skapande verksamhet uppstår från bilderboken som behandlar hållbarhetsfrågor. I
dessa slutsatser görs en koppling mellan forskningsfråga ett och forskningsfråga två, och
samtidigt en hermeneutisk tolkning av resultatet. Jag vill här lyfta kopplingen mellan hur lärarna
ser på ämnet och hur de sedan handlar utgående från sin syn på det, alltså hur resultatet av
forskningsfråga ett påverkar resultatet av forskningsfråga två. Jag hävdar alltså att synen på
bilderboken som medel för hållbarhetspedagogik påverkar den egna användningen av
bilderboken som medel för hållbarhetspedagogik.
Vidare kan man konstatera att hållbarhetspedagogik med bilderboken som medel
bygger på lärarens egna värderingar och kunskap, och att bilderboken som används väljs
utgående från det hållbarhetstema som är aktuellt. Arbetet sker ofta som en process där
bokstunden är genomtänkt och består förutom själva genomförandet av både för- och
efterarbete.

6.4. Förslag till fortsatt forskning
Faktaboken som medel för hållbarhetspedaogogik är ett ämne som uppkom under intervjuerna,
och något som jag inte ens hade ägnat en tanke innan. Hos mig väcktes då en nyfikenhet kring
just faktaboken och dess möjligheter. Hur kan den användas i lärandesyfte inom
småbarnspedagogiken, inom hållbarhetspedagogik, men även inom andra ämnen? En annan
fråga som väcktes under denna process är boksamtalets betydelse för lärande om hållbarhet
med bilderboken som medel. Det skulle vara intressant att få svar på hur viktigt boksamtalet är
för att fördjupa barnens lärande om ämnet ifråga. En informant förespråkar även berättande
med handdockor och då uppstod en idé om att göra en aktionsforskning kring berättande med
rekvisita och hållbarhet. Sammanfattningsvis kan man konstatera att det finns både utrymme
och behov av att studera bilderboken som medel för hållbarhetspedagogik på ett djupare och
mer ingående plan.

60

Referenser
Alatalo, T. (2021). Högläsning – didaktik för språk-, läs- och skrivutveckling.
Studentlitteratur.
Almgren White, A. (2020). Bilderbokens potential att i förskoleklass utveckla förståelse om
människans aktiva roll för global hållbar utveckling. I C. Löwe. & Å. Nilsson Skåve (Red.),
Hållbarhetsteman i barn- och ungdomslitteratur (s. 80–102). Natur & Kultur.
Alvehus, J. (2019). Skriva uppsats med kvalitativ metod: en handbok. Liber.
Aspelin, J. & Persson, S. (2011). Om relationell pedagogik. Gleerups.
Bell, J. (2016). Introduktion till forskningsmetodik (5 uppl.). Studentlitteratur.
Berry Eklund, F. (2020). Prata med barn om klimatet: en handbok. Natur & Kultur.
Björklund, S. (2014). Lärande för hållbar utveckling: i förskolan. Studentlitteratur.
Bradbery, D. (2014). Bridges to Global Citizenship: Ecologically Sustainable Futures
Utilising Children´s Literature in Teacher Education. Australian Journal of Environmental
Education, 29(2), 221–237.
Braun, V. & Clarke, V. (2006). Using thematic analysis in psychology. Qualitative Research
in Psychology, 3(2), 77–101.
Cantell, H., Aarnio−Linnanvuori, E & Tani, S. (2020). Ympäristökasvatus: Kestävän
tulevaisuuden käsikirja. PS-kustannus.
Dahlgren, L. O. & Johansson, K. (2019). Fenomenografi. I A. Fejes. & R.Thornberg (Red.),
Handbok i kvalitativ analys (s. 179–192). Liber.
Dalen, M. (2007). Intervju som metod. Gleerups.
Damber, U., Nilsson, J. & Ohlsson, C. (2013). Litteraturläsning i förskolan. Studentlitteratur.
Davis, J. (2008). What might education for sustainability look like in early childhood? A case
for participatory, whole-of-settings approaches. I I. Pramling Samuelsson & Y. Kaga (Red.),

61
The Contribution of Early Childhood Education to a Sustainable Society, (s. 18–24).
UNESCO Publications.
Davis, J. (2014). Examining early childhood education through the lens of education or
sustainability. I J. Davis & S. Elliott (Red.), Research in Early Childhood Education for
Sustainability – International perspectives and provocations, (s. 21–37). Routledge.
Davis, J. (2015). What is early childhood education for sustainability?. I Davis, J. (Red.)
Young children and the environment – Education for sustainability (2 uppl.), (s. 7–31).
Cambridge.
Edwards, A. (2017). Boksamtal med bilderböcker. Natur & Kultur.
Edwards, A. (2019). Bilderbokens mångfald och möjligheter. Natur & Kultur.
Engdahl, I. & Äremalm-Hagsér, E. (2014). Education for sustainability in Swedish preschools
– Stepping forward or out-of-step?. I J. Davis & S. Elliott (Red.), Research in Early
Childhood Education for Sustainability – International perspectives and provocations, (s.
208–224). Routledge.
Engdahl, I. & Äremalm-Hagsér, E. (Red.). (2020). Att bli förskollärare: mångfacetterad
komplexitet (2 uppl.). Liber.
Evans, J. (Red.). (2009). Talking Beyond the page: Reading and responding to picturebooks.
Routledge.
Fejes, A. & Thornberg, R. (Red.). (2019). Handbok i kvalitativ analys. Liber.
FN-förbundet (2012). Omställning till hållbar värld brådskar. FN-fakta. Hållbar utveckling,
2/12. https://fn.se/wp-content/uploads/2016/08/Faktablad-2-12-Hållbar-utveckling.pdf
Furu, A-C. (2019). Narratives on sustainability and sloyd in Finnish ECEC. Nordic Studies in
Education, 39(3), 198–213.
Furu, A-C. & Kaihovirta, H. (2020). Att möta barns klimatoro genom hoppets och
handlingens pedagogik. I E. Pekkarinen & T. Tuukkanen. (Red.) Maapallon tulevaisuus ja
lapsen oikeudet (s. 172–182). Barnombudsmannen.

62
https://lapsiasia.fi/documents/25250457/38754461/Maapallon+tulevaisuus+ja+lapsen+oikeud
et-e.pdf/
Furu, A− C. & Heilala, C. (2021). Sustainability education in progress:
Practices and pedagogies in Finnish early childhood education and care teaching practice
settings. The International Journal of Early Childhood Environmental Education, 8(2),16−29.
Ginsburg, J. L. & Audley, S. (2020). “You don´t wanna teach little kids about climate
change”: Beliefs and Barriers to Sustainability Education in Early Childhood. International
Journal of Early Childhood Environmental Education, 7(3), 42–61.
Hammet Price, L., A. Bradley, B., Smith, J. M. (2012). A comparison of preschool teachers’
talk during storybook and information book read-alouds. Early Childhood Research
Quarterly 27, 426–440
Heimer, M. (2020). Den betydelsefulla högläsningen – med barn i förskolan. Studentlitteratur.
Huggins, V. & Evans, D. (2018). Introduction. I V. Huggins & D. Evans (Red.). Early
Childhood Education and Care for Sustainability, (s. 1–12). Routledge.
Hägglund, S. & M. Johansson, E. (2018). Belonging, value conflicts and children´s rights in
learning for sustainability in early childhood. I J. Davis & S. Elliot, (Red.), Research in Early
Childhood Education for Sustainability – International perspectives and provocations, (s. 38–
48). Routledge.
Jacobsson, K. & Skansholm, A. (2019). Handbok i uppstasskrivande: – för
utbildningsvetenskap. Studentlitteratur.
Kasin, O. & Sveinson Haugen, A. (2019). Bœrekraftig utvikling – historisk tilbakeblikk. I O.
Kasin. (Red.), Bœrekraftig utvikling: pedagogiske tilnœrminger i barnehagen (s. 23–41).
Fagbokforlaget.
Kiminki, I-E. (u.å). Vårt gemensamma jordklot: Min roll i vår värld. Sällskapet för
miljöfostran i Finland rf. https://vihrealippu.fi/wpcontent/uploads/2019/02/Maapallo_SVE_vaka_WEB.pdf.

63
Kvale, S. & Brinkmann. S. (2014). Den kvalitativa forskningsintervjun (3 uppl.).
Studentlitteratur.
Kåreland, L. (2009). Barnboken i samhället. Studentlitteratur.
Kåreland, L. (2015). Skönlitteratur för barn och unga: Historik, genrer, termer, analyser.
Studentlitteratur.
Jepson Wigg, U. (2019). Att analysera livsberättelser. I A. Fejes. & R.Thornberg (Red.),
Handbok i kvalitativ analys (s. 255– 272). Liber.
Lag om småbarnspedagogik (Finlex, 2018/540). Finlex.
https://www.finlex.fi/sv/laki/alkup/2018/20180540
Lennox, S. (2013). Interactive Read-Alouds – An Avenue for Enhancing Children´s Language
for Thinking and Understanding: A Review of Recent Research. Early Childhood Education
Journal, 41, 381–389.
Luff, P. (2018). The place of expressive arts in early childhood education and care for
sustainability. I V. Huggins & D. Evans (Red.) Early Childhood Education and Care for
Sustainability, (s. 40–50). Routledge.
Löwe, C. & Nilsson Skåve, Å. (Red.) Hållbarhetsteman i barn- och ungdomslitteratur. Natur
& Kultur.
Moebius, W. (2017). Six Degrees of Closeness in the Picture Book Experience. I N. Hamer,
P. Nodelman & M. Reimer, (Red,), More Words about Pictures: Current Research on Picture
Books and Visual/Verbal Texts for Yong People, (s. 30–43). Routledge.
Nationella Centret för Utbildningsutvärdering (2019). Småbarnspedagogikens kvalitet i
vardagen: Genomförande av planer för småbarnspedagogik och inom familjevård (15:2020).
https://karvi.fi/wp-content/uploads/2020/06/NCU_T1520.pdf
Nationella Centret för Utbildningsutvärdering (2020). Läget inom utbildningen år 2020:
Resultat från nationella utvärderingar (20:2020).
https://karvi.fi/app/uploads/2020/11/KARVI_T2020.pdf

64
O´Gorman, L. (2014). The Arts and education for sustainability – Shaping students teachers´
identities towards sustainability. I J. Davis & S. Elliot, (Red.), Research in Early Childhood
Education for Sustainability – International perspectives and provocations, (s. 266–279).
Routledge.
O´Gorman, L. (2015). Early learning for sustainability through the arts. I Davis, J. (Red.)
Young children and the environment – Education for sustainability (2 uppl.), (s. 209–224).
Cambridge.
Patel, R. & Davidsson, B. (2019). Forskningsmetodikens grunder: att planera, genomföra och
rapportera en undersökning. Studentlitteratur.
Pramling Samuelsson, I. & Park, E. (2017). How To Educate Children for Sustainable
Learning and for a Sustainable World. International Journal of Early Childhood, 49, 273–
285.
Pramling Samuelsson, I., Äremlam-Hagser, E., Engdahl, I., Larsson, J. & Borg, F. (2021).
Förskolans arbete med hållbarhet. Studentlitteratur.
Parikka-Nihti, M & Suomela, L. (2014). Iloa ja ihmettelyä: Ympäristökasvatus
varhaislapsuudessa. PS-kustannus.
Spearman, M. & Eckhoff, A. (2012). Teaching Young Children About Sustainability.
Childhood Education, 88(6), 354–359.
Suomen YK-liitto. (u.å). Kestävän kehityksen tavoitteet. https://www.ykliitto.fi/ykteemat/kestavan-kehityksen-tavoitteet
TENK. (2019). Etiska principer för humanforskning och etikprövning inom
humanvetenskaperna i Finland: Forskningsetiska delegationensanvsiningar 2019.
Forskningsetiska delegationens publikationer 3/2019. https://tenk.fi/sites/default/files/202101/Etikprovning_inom_humanvetenskaperna_2020.pdf
Thurén, T. Vetenskapsteori för nybörjare (3 uppl.). Liber.
Tjora, A. (2012). Från nyfikenhet till systematisk kunskap: kvalitativ forskning i praktiken.
Studentlitteratur.

65
Trost, J. (2010). Kvalitativa intervjuer. Studentlitteratur.
Tørnby, H. (2020). Picturebooks in the classroom: perspectives on life skills, sustainable
development and democracy & citizenship. Fagbokforlaget.
Uotinen, S. (2020). Hur kunde ansvarstagande ingå i småbarnspedagogiken? Forskarens
tips: stöd hoppet hos barnen. Helsingfors Universitet.
https://www2.helsinki.fi/sv/aktuellt/utbildning/hur-kunde-ansvarstagande-inga-ismabarnspedagogiken-forskarens-tips-stod-hoppet-hos-barnen
Utbildningsstyrelsen. (2014). Grunderna för förskoleundervisningens läroplan 2014.
https://www.oph.fi/sites/default/files/documents/174850_grunderna_for_forskoleundervisning
ens_laroplan_2014_0.pdf.
Utbildningsstyrelsen. (2018). Grunderna för planen för småbarnspedagogik 2018.
https://www.oph.fi/sites/default/files/documents/grunderna-for-planen-forsmabarnspedagogik-2018_0.pdf.
Utbildningsstyrelsen. (2021). Grunderna för planen för den tvååriga förskoleundervisningens
läroplan 2021.
https://www.oph.fi/sites/default/files/documents/Grunderna_for_laroplanen_for_forsoket_me
d_tvaarig_forskoleundervisning_2021.pdf.
Utrikesministeriet. (u.å). Agenda 2030− De globala målen för hållbar utveckling.
https://um.fi/agenda-2030-de-globala-malen-for-hallbar-utveckling
Warwick, P., Warwick, A & Nash, K. (2018). Towards a pedagogy of hope – Sustainability
education in the early years. I V. Huggins & D. Evans (Red.), Early Childhood Education and
Care for Sustainability, (s. 28–39). Routledge.
Westlund, I. (2019). Hermeneutik. I A. Fejes. & R. Thornberg (Red.), Handbok i kvalitativ
analys (s. 72–90). Liber.
Terry, G., Hayield, N., Clarke, V. & Braun, V. (2017). Thematic analysis. I G. Willig & W.
Stainton–Rogers (Red.), The SAGE Handbook of Qualitative Research in Psychology, (s. 1737). SAGE.

66
Wolff, L-A. & Furu, A-C. (2018). Hållbarhetspedagogik för finländska
barnträdgårdslärarstudenter: Från begrepp till engagemang. Pedagogisk forskning i Sverige,
23(3–4), 214–234.
Wolff, L-A., H. Skarstein, T. & Skarstein, F. (2020). The Mission of Early Childhood
Education in the Antropocene. Education Sciences 2020, 10(27), 1–21.
Äremalm-Hagsér, E. & Pramling Samuelsson, I. (2018). Early childhood education and care
for sustainability – Historical context and current challenges. I V. Huggins & D. Evans
(Red.), Early Childhood Education and Care for Sustainability, (s. 13–27). Routledge.
Ödman, P-J. (2007). Tolkning, förståelse, vetande: hermeneutik i teori och praktik (2 uppl.).
Nordstedts akademiska förlag.

67

Bilagor
Bilaga 1. Intervjuguide
Bakgrundsfrågor:
1. Hur länge har du jobbat som lärare inom småbarnspedagogik?
2. Hur länge har hållbarhet varit ett intresse för dig?
Hållbarhet
3. Vad betyder begreppet ”Hållbarhet” för dig?
4. Beskriv hur ni arbetar med hållbarhet i er barngrupp.
-

Upplever du att någon av dimensionerna är lättare respektive svårare att jobba med?
Med dimensioner menar jag de tre dimensionerna man vanligtvis delar in hållbarhet
i; ekologisk, ekonomisk och social hållbarhet.

5. Vilken plan stöder ni er verksamhet på?
- t.ex. nationella eller lokala
Bilderboken
6. Beskriv din syn på bilderböcker.
7. Berätta om hur du tänker då du väljer bilderböcker till barngruppen.
Hållbarhet + Bilderboken
8. Beskriv vad du tänker att bilderboken kan tillföra i hållbarhetspedagogiken.
-

Varför är bilderboken användbar inom hållbarhetspedagogiken?

-

Är bilderböcker särskilt användbara med någon särskild åldersgrupp?

9. Hur kombinerar du bilderböcker och hållbarhetspedagogik i ditt arbete? Ge gärna
exempel.
-

Vad är det bästa med att använda bilderböcker inom hållbarhetspedagogiken?

68
-

Finns

det

något

utmanande

med

att

använda

bilderböcker

inom

hållbarhetspedagogiken?
10. Ur vilka hållbarhetsperspektiv använder du bilderböcker? Även här menar jag
ekologisk, ekonomisk och social hållbarhet.
-

Använder du mer eller mindre böcker ur något hållbarhetsperspektiv? Vad beror
det isåfall på?

-

Finns det något hållbarhetsperspektiv eller -tema inom vilket bilderboken är extra
bra att använda? Eller tvärtom, där bilderboken inte behövs.

11. Beskriv själva processen, från det att bilderboken väljs ut till vad som sedan sker i
barngruppen. Hur ser den ut?
12. Beskriv på vilka olika sätt barnen är delaktiga.
13. Finns det faktorer i din arbetsmiljö som påverkar möjligheterna negativt till att jobba
med detta?
-

T.ex. avstånd till bibliotek, värderingsfrågor i teamet etc.

Vill du tillägga något innan vi avslutar?

69

Bilaga 2. Samtyckesblankett
SAMTYCKE
Jag samtycker härmed till att intervjun används som underlag för en Pro Gradu inom ramen för
Åbo Akademis projekt ”Leva, Leka, Lära”. Studiens syfte är att undersöka lärares syn på och
användning av bilderböcker inom hållbarhetspedagogik med barn inom småbarnspedagogiken
i åldern 3-5 år samt förskolan. Som handledare för Pro Gradun fungerar Ann-Christin Furu.

Jag är medveten om att intervjun spelas in och lagras säkert medan studien är under arbete, samt
raderas efter att studien slutförts. Jag är medveten om att det insamlade forskningsmaterialet
behandlas konfidentiellt och att alla uppgifter avidentifieras, så att ingen kan identifieras i
rapporteringen av materialet. Jag är också medveten om att jag när som helst under studiens
gång har möjlighet att avbryta deltagandet utan konsekvenser.
https://www.abo.fi/projekt/leva-leka-lara/
______________________________________
Datum och ort
____________________________________________________
Namn och namnförtydligande

