Samband mellan oralmotoriska ätfärdigheter
i spädbarnsåldern och tidig tal- och språkutveckling

Hanna Verheyen, 38801
Handledare: Pirkko Rautakoski
Fakulteten för humaniora, psykologi och teologi
Utbildningslinjen för logopedi
Åbo Akademi
2021

ÅBO AKADEMI –
FAKULTETEN FÖR HUMANIORA, PSYKOLOGI OCH TEOLOGI
Sammanfattning av avhandling pro gradu
Ämne: Logopedi
Författare: Hanna Verheyen
Arbetets titel: Samband mellan oralmotoriska ätfärdigheter i spädbarnsåldern och
tidig tal- och språkutveckling
Handledare: Pirkko Rautakoski
Sammanfattning:
Sambandet mellan oralmotorisk utveckling och tidig tal- och språkutveckling är
inte ännu helt klarlagt, men det finns forskning som tyder på ett samband mellan
svårigheter med det tidiga ätandet och försenad talutveckling. Samtidigt finns det
forskningsresultat som indikerar att verbalmotoriken inte är kopplad till
oralmotoriken, och att dessa två bör ses som separata system.
Syftet med avhandlingen var att undersöka sambandet mellan tidiga oralmotoriska
ätfärdigheter och tidig tal- och språkutveckling. Frågeställningen gällde huruvida
det finns skillnader i tal- och språkutvecklingen vid 24 månaders ålder beroende på
barnets oralmotoriska ätfärdigheter vid 13 månaders ålder. Utöver det
kontrollerades det för påverkan av ett antal bakgrundsfaktorer.
Avhandlingen är en del av den pågående, longitudinella kohortstudien ”Nycklarna
till en god uppväxt”. Samplet bestod av 797 finskspråkiga barn. Uppgifter om
barnens oralmotoriska ätfärdigheter hade samlats in vid 13 månaders ålder genom
en föräldrablankett. Uppgifter om barnens tal- och språkutveckling vid 24
månaders ålder hade samlats in genom den finska versionen av föräldrablanketten
”the MacArthur Communicative Developmental Inventory” (CDI). Resultaten i
studien visade inga statistiskt signifikanta skillnader i tal- och språkutveckling vid
24 månaders ålder beroende på barnets oralmotoriska ätfärdigheter vid 13
månaders ålder. Detta gällde såväl expressivt ordförråd som grammatisk
utveckling mätt med MLU3. Det fanns däremot en signifikant skillnad i expressivt
ordförråd mellan könen för de barn som åt mat av konsistensen stora bitar. Flickor
som åt stora bitar hade statistiskt signifikant högre poäng på expressivt ordförråd
än pojkar som åt stora bitar. Det fanns även signifikanta skillnader i expressivt
ordförråd och MLU3 beroende på kön, social status och huruvida barnets föräldrar
hade haft försenad språkutveckling eller inte. För MLU3 fanns skillnader även
beroende på om barnet hade fötts prematurt eller inte.
Inga signifikanta samband mellan oralmotoriska ätfärdigheter och tidig tal- och
språkutveckling hittades, och resultaten visade att andra faktorer än de
oralmotoriska påverkade tal- och språkutvecklingen. Trots det är det viktigt att
följa med barns utveckling av oralmotorik och ätande. Barn med tecken på
svårigheter eller avvikande motorisk utveckling bör alltid följas upp, eftersom
svårigheter i tal- och språkutvecklingen kan framträda först i senare ålder.
Nyckelord: barn, CDI, grammatik, MLU3, oralmotorik, ordförråd,
språkutveckling, talutveckling, ätande, ätfärdigheter
Datum: 14.12.2021
Sidantal: 33

Förord
Stort tack till min handledare Pirkko Rautakoski som har hjälpt och stöttat mig med
goda råd, kommentarer och snabba svar under skrivprocessen. Jag vill även framföra
mitt tack till forskningsprojektet ”Nycklarna till en god uppväxt” som har möjliggjort
den här pro gradu-avhandlingen. Tack även till C. G. Sundells stiftelse som har
finansierat och möjliggjort insamlingen av data inom forskningsprojektet.
Slutligen vill jag tacka alla familjer som har deltagit i undersökningen.
Tack!
Åbo, december 2021
Hanna Verheyen

Innehållsförteckning
1 Inledning ................................................................................................................... 1
1.1 Tidig tal- och språkutveckling ........................................................................... 1
1.1.1 Lexikal utveckling ....................................................................................... 1
1.1.2 Grammatisk utveckling ............................................................................... 3
1.1.3 Språkstörning och riskfaktorer i språkutvecklingen ................................... 5
1.2 Utvecklingen av oralmotorik och ätande ........................................................... 6
1.2.1 Typisk utveckling av oralmotorik och ätande ............................................. 6
1.2.2 Avvikelser i oralmotorisk utveckling och ätande ....................................... 7
1.2.3 Relationen mellan verbal- och oralmotorik................................................. 8
2 Syfte .......................................................................................................................... 9
3 Metod ...................................................................................................................... 10
3.1 Deltagare .......................................................................................................... 10
3.2 Datainsamling .................................................................................................. 12
3.3 Bearbetning av data och statistiska analyser .................................................... 13
4 Resultat.................................................................................................................... 15
4.1 Deskriptiv statistik ........................................................................................... 15
4.2 Samband mellan tidiga oralmotoriska ätfärdigheter och tidig tal- och
språkutveckling ...................................................................................................... 17
4.2.1 Oralmotoriska ätfärdigheter och expressivt ordförråd .............................. 18
4.2.2 Oralmotoriska ätfärdigheter och MLU3.................................................... 20
4.3 Bakgrundsfaktorers påverkan........................................................................... 22
4.3.1 Bakgrundsfaktorers påverkan på expressivt ordförråd ............................. 22
4.3.2 Bakgrundsfaktorers påverkan på MLU3 ................................................... 23
5 Diskussion ............................................................................................................... 24
5.1 Diskussion kring deskriptiv statistik ................................................................ 24
5.2 Oralmotorik, ätande och senare tal- och språkutveckling ................................ 26
5.3 Bakgrundsfaktorers påverkan på tal- och språkutvecklingen .......................... 29
5.4 Styrkor och begränsningar i studien samt förslag till framtida forskning ........ 30
5.5 Slutsatser .......................................................................................................... 33
Referenser

Hanna Verheyen

1

1 Inledning
Redan från födseln börjar utvecklingen av olika förmågor, bland annat språk,
motorik, ätande och kommunikation (Nettebladt, 2007a; Sjögreen & Lohmander,
2008). Trots att det förekommer stor individuell variation i barns utveckling av olika
färdigheter, följer den typiska utvecklingen vissa mönster och milstolpar. Om dessa
milstolpar inte uppnås inom det förväntade åldersspannet, kan det tyda på avvikelser
i utvecklingen (Strömqvist, 2008).
Språkliga svårigheter är mycket vanliga hos barn under skolåldern (Nettelbladt m.fl.,
2008). I flera studier har man funnit samband mellan svårigheter med det tidiga
ätandet och försenad tal- och språkutveckling, men det är fortfarande omdebatterat
exakt hur sambandet mellan oralmotorisk utveckling och tal- och språkutveckling ser
ut (Alcock & Krawczyk, 2010; Pinder & Faherty, 1999). Däremot är det klarlagt att
förutsättningarna för talproduktion är ett komplext samband mellan kognitiva,
språkliga och motoriska processer (McAllister, 2008).

1.1 Tidig tal- och språkutveckling
Utvecklingen av tal och språk börjar redan under det första levnadsåret och
genomgår olika stadier (Nettelbladt, 2007a; Strömqvist, 2008). Språkförmågan kan
delas in i fyra olika domäner som utvecklas parallellt (Nettelbladt & Salameh, 2007).
Den fonologiska domänen innefattar språkljud och prosodi. Den grammatiska
domänen innefattar bland annat böjningsmönster, pronomen, prepositioner och hur
ord kombineras till satser (syntax). Den semantiska (lexikala) domänen innefattar
ordförråd och innehållsaspekter i språket, såsom ords betydelse, och den pragmatiska
domänen rör övergripande kommunikationsförmåga såsom icke-verbal
kommunikation, gester, mimik och blickbeteende (Nettelbladt & Salameh, 2007).
1.1.1 Lexikal utveckling
Redan innan barnet producerar de första orden förstår barnet ett stort antal ord
(Nettelbladt, 2007b). Barnets första ord brukar uppträda vid cirka ett års ålder

Hanna Verheyen

2

(Ingram, 1999; Tomasello, 2003). I typisk utveckling sker det mellan 9 och 15
månaders ålder, men det förekommer stor individuell variation (Nettelbladt, 2007b).
Exempelvis har forskning visat att flickor ofta har en snabbare språkutveckling än
pojkar (Berglund m.fl., 2005; Collisson m.fl., 2016; Umek m.fl., 2008). I samband
med barnets första ord börjar barnet förstå att ord är beteckningar som står för
föremål, personer och aktiviteter (Nettelbladt, 2007b). Detta kallas för
benämningsinsikten. Barnet behöver på liknande sätt även lösa det så kallade
segmenteringsproblemet, det vill säga att kunna urskilja och segmentera orden från
talströmmen och identifiera dem vid andra tillfällen (Nettelbladt, 2007b; Strömqvist,
2008).
Kännetecknande för de första orden är att barnet förstår att ord står som en symbol
för något, även sådant som inte är närvarande, och att barnet använder orden
konsekvent i olika situationer (Nettelbladt, 2007b). Det tidiga ordförrådet
kännetecknas också av att det består av sådant som finns i barnets omgivning och
aktiviteter som barnet själv deltar i. Ordförrådet består främst av substantiv, men
snabbt lär sig barnet även verb och adjektiv (Nettelbladt, 2007b). En orsak till att
barn först lär sig substantiv och verb är att vuxna betonar dessa ord mera än till
exempel funktionsord då de talar till barn (Strömqvist, 2008). Ordförrådet byggs
gradvis upp, och de första 50 orden består av CV-, CVC- eller CVCV-strukturer
(Ingram, 1999).
Vid cirka 18 månaders ålder sker en kraftig ökning av ordförrådet (Ingram, 1999).
Det är ordförrådets storlek snarare än kronologisk ålder som avgör tidpunkten för
ordförrådsspurten; ofta börjar ordförrådsspurten då barnet kan producera omkring 50
ord (Ingram, 1999; Nettelbladt, 2007b). Ordförrådsspurten kan delas in i tre stadier
(Nettelbladt, 2007b). I början lär sig barnet främst substantiv, upp till cirka 100 ord,
och därefter sker en ökning av verb tills barnet kan omkring 400 ord. I den tredje
fasen sker en ökning av funktionsord och ordförrådet utökas till cirka 600 ord. Allt
efter att barnet lär sig nya ordklasser utvecklas inlärningen av syntax (Nettelbladt,
2007b; Strömqvist, 2008), grammatik och fonologi (Ingram, 1999). Vid 2 års ålder
varierar ordförrådets storlek mellan 50 och 600 ord (Kuczaj, 1999). Fenson med flera
(1994) undersökte språkutvecklingen hos 1800 typiskt utvecklade engelskspråkiga
barn med en normering av blanketten ”the MacArthur Communicative

Hanna Verheyen

3

Developmental Inventory, Words and sentences” (CDI-T). Vid 12 månaders ålder
producerade barnen i medeltal 10 ord (Median = 6), vid 16 månaders ålder 64 ord
(Median = 40) och vid 24 månaders ålder i medeltal 312 ord (SD = 1,28).
Variationen vid 24 månaders ålder var 89–534 ord (Fenson m.fl., 1994).
Lyytinen (1999) gjorde en finsk normering av samma blankett (Fenson m.fl., 1994),
där språkutvecklingen hos 95 finska barn med en typisk utveckling undersöktes. Det
fanns en stor variation i hur många ord barnen kunde producera vid olika åldrar.
Medeltalet vid 12 månaders ålder var 7 ord (Median = 3,5), vid 18 månaders ålder 70
ord (Median = 34) och vid 24 månaders ålder 278 ord (Median = 269). Variationen
vid 24 månaders ålder var 0–595 ord. En takeffekt kunde observeras vid 24 månaders
ålder eftersom en del barn kunde producera alla ord i testet. Stolt med flera (2008)
fann liknande resultat i en longitudinell studie av 35 finska barns receptiva och
expressiva språk. Även i denna studie användes CDI-T-blanketten (Fenson m.fl.,
1994). Vid 24 månaders ålder producerade barnen i medeltal 324 ord, variationen var
6–532 ord (Stolt m.fl., 2008).
1.1.2 Grammatisk utveckling
Barn lär sig till en början ord som lexikala helheter, men börjar senare i
språkutvecklingen analysera och identifiera grammatiska mönster (Håkansson &
Hansson, 2007a). Språkinlärning sker genom att barn snappar upp lingvistiska
strukturer av olika svårighetsgrad från vuxnas tal, som de börjar pussla ihop i
varierande utsträckning för att kunna framföra sina kommunikativa intentioner
(Tomasello, 2003). Ordförrådsspurten är en förutsättning för utvecklingen av barns
böjningsmorfologi och grammatik (Strömqvist, 2008).
Enligt en stadiemodell över hur grammatiken utvecklas på svenska av Håkansson
och Hansson (2007a) använder barn i åldern 12 till 18 månader huvudsakligen
ettordsyttranden och lexikalt inlärda fraser, samt använder böjningar främst av
substantiv. Enligt Tomasello (2003) har barn under två års ålder ofta lärt sig konkreta
ord, en del morfem, som till exempel ändelser för plural och preteritum av vissa ord,
fasta uttryck, till exempel ”jag vill göra det”, och konstruktioner som består delvis av
ett fast uttryck men med en viss anpassning, till exempel ”Var-är X?” eller ”Jag-vill

Hanna Verheyen

4

X!”. Med morfem avses språkets minsta betydelsebärande enhet. I slutet av det andra
levnadsåret kan barnet ofta kombinera oböjda ord inom ett och samma yttrande, till
exempel ”pappa boll” eller ”Markus ledsen” (Strömqvist, 2008). Enligt Håkansson
och Hanssons (2007a) modell börjar barn vid 18–30 månaders ålder kombinera ord
till satser, först tvåordssatser och sedan flerordssatser.
Den grammatiska och fonologiska utvecklingen hos barn ser olika ut i olika språk
(Kunnari & Savinainen-Makkonen, 2012). Det finska språket hör till den finskugriska språkfamiljen och ingår, till skillnad från till exempel svenska och engelska,
inte i de indoeuropeiska språken (Ehrnebo, 2008). Ord får i finskan olika innebörd
beroende på ändelse och böjningsstruktur. Exempelvis i svenskan används
prepositioner, till exempel ”i bilen”, medan finskan i stället har kasusändelser som
fogas till ordstammen, till exempel ”auto+ssa” (på svenska ”i bilen”). Finskan är ett
agglutinerande språk, vilket innebär att grammatiska morfem, ett eller flera, fogas
direkt till roten, exempelvis ”talo+ssa+ni+kin” (på svenska ”också i mitt hus”). Det
förekommer rikligt med böjningsändelser och suffix i finskan, även i frågan om
person, tempus, passivitet och modus (Ehrnebo, 2008).
En bedömning av grammatisk utveckling kan göras genom att beräkna medellängden
av barnets spontana yttranden i ord eller morfem, på engelska kallat Mean Length of
Utterance, MLU (Ezeizabarrena & Garcia Fernandez, 2018; Fenson m.fl., 2007). För
att beräkna MLU analyseras 100 av barnets yttranden, och sedan räknas medeltalet
av antalet morfem per yttrande. MLU3 är en variant av MLU där man beräknar
medeltalet av antalet morfem i barnets tre längsta meningar (Fenson m.fl., 2007).
Måttet MLU3 har visat sig kunna fungera som ett mått på morfologisk utveckling
(Ezeizabarrena & Garcia Fernandez, 2018; Fenson, 1993).
I en undersökning av Lyytinen (1999) av typiskt utvecklade finskspråkiga barns
språkutveckling var antalet morfem i barnens yttranden vid 18 månaders ålder i
medeltal 1,8 (Median = 1) och vid 24 månaders ålder i medeltal 6 morfem (Median =
5,7). En stor utveckling sker således från 18 månader till 24 månaders ålder. Vid 30
månaders ålder var antalet morfem i medeltal 9 (Median = 8,7), och meningar i
frågeform samt uppmaningar var vanligt förekommande i spontantalet (Lyytinen,
1999). Eftersom det finns begränsat med forskning inom området och den

Hanna Verheyen

5

individuella variationen är stor, är det inte ännu klarlagt exakt när den
morfofonologiska utvecklingen färdigställs (Brown, 2012). Största delen av
utvecklingen sker i åldern två till fem år, även om avvikande ordformer kan
förekomma ännu efter fem års ålder (Brown, 2012).
1.1.3 Språkstörning och riskfaktorer i språkutvecklingen
Språkstörning kan definieras på olika sätt beroende på perspektiv, och olika
terminologier förekommer inom ämnet. Tidigare har termen ”Specific Language
Impairment” (SLI), på svenska kallat ”specifik språkstörning”, använts, men på
senare tid har termen ”Developmental Language Disorder” (DLD) lanserats (Bishop
m.fl., 2017). Termen DLD har ett större fokus på funktionsförmåga och
konsekvenser i vardagen. DLD innebär att språkstörningen inte är associerad med en
känd biomedicinsk etiologi, men förekomsten av neurobiologiska eller miljömässiga
riskfaktorer utesluter inte en DLD-diagnos (Bishop m.fl., 2017). I denna avhandling
kommer termen språkstörning att användas.
Vid språkstörning ligger språkutvecklingen avsevärt efter utvecklingen hos
jämnåriga barn med en typisk språkutveckling (Nettelbladt m.fl., 2008).
Svårigheterna kan omfatta språklig uttrycksförmåga eller både språklig
uttrycksförmåga och språkförståelse. Karakteristiska drag för språkstörning är bland
annat en sen debut av de första orden, långsam språkutveckling jämfört med andra
barn, att barnets tal är svårförståeligt även för närstående, att barnet tar få
kommunikativa initiativ, begränsad språkanvändning och nedsatt språkförståelse
(Nettelbladt m.fl., 2008). Barn med språkstörning kan ha problem inom en eller flera
språkliga domäner, och generellt kan sägas att språkstörningen är av gravare karaktär
om den innefattar problem inom flera olika domäner (Nettelbladt & Salameh, 2007).
Lexikala problem kan visa sig som begränsat ordförråd, benämningssvårigheter och
bristande ordförståelse (Nettelbladt, 2007c). Problem inom den grammatiska
domänen kan innefatta till exempel utelämning eller ersättning av ändelser eller ord
(Håkansson & Hansson, 2007b). Språkstörningen ändrar karaktär med tiden
allteftersom barnet utvecklas, trots att utvecklingen sker långsammare än hos barn
med en typisk språkutveckling (Nettelbladt m.fl., 2008).

Hanna Verheyen

6

Språkstörning hör internationellt till en av de vanligaste svårigheterna hos barn under
förskoleålder och drabbar pojkar i större utsträckning än flickor (Nettelbladt &
Salameh, 2007; Nettelbladt m.fl., 2008). Språkstörning kan vara ärftligt, och andra
riskfaktorer för språkstörning är bland annat tillväxthämning, infektioner hos modern
samt alkoholkonsumtion och rökning under graviditeten (Nettelbladt & Salameh,
2007; Nettelbladt m.fl., 2008). Även prematuritet har ansetts vara en riskfaktor, trots
att sambandet inte är entydigt. Språkstörning har inte kunnat kopplas direkt till
brister i hemmiljö, men bristfällig omsorg såsom undermålig kost och hygien, brist
på trygga och stabila mänskliga relationer samt bristande språklig stimulans utgör en
riskfaktor (Nettelbladt m.fl., 2008). Familjens socioekonomiska status kan ha en
indirekt inverkan på barnets språkutveckling, på så sätt att barn från familjer med
lägre socioekonomisk status i medeltal har en långsammare språkutveckling (Arriaga
m.fl., 1998; Hoff, 2003; Rowe, 2008; Schwab & Lew-Williams, 2016).

1.2 Utvecklingen av oralmotorik och ätande
Utvecklingen av oralmotoriken är mycket viktig för andning, kommunikation och
ätande (Sjögreen & Lohmander, 2008). Utvecklingen av anatomiska strukturer och
motoriska rörelsemönster utgör förutsättningar dels för sugande, ätande och
sväljande, dels för ljudande och talproduktion. Exempelvis möjliggör den tidiga
oralmotoriska utvecklingen en övergång från ätande av flytande föda till föda som
kräver tuggande (Sjögreen & Lohmander, 2008).
1.2.1 Typisk utveckling av oralmotorik och ätande
Under de tre första levnadsåren sker den viktigaste utvecklingen av oralmotoriken
(Sjögreen & Lohmander, 2008). Exempelvis blir munhålan större alltefter att barnet
växer, vilket ger tungan mer utrymme i munhålan, och svalget blir längre, vilket
möjliggör en övergång från ätande genom sugning till ätande av gradvis mera fast
föda. Under det första levnadskvartalet är oralmotoriken styrd av reflexer:
sökreflexen, sväljreflexen, tungreflexen, den fasiska bitreflexen och kräkreflexen.
Allteftersom att den viljemässiga motoriken tar över försvagas reflexerna, bortsett
från sväljreflexen och kräkreflexen som kvarstår hela livet (Sjögreen & Lohmander,
2008).

Hanna Verheyen

7

Vid fem till sex månaders ålder kan barnet introduceras små mängder föda av mera
fast konsistens, till exempel gröt och purékost, som tillägg till den flytande födan
(Pinder & Faherty, 1999; Sjögreen & Lohmander, 2008). Under den andra halvan av
det första levnadsåret lär sig barnet hantera mat av mera varierad konsistens, till
exempel grovt mosad mat och små bitar, samtidigt som tungans och käkens rörelser
blir allt mera kontrollerade. Vid tio till tolv månaders ålder kan barnet med sin tunga
flytta maten lateralt och diagonalt i munnen, vilket möjliggör tuggrörelser (Pinder &
Faherty, 1999; Sjögreen & Lohmander, 2008). Käken börjar efterhand röra sig i ett
roterande rörelsemönster, vilket fortsätter utvecklas till mellan 24 och 30 månaders
ålder (Pinder & Faherty, 1999).
1.2.2 Avvikelser i oralmotorisk utveckling och ätande
Ätande kräver ett samspel mellan olika funktioner såsom motorik, sensorik och
andning (Pinder & Faherty, 1999). Allteftersom barnet utvecklar sin kognitiva och
kommunikativa förmåga, samt förmågan att ta emot och tolka sensorisk information,
utvecklas barnets ätfärdigheter. En störning i utvecklingen av någon av dessa
förmågor påverkar således utvecklingen av ätandet. Avvikelser i ätandet hos
spädbarn kan således vara ett av de första varningstecknen på neurologiska eller
neuromotoriska avvikelser (Pinder & Faherty, 1999). Varningstecken för att något är
avvikande är till exempel att ätandet tar lång tid, svårigheter med koordinationen av
sväljande och andning samt att barnet har svårigheter att övergå från slät mat till mat
av grövre konsistens som kräver tuggande. Detta kan bero på överkänslighet i
munområdet, men det kan också bero på svårigheter med oralmotorisk kontroll eller
koordinering av läppar, kinder, tunga och haka som krävs vid tuggande. Ett annat
varningstecken för oralmotorisk dysfunktion är ihållande dregling efter sju till nio
månaders ålder. Dregling kan fortfarande förekomma till exempel vid övning av
grov- eller finmotoriska färdigheter eller då barnet får nya tänder, men kan vara
avvikande om den förekommer även i andra situationer (Pinder & Faherty, 1999).
En historik av problem med ätande är karakteristiskt även vid taldyspraxi, likaså
svårigheter med oralmotoriska rörelser, ihållande dregling och försenad talutveckling
(Fish, 2011; Ozanne, 2005). En del barn med taldyspraxi kan ha svårt med den
motoriska planeringen vid ätande och drickande (Fish, 2011). Detta kan te sig i

Hanna Verheyen

8

svårigheter att koordinera tuggande och sväljande eller sugande och sväljande, vilket
kan leda till att barnet inte uppnår ett rytmiskt mönster av att suga, svälja och andas.
Detta kan exempelvis leda till att barnet äter långsamt, håller maten länge i munnen
innan sväljning eller sväljer stora mängder på en gång. Att hantera mat av olika
konsistenser kan också vara utmanande. Ett icke-koordinerat rörelsemönster vid
ätande kan således vara ett karakteristiskt tecken vid taldyspraxi hos spädbarn och
småbarn (Fish, 2011).
Pinder och Faherty (1999) delar in ätsvårigheter hos barn i fyra olika typer beroende
på orsaken till svårigheterna. Det kan röra sig om neurologiska avvikelser till
exempel vid cerebral pares eller medfödda syndrom, strukturella avvikelser såsom
vid läpp-, käk- och gomspalt, komplicerade medicinska problem som ofta kan
förekomma i samband med prematuritet, eller så är etiologin okänd. I de fall då
orsaken är okänd kan det handla om att barnet till exempel sällan visar tecken på
hunger eller att det finns problem i den psykosociala miljön, och avvikelserna i
ätandet är då av mera inlärd karaktär. Denna grupp skiljer sig därmed från de tre
första grupperna i att de oftast inte får problem med svårförståeligt tal, men det
förekommer att talutvecklingen är försenad. Barn som hör till de tre första grupperna
har huvudsakligen dysfunktionell oralmotorik, vilket sekundärt leder till svårigheter
med ätande (Pinder & Faherty, 1999).
1.2.3 Relationen mellan verbal- och oralmotorik
Trots att de anatomiska strukturerna är gemensamma är det fortfarande omdebatterat
till vilken grad det finns ett samband mellan verbal- och oralmotorik (Alcock &
Krawczyk, 2010; Pinder & Faherty, 1999). Det verkar som att oralmotoriska
svårigheter i ätandet på något sätt är relaterade till oralmotoriska svårigheter i
talutvecklingen (Pinder & Faherty, 1999). Forskning har visat att neurala banor för
språkförmågor och förmågor relaterade till ätande och sväljning överlappar
(McFarland & Tremblay, 2006). Kliniskt har man också kunnat se att då barns
förmåga att hantera mera fast föda utvecklas, så utvecklas också talproduktionen med
ökad vokalisering (Pinder & Faherty, 1999). Till exempel om det finns svårigheter
med koordineringen av tunga, haka och läppar, så kommer det antagligen också att

Hanna Verheyen

9

påverka barnets förmåga att producera konsonant-vokalkombinationer (Fogel &
Thelen, 1987; Pinder & Faherty, 1999).
I flera studier har man funnit ett samband mellan svårigheter med det tidiga ätandet
och försenad talutveckling eller språkstörning (Adams-Chapman m.fl., 2013; Fogel
& Thelen, 1987; Malas m.fl., 2017; Pinder & Faherty, 1999), och det finns
forskningsresultat som stöder teorin om ett samband mellan oralmotoriska förmågor
och språkliga förmågor (Alcock, 2006; Alcock & Connor, 2021; Alcock &
Krawczyk, 2010; Nip m.fl., 2011). I en del studier kunde man se att den språkliga
förståelsen hos barnen utvecklades normalt, vilket indikerar att det inte skulle vara
frågan om endast språkliga svårigheter (Pinder & Faherty, 1999). Alcock och
Krawczyk (2010) fann ett starkt samband mellan oralmotorisk kontroll och
språkproduktion hos typiskt utvecklade barn vid 21 månaders ålder, och senare fann
Alcock och Connor (2021) att sambandet kunde observeras fortfarande vid tre års
ålder. Forskarnas teori för orsaken till sambandet var att oralmotoriska rörelser,
artikulation och språkproduktion delar neurologisk bas (Alcock & Connor, 2021).
Å andra sidan finns det forskningsresultat som stöder antagandet att koordinering av
tal inte uppstår från tidiga oralmotoriska beteenden och som därmed stöder teorin om
att verbalmotoriken inte är baserad på oralmotoriken (Moore & Ruark, 1996; Ruark
& Moore, 1997). Mycket forskning pekar även på att det saknas evidens för att
träning av oralmotoriska övningar som inte är specifika för tal skulle vara effektiva
som behandling av medfödda talstörningar eller artikulationssvårigheter (Kent, 2015;
Lof, 2008; Powell, 2008; Ruscello, 2008; Wilson m.fl., 2008), men även här finns
varierande forskningsresultat (McCauley m.fl., 2009). McCauley med flera (2009)
understryker vikten av väldesignade studier där målet med de oralmotoriska
övningarna är väldefinierat.

2 Syfte
Det verkar fortfarande råda oklarheter kring hur sambandet mellan tidiga
oralmotoriska färdigheter, ätfärdigheter och senare tal- och språkutveckling ser ut,
och det finns varierande forskningsresultat inom området. Det kan anses motiverat

Hanna Verheyen

10

att vidare undersöka sambandet mellan tidiga oralmotoriska ätfärdigheter och tidig
tal- och språkutveckling eftersom det verkar finnas få studier inom området.
Syftet med undersökningen var att undersöka sambandet mellan tidiga oralmotoriska
ätfärdigheter och tidig tal- och språkutveckling. Frågeställningen gällde specifikt
huruvida det finns signifikanta skillnader i tal- och språkutvecklingen vid 24
månaders ålder beroende på barnets oralmotoriska ätfärdigheter vid 13 månaders
ålder. Därtill har det kontrollerats för eventuell inverkan av bakgrundsfaktorerna kön,
prematuritet, försenad tal- och språkutveckling hos föräldrarna samt familjens
socioekonomiska status.

3 Metod
Avhandlingen är en del av den pågående tvärvetenskapliga, longitudinella
kohortstudien ”Nycklarna till en god uppväxt” som utförs i Egentliga Finland i
samarbete mellan Åbo Universitet, Åbo Akademi, Åbo yrkeshögskola,
Yrkeshögskolan Novia och Åbo Universitetscentralsjukhus (Lagström m.fl., 2012).
Kohortstudien syftar till att undersöka faktorer inom den fysiska, psykiska och
sociala utvecklingen som kan påverka barns hälsa och välmående från fostertiden till
ungdomsåren.
Etiskt tillstånd för kohortstudien beviljades 27.2.2007 av hälsovårdsministeriet och
den etiska nämnden vid Egentliga Finlands sjukvårdsdistrikt (Lagström m.fl., 2012).
Deltagande i studien är frivilligt, och det är möjligt för alla familjer att när som helst,
och utan orsak, avbryta sitt deltagande. Deltagarna har delgivits informerat samtycke
till deltagande i studien. Kohortstudien i sin helhet beskrivs i artikeln av Lagström
med flera (2012).

3.1 Deltagare
Deltagarna i kohortstudien är barn som föddes mellan januari 2008 och april 2010 i
Egentliga Finlands sjukvårdsdistrikt (Lagström m.fl., 2012). Hela kohorten består av
9811 mödrar och deras 9936 barn, varav 1797 mödrar och 1805 barn har deltagit i
mera noggrann uppföljning. Familjerna som har deltagit i kohortstudien är finsk-,

Hanna Verheyen

11

svensk- och tvåspråkiga. Deltagarna i denna undersökning är de 1797 familjer och
deras 1805 barn som har deltagit i den årliga uppföljningen (Lagström m.fl., 2012).
Inklusionskriterier för denna undersökning var att föräldrarna hade svarat på frågor
om barnets oralmotoriska ätfärdigheter vid 13 månaders ålder, samt fyllt i den
finskspråkiga versionen (Lyytinen, 1999) av blanketten ”the MacArthur
Communicative Developmental Inventory, Words and sentences” (CDI-T, Fenson
m.fl., 1994) då barnet var 24 månader gammalt. Till inklusionskriterierna hörde även
att barnets mamma var finskspråkig. Till exklusionskriterierna hörde att inte ha
deltagit i CDI-uppföljningen vid 24 månaders ålder eller uppföljningen av
oralmotoriska ätfärdigheter vid 13 månaders ålder, att föräldrarna hade fyllt i både
den finska (Lyytinen, 1999) och den svenska (Eriksson & Berglund, 2002) versionen
av CDI-blanketten (CDI-T, Fenson m.fl., 1994), att barnet var tvåspråkigt eller att
barnets mamma hade ett annat modersmål än finska. Ytterligare exklusionskriterier
var läpp-, käk- och gomspalt, eftersom motoriska och språkliga svårigheter är vanligt
förekommande hos denna grupp (Lancaster m.fl., 2019; Priester & GoorhuisBrouwer, 2008), samt epilepsi, eftersom epilepsi kan ha en negativ inverkan på
språkutvecklingen (Baumer m.fl., 2018; Caplan m.fl., 2009; Monjauze m.fl., 2005).
Av 1805 barn exkluderades 1008 barn eftersom de inte uppfyllde
inklusionskriterierna. Totalt deltog 797 barn i studien, varav 408 pojkar (51,2 %) och
389 flickor (48,8 %). Se figur 1 för en översikt över inkluderings- och
exkluderingsprocessen.

Hanna Verheyen

12

Figur 1
Flödesschema över inklusions- och exklusionskriterierna för deltagandet i studien.

9936 barn ingick i kohortstudien

1805 barn deltog i mera noggrann uppföljning

n = 805
Barn som inte deltog i CDIuppföljningen vid 24 månaders
ålder exkluderades
n = 1000
Barn som deltog i CDI-uppföljningen

n = 58
Tvåspråkiga barn
exkluderades

n=1
Barn med epilepsi exkluderades

n = 41
Barn med svenska som
modersmål exkluderades

n=3
Barn med läpp- käk- och
gomspalt exkluderades

n = 42
Barn till mammor med annat
modersmål än finska
exkluderades

n = 58
Barn som saknar uppgifter om
ätfärdigheter vid 13 månaders
ålder exkluderades

N = 797
Barn som deltog i studien
(408 pojkar och 389 flickor)

3.2 Datainsamling
Datainsamlingen i sin helhet är utförd inom den longitudinella kohortstudien
”Nycklarna till en god uppväxt” (Lagström m.fl., 2012). Demografisk information
har samlats in systematiskt under studiens gång genom frågeformulär riktade till
föräldrarna. Uppgifter om bland annat föräldrarnas modersmål, utbildning, yrke och
eventuell försening i språkutvecklingen har samlats in.

Hanna Verheyen

13

Deltagarnas oralmotoriska ätfärdigheter har undersökts vid 13 månaders ålder genom
frågeformulär riktade till föräldrarna (Lagström m.fl., 2012). Frågeformuläret
innehöll sex frågor kring barnets ätande, matvanor, utveckling av munområdet och
dregling. Frågorna i blanketten var följande: (1) Är maten ditt barn äter till
konsistensen: a) finfördelat mos, b) grövre mos, c) små bitar, d) stora bitar, e) inte
finfördelat, (2) Undviker barnet fast mat eller vägrar barnet äta den?, (3) Tuggar
barnet grov mat (t.ex. knäckebröd eller äpple)?, (4) Sväljer barnet grov mat
normalt?, (5) Har barnets tanduppsättning/munområde utvecklats normalt? samt (6)
Dreglar barnet påfallande mycket, t.ex. måste tröjan bytas flera gånger per dag
p.g.a. rikligt dreglande?. Fråga nummer 1 innehöll fem svarsalternativ, och fråga
nummer 2, 3, 4, 5 och 6 innehöll svarsalternativen ”ja” respektive ”nej”. Fråga 3, 4
och 5 gav även möjligheten att fritt med egna ord vidare beskriva avvikelsen, men
dessa svar har inte beaktats i analyserna i föreliggande studie.
Barnens tidiga tal- och språkutveckling har undersökts vid 24 månaders ålder genom
den finska (Lyytinen, 1999) versionen av blanketten ”the MacArthur Communicative
Developmental Inventory, Words and sentences” (CDI-T, Fenson m.fl., 1994; Sanat,
taivutukset ja lauseet, Lyytinen, 1999) som fylldes i av föräldrarna. CDI-Tblanketten ”Words and sentences” är avsedd för barn mellan 16 och 30 månaders
ålder och ger kvantitativa mått på expressivt ordförråd och grammatisk utveckling
(Fenson m.fl., 1994). Blanketten innehåller listor på sammanlagt 595 ord i 20 olika
kategorier, bland annat djur, fordon, mat, kläder, verb och adjektiv. Föräldern kryssar
för de ord barnet både förstår och producerar, och de sammanlagda poängen fungerar
som ett mått på barnets expressiva ordförråd. Blanketten innehåller även frågor om
grammatisk utveckling, bland annat ombeds föräldern uppge de tre längsta
meningarna som barnet har yttrat. Ur dessa beräknas sedan antalet morfem och ett
medeltal av dessa (MLU3, på engelska ”mean length of utterance”).

3.3 Bearbetning av data och statistiska analyser
Alla data har analyserats i datorprogrammet IBM SPSS Statistics version 26.
Beträffande frågeformuläret om barnets oralmotoriska ätfärdigheter vid 13 månaders
ålder bestämdes efter övervägande att utelämna fråga nummer 5 från dataanalyserna,
eftersom utvecklingen av tanduppsättning eller munområde inte ansågs vara av

Hanna Verheyen

14

relevans för studiens frågeställning. Som mått på tal- och språkutvecklingen vid 24
månaders ålder användes variablerna expressivt ordförråd och MLU3, det vill säga
medeltalet av antalet morfem för barnets tre längsta meningar, enligt Fenson med
flera (2007). MLU3 fungerade i denna undersökning som ett mått på grammatisk och
morfologisk utveckling. Måttet MLU3 har i undersökningar visat sig korrelera med
expressivt ordförråd och kan fungera som ett mått på morfologisk utveckling
(Ezeizabarrena & Garcia Fernandez, 2018; Fenson, 1993).
Deltagarna delades in i två grupper beroende på om födseln skett prematurt, före
graviditetsvecka 37 (<259 graviditetsdagar), eller inte. Familjerna delades in i två
grupper enligt låg respektive hög social status. Familjens sociala status definierades
enligt föräldrarnas arbetstitel (Lagström m.fl., 2012). Familjen fick hög social status
om den ena eller båda föräldrarna hade en hög social status. Chefer, specialister och
experter klassades som hög social status, medan kontorsarbetare, kundtjänstpersonal,
service- och försäljningspersonal, jordbrukare, byggnads-, reparations- och
tillverkningsarbetare, process- och transportarbetare samt övriga arbetstagare
klassades som låg social status. Deltagarna delades även in i två grupper enligt om
föräldrarna hade haft försenad språkutveckling som barn eller inte. Deltagare vars
ena eller båda föräldrar hade haft försenad språkutveckling bildade en grupp, och
deltagare vars föräldrar inte hade haft försenad språkutveckling bildade en grupp.
Deltagarna delades in i olika grupper beroende på föräldrarnas svar beträffande
oralmotoriska ätfärdigheter vid 13 månaders ålder. Barnen delades in i fem grupper
enligt vilken konsistens föräldrarna hade uppgett att de äter. Barnen delades även in i
två grupper för var och en av frågorna om huruvida barnet undviker fast mat eller
vägrar äta den, huruvida barnet tuggar grov mat, huruvida barnet sväljer grov mat
normalt samt huruvida barnet dreglar påfallande mycket.
Eftersom fördelningarna på de beroende variablerna expressivt ordförråd och MLU3
inte var normalfördelade, användes icke-parametriska statistiska test för att analysera
sambandet mellan oralmotoriska ätfärdigheter och tal- och språkutveckling. KruskalWallis test användes för att analysera huruvida det fanns statistiskt signifikanta
skillnader i tal- och språkutvecklingen beroende på vilken konsistens barnet åt vid 13
månaders ålder. I de fall huvudeffekten var statistiskt signifikant fortsatte analysen
med parvisa jämförelser mellan de olika grupperna. På grund av det stora antalet

Hanna Verheyen

15

parvisa jämförelser användes Bonferronikorrigering. Mann-Whitneys test användes
för att analysera sambandet mellan de resterande variablerna för oralmotoriska
ätfärdigheter och tal- och språkutveckling. Testet gjordes separat för var och en av
frågorna 2, 3, 4 och 6. Bakgrundsfaktorernas påverkan på sambandet mellan
oralmotoriska ätfärdigheter och de beroende variablerna expressivt ordförråd och
MLU3 analyserades med metoden median regression (quantile regression).

4 Resultat
Till följande redogörs för deskriptiv statistik över deltagarna och deltagarnas resultat
i expressivt ordförråd, MLU3 samt oralmotoriska ätfärdigheter. Därefter följer
resultaten av analyserna av samband mellan oralmotoriska ätfärdigheter och
expressivt ordförråd respektive MLU3. Slutligen presenteras resultaten av analyserna
av bakgrundsfaktorernas påverkan på expressivt ordförråd respektive MLU3.

4.1 Deskriptiv statistik
Deltagarna i studien var 389 flickor (48,8 %) och 408 pojkar (51,2 %). Av deltagarna
var 30 barn (3,8 %) födda före graviditetsvecka 37 och räknades därmed som
prematurer, och 755 barn (94,7 %) var födda i eller efter graviditetsvecka 37 och
räknades som fullgångna. För 12 deltagare (1,5 %) saknades information om
graviditetens längd. Beträffande social status hade 204 familjer (25,6 %) en låg
social status och 549 (68,9 %) en hög social status. För 44 familjer (5,5 %) saknades
information om social status. Gällande försenad språkutveckling hos föräldrarna
hade 25 deltagare (3,1 %) en förälder som hade haft försenad språkutveckling, och
772 deltagare (96,9 %) hade inte en förälder som hade haft försenad språkutveckling.
Det fanns inga deltagare vars båda föräldrar hade haft försenad språkutveckling.
Det högsta möjliga antalet poäng för expressivt ordförråd vid 24 månaders ålder var
595 poäng. Medeltalet för alla deltagare i denna studie var 301,33 poäng, medianen
329 poäng och typvärdet 408 poäng. Eftersom alla föräldrar inte hade fyllt i barnets
tre längsta meningar i CDI-blanketten var antalet deltagare något lägre för analyserna
av MLU3 (n = 635) än för expressivt ordförråd (N = 797). Medeltalet av antalet
morfem för barnets tre längsta meningar (MLU3) varierade mellan 0 och 16,33

Hanna Verheyen

16

morfem i detta sampel. Medeltalet var 6,43 morfem, medianen 6,33 morfem och
typvärdet 8 morfem. Det expressiva ordförrådet var i medeltal större hos flickor än
hos pojkar, men MLU3 var i medeltal liknande för båda könen. Se tabell 1 för
deskriptiv information om expressivt ordförråd och MLU3 vid 24 månaders ålder.
Tabell 1
Expressivt ordförråd och MLU3 vid 24 månaders ålder.
Variabel
Expressivt ordförråd

MLU3

n

M

SD

Mdn

vv

Flickor

389

339,59

154,38

374

7–595

Pojkar

408

264,86

167,63

268,5

3–593

Tot.

797

301,33

165,47

329

3–595

Flickor

321

6,83

2,59

6,67

0–16,33

Pojkar

314

6,02

2,57

5,85

0–15

Tot.

635

6,43

2,61

6,33

0–16,33

Anteckningar. M = medelvärde, SD = standardavvikelse, Mdn = median, vv =
variationsvidd.
Ungefär hälften av deltagarna åt mat av konsistensen små bitar vid 13 månaders
ålder. Det fanns även ett fåtal barn som åt finfördelat mos, samt några barn som åt
mat som inte var finfördelad. Se tabell 2 för en översikt över svarsfördelningen för
frågan om matens konsistens vid 13 månaders ålder.
Tabell 2
Svarsfördelning för frågan om matens konsistens vid 13 månaders ålder.
Finfördelat

Grövre

Små

Stora

Inte

mos

mos

bitar

bitar

finfördelat

Flickor

20

93

219

53

4

Pojkar

22

102

202

68

14

Tot.

42

195

421

121

18

(%)

(5,3)

(24,5)

(52,8)

(15,2)

(2,3)

Hanna Verheyen

17

Största delen av deltagarna undvek inte eller vägrade inte att äta fast mat, tuggade
grov mat, svalde grov mat normalt samt dreglade inte påfallande mycket vid 13
månaders ålder. Svarsfördelningen var ungefär lika för alla frågorna. En översikt
över svarsfördelningen för frågorna om barnens oralmotorik och ätande i 13
månaders ålder återfinns i tabell 3.
Tabell 3
Svarsfördelning för frågorna 2, 3, 4 och 6 om oralmotoriska ätfärdigheter vid 13
månaders ålder.
Ja

%

Nej

Undviker barnet fast mat eller vägrar

Flickor

29

360

barnet äta den?

Pojkar

27

381

Tot.

56

Tuggar barnet grov mat

Flickor

367

22

(t.ex. knäckebröd eller äpple)?

Pojkar

381

27

Tot.

748

Flickor

363

26

Pojkar

377

31

Tot.

740

Flickor

13

376

Pojkar

40

368

Tot.

53

Sväljer barnet grov mat normalt?

Dreglar barnet påfallande mycket?

7,0

93,9

92,8

6,6

741

49

57

744

%

93,0

6,1

7,2

93,4

4.2 Samband mellan tidiga oralmotoriska ätfärdigheter och tidig tal- och
språkutveckling
För att analysera sambandet mellan tidiga oralmotoriska ätfärdigheter och tal- och
språkutveckling gjordes icke-parametriska statistiska analyser. Analyserna utfördes
separat för var och en av frågorna om oralmotoriska ätfärdigheter vid 13 månaders
ålder och expressivt ordförråd respektive MLU3 vid 24 månaders ålder.

Hanna Verheyen

18

4.2.1 Oralmotoriska ätfärdigheter och expressivt ordförråd
Kruskal-Wallis test gjordes för att undersöka om det finns ett samband mellan vilken
konsistens föräldrarna hade uppgett att barnet äter och expressivt ordförråd. Det
fanns en signifikant huvudeffekt i form av en skillnad i storleken på expressivt
ordförråd beroende på vilken konsistens föräldrarna hade uppgett att barnet äter,
H(4) = 10,2, p = 0,037. Analysen fortsatte med tio olika parvisa jämförelser mellan
de olika grupperna enligt matens konsistens. Det fanns en statistiskt signifikant
skillnad i ordförråd mellan grupperna ”inte finfördelat” och ”små bitar” (p = 0,033),
mellan ”inte finfördelat” och ”stora bitar” (p = 0,013) samt mellan ”grövre mos” och
”stora bitar” (p = 0,038), men efter Bonferronikorrigering kvarstod det inga
statistiskt signifikanta skillnader i expressivt ordförråd mellan grupperna. Se tabell 4
för en översikt över expressivt ordförråd för de olika grupperna.
Tabell 4
Resultat för expressivt ordförråd vid 24 månaders ålder för de olika grupperna
enligt matens konsistens vid 13 månaders ålder.
Matens konsistens

Resultat för expressivt ordförråd
n

M

SD

Mdn

vv

Finfördelat mos

42

271,83

172,57

320

13–595

Grövre mos

195

288,02

161,09

303

3–579

Små bitar

421

306,43

167,85

344

5–593

Stora bitar

121

326,17

162,33

363

4–594

Inte finfördelat

18

228,28

131,22

236,5

28–508

Anteckningar. M = medelvärde, SD = standardavvikelse, Mdn = median, vv =
variationsvidd.
Mann-Whitneys test gjordes för att undersöka sambandet mellan expressivt ordförråd
och var och en av de resterande frågorna om oralmotoriska ätfärdigheter. Inga
statistiskt signifikanta skillnader mellan oralmotoriska ätfärdigheter och expressivt
ordförråd hittades. Se tabell 5 för en översikt över resultaten för expressivt ordförråd
enligt de olika frågorna.

Hanna Verheyen

19

Tabell 5
Resultat av Mann-Whitneys test för expressivt ordförråd vid 24 månaders ålder och frågorna 2, 3, 4 och 6 om oralmotoriska ätfärdigheter vid 13
månaders ålder.
Mann-Whitney
n

M

SD

Mdn

vv

Ja

56

293

169,38

307,5

6–594

Nej

741

301,96

165,28

332

3–595

Ja

748

303,57

165,65

337

3–595

Nej

49

267,18

160,52

265

6–594

Ja

740

303,22

165,18

332

3–595

Nej

57

276,84

168,81

264

6–594

Ja

53

298,47

167,11

326

15–586

Nej

744

301,54

165,47

329,5

3–595

U

Z

p

19855

-0,54

0,591

15844,5

-1,59

0,112

19138,5

-1,17

0,244

19832,5

0,07

0,943

Undviker barnet fast mat eller vägrar barnet äta den?

Tuggar barnet grov mat (t.ex. knäckebröd eller äpple)?

Sväljer barnet grov mat normalt?

Dreglar barnet påfallande mycket?

Anteckningar. M = medelvärde, SD = standardavvikelse, Mdn = median, vv = variationsvidd.

Hanna Verheyen

20

4.2.2 Oralmotoriska ätfärdigheter och MLU3
Eftersom alla föräldrar inte hade uppgett information om barnets tre längsta
meningar vid 24 månaders ålder var sampelstorleken för följande analyser något
mindre (n = 635). Kruskal-Wallis test gjordes för att undersöka om det finns ett
samband mellan vilken konsistens föräldrarna hade uppgett att barnet äter och
MLU3. Det fanns ingen signifikant huvudeffekt på MLU3 beroende på vilken
konsistens föräldrarna hade uppgett att barnet äter, H(4) = 9,41, p = 0,052. Se tabell
6 för en översikt över MLU3 för de olika grupperna enligt matens konsistens.
Tabell 6
Resultat för MLU3 vid 24 månaders ålder för de olika grupperna enligt matens
konsistens vid 13 månaders ålder.
Matens konsistens

Resultat för MLU3
n

M

SD

Mdn

vv

Finfördelat mos

36

5,72

2,51

5,42

1,67–10,33

Grövre mos

160

6,44

2,67

6,33

1–16,33

Små bitar

328

6,55

2,64

6,67

0–14,5

Stora bitar

99

6,44

2,49

6,5

0–15

Inte finfördelat

12

4,94

1,33

4,84

2,33–7

Anteckningar. M = medelvärde, SD = standardavvikelse, Mdn = median, vv =
variationsvidd.
Mann-Whitneys test gjordes för att undersöka om det finns ett samband mellan
huruvida barnet undviker fast mat eller vägrar äta den och MLU3, huruvida barnet
tuggar grov mat och MLU3, huruvida barnet sväljer grov mat normalt och MLU3
samt huruvida barnet dreglar påfallande mycket och MLU3. Inga statistiskt
signifikanta skillnader mellan oralmotoriska ätfärdigheter och MLU3 hittades, men
mellan deltagare som sväljer grov mat normalt och inte sväljer grov mat normalt
närmade sig skillnaden i MLU3 statistisk signifikans (p = 0,060). Se tabell 7 för en
översikt över resultaten för MLU3 enligt de olika frågorna.

Hanna Verheyen

21

Tabell 7
Resultat av Mann-Whitneys test för MLU3 vid 24 månaders ålder och frågorna 2, 3, 4 och 6 om oralmotoriska ätfärdigheter vid 13 månaders
ålder.
Mann-Whitney
n

M

SD

Mdn

vv

Ja

46

5,87

2,37

6,00

0–12

Nej

589

6,47

2,62

6,33

0–16,33

Ja

597

6,46

2,62

6,33

0–16,33

Nej

38

5,94

2,38

6,17

0–11,33

Ja

590

6,48

2,60

6,33

0–16,33

Nej

45

5,77

2,62

5,50

0–11,50

Ja

42

5,95

2,16

6,00

1,5–10,67

Nej

593

6,46

2,63

6,33

0–16,33

U

Z

p

15233,50

1,41

0,159

10064,50

-1,17

0,243

11046,50

-1,88

0,060

13901

1,26

0,207

Undviker barnet fast mat eller vägrar barnet äta den?

Tuggar barnet grov mat (t.ex. knäckebröd eller äpple)?

Sväljer barnet grov mat normalt?

Dreglar barnet påfallande mycket?

Anteckningar. M = medelvärde, SD = standardavvikelse, Mdn = median, vv = variationsvidd.

Hanna Verheyen

22

4.3 Bakgrundsfaktorers påverkan
För att kontrollera bakgrundsfaktorernas påverkan på sambandet mellan
oralmotoriska ätfärdigheter och de beroende variablerna expressivt ordförråd och
MLU3, användes metoden median regression (quantile regression).
Bakgrundsvariablerna kön, social status, prematuritet och föräldrarnas
språkutveckling fungerade som kovariat i analysen, och frågorna om oralmotoriska
ätfärdigheter fungerade som faktorer.
4.3.1 Bakgrundsfaktorers påverkan på expressivt ordförråd
I analysen av bakgrundsvariablernas eventuella inverkan på sambandet mellan
oralmotoriska ätfärdigheter och expressivt ordförråd blev resultaten nästan desamma
som i de tidigare gruppvisa jämförelserna. I de gruppvisa analyserna hittades inga
statistiskt signifikanta skillnader i expressivt ordförråd eller MLU3 beroende på
gruppernas oralmotoriska ätfärdigheter. Efter att bakgrundsvariablernas inverkan
kontrollerades fann testet en statistiskt signifikant skillnad i expressivt ordförråd för
de deltagare som åt stora bitar (svarsalternativ 4 på frågan om matens konsistens) vid
13 månaders ålder, p = 0,024. Sambandet analyserades vidare med Mann-Whitneys
test. Resultatet var att flickor som åt stora bitar hade statistiskt signifikant högre
poäng på expressivt ordförråd (Mdn = 417) än pojkar som åt stora bitar (Mdn = 283),
U = 1145, p = 0,001, r = 0,312. Effektstorleken var medelstor.
Därtill visade testet en statistiskt signifikant skillnad i expressivt ordförråd beroende
på kön, p < 0,001. Flickor hade i medeltal högre poäng på expressivt ordförråd än
pojkar. Det fanns också en statistiskt signifikant skillnad i expressivt ordförråd
beroende på social status, p = 0,001. Barn från familjer med hög social status hade i
medeltal högre poäng på expressivt ordförråd än barn från familjer med låg social
status. Det fanns även en statistiskt signifikant skillnad i expressivt ordförråd
beroende på om en förälder till barnet hade haft försenad språkutveckling, p = 0,006.
Deltagare vars ena förälder hade haft försenad språkutveckling hade i medeltal lägre
poäng på expressivt ordförråd än de andra deltagarna. Det hittades inga statistiskt
signifikanta skillnader i expressivt ordförråd beroende på om barnet hade fötts
prematurt eller inte, p = 0,180. Se tabell 8 för en resultatöversikt över de variabler

Hanna Verheyen

23

som gav upphov till statistiskt signifikanta skillnader i expressivt ordförråd vid 24
månaders ålder.
Tabell 8
Statistiskt signifikanta resultat av quantile regression gällande expressivt ordförråd.
Quantile regression
Variabel
Matens konsistens

Koefficient

SE

t

df

p

95% CI

133

58,97

2,26

728

0,024

[17,23,

”stora bitar”
Kön

248,77]
91

17,17

5,3

728

< 0,001

[57,29,
124,71]

Social status

65

19,09

3,4

728

0,001

[27,53,
102,47]

Försenad

-131

47,96

-2,73

728

0,006

språkutveckling

[-225,16,
-36,84]

hos en förälder
Anteckningar. SE = standardfel, t = t-värde, df = frihetsgrader, CI =
konfidensintervall.
4.3.2 Bakgrundsfaktorers påverkan på MLU3
I analysen quantile regression där bakgrundsvariablernas eventuella inverkan på
sambandet mellan oralmotoriska ätfärdigheter och MLU3 kontrollerades, blev
resultaten desamma som i de tidigare gruppvisa jämförelserna. Inga samband
hittades. Däremot hittades en statistiskt signifikant skillnad i MLU3 beroende på
kön, p = 0,008. Flickor hade i medeltal längre MLU3 än pojkar. Det fanns också en
statistiskt signifikant skillnad i MLU3 beroende på social status, p < 0,001. Barn från
familjer med hög social status hade i medeltal längre MLU3 än barn från familjer
med låg social status.
En statistiskt signifikant skillnad i MLU3 fanns även beroende på om barnet fötts
prematurt eller inte, p = 0,004. Barn som hade fötts prematurt hade i medeltal kortare
MLU3 än barn som hade fötts efter fullgången graviditet. Det fanns också en
statistiskt signifikant skillnad i MLU3 beroende på om en förälder till barnet hade

Hanna Verheyen

24

haft försenad språkutveckling eller inte, p = 0,007. Barn vars ena förälder hade haft
försenad språkutveckling hade i medeltal kortare MLU3. En resultatöversikt över de
variabler som gav upphov till statistiskt signifikanta skillnader i MLU3 vid 24
månaders ålder återfinns i tabell 9.
Tabell 9
Statistiskt signifikanta resultat av quantile regression gällande MLU3.
Quantile regression
Variabel

Koefficient

SE

t

df

p

95% CI

0,67

0,25

2,67

571

0,008

[0,18, 1,16]

Social status

1

0,28

3,55

571

< 0,001

[0,45, 1,55]

Prematuritet

2

0,69

2,90

571

0,004

[0,65, 3,35]

-1,99

0,74

-2,70

571

0,007

[-3,44, -0,54]

Kön

Försenad
språkutveckling
hos en förälder

Anteckningar. SE = standardfel, t = t-värde, df = frihetsgrader, CI =
konfidensintervall.

5 Diskussion
Syftet med avhandlingen var att undersöka sambandet mellan tidiga oralmotoriska
ätfärdigheter och tidig tal- och språkutveckling. Frågeställningen var huruvida det
finns signifikanta skillnader i tal- och språkutvecklingen vid 24 månaders ålder hos
friska finska barn, beroende på barnens oralmotoriska ätfärdigheter vid 13 månaders
ålder. Därtill var syftet att kontrollera för eventuell inverkan av olika
bakgrundsfaktorer.

5.1 Diskussion kring deskriptiv statistik
Variationen i antal poäng för expressivt ordförråd var stor, vilket tyder på stora
skillnader i språklig utveckling mellan barnen i samplet. Detsamma gällde för
MLU3. Dessa resultat överensstämmer med resultaten i Lyytinens (1999) liksom
Stolts (2008) studier av finska barn med en typisk utveckling. Även i dessa studier
användes CDI-T-blanketten (Fenson m.fl., 1994), och man fann stora variationer i

Hanna Verheyen

25

poäng mellan deltagarna. Medeltalet för expressivt ordförråd var något högre i
föreliggande studie än i studien av Lyytinen (1999), något lägre än i studien av Stolt
(2008) och mycket lika resultaten i studien av Fenson (1994), där typiskt utvecklade
engelskspråkiga barn undersöktes. Även resultaten för MLU3 var väldigt lika
resultaten i Lyytinens (1999) studie. Samplen i studierna av Lyytinen (1999) och
Stolt (2008) var betydligt mindre än i föreliggande studie, medan samplet i studien
av Fenson (1994) var mer än dubbelt så stort. Resultaten kan förklaras med den
mycket stora individuella variation i språkutveckling som förekommer i denna ålder
(Fenson m.fl., 2000) och med att deltagarna i studierna i huvudsak representerade
barn med en typisk utveckling.
Av resultaten framgick att över hälften av deltagarna åt mat av konsistensen stora
bitar vid 13 månaders ålder, men alla svarsalternativ fanns representerade. Även
dessa resultat kan förklaras med att utvecklingstakten är individuell (SampalloPedroza m.fl., 2014), att olika familjer antagligen gör olika val för hurdan konsistens
barnet äter i denna ålder samt att barn har individuella preferenser vad gäller kost.
Gällande frågorna om huruvida barnet undviker fast mat, huruvida barnet tuggar
grov mat, huruvida barnet sväljer grov mat normalt samt huruvida barnet dreglar
påfallande mycket fanns också alla svarsalternativ representerade i samplet.
Svarsfördelningen var ungefär lika för alla frågorna; omkring 6–7 % av deltagarna i
den ena gruppen, jämfört med omkring 93–94 % i den andra gruppen. Exempelvis
ihållande dregling efter sju till nio månaders ålder anses vara ett varningstecken för
eventuell oralmotorisk dysfunktion, och barn vid 13 månaders ålder förväntas
således inte dregla påfallande mycket (Pinder & Faherty, 1999). Ihållande dregling
kan även förekomma vid taldyspraxi (Fish, 2011). Av resultaten i föreliggande studie
framgick att 93,4 % av barnen inte dreglade påfallande mycket vid 13 månaders
ålder, och resultaten stämmer således överens med forskning om typisk utveckling.
Resultaten i studien överensstämmer med resultaten i till exempel Carruth och
Skinners (2002) studie; de flesta barn i samplet utvecklades i den förväntade och
typiska riktningen sett till oralmotorik och ätande, men det fanns även individuell
variation.

Hanna Verheyen

26

5.2 Oralmotorik, ätande och senare tal- och språkutveckling
Resultaten i studien visade inte på statistiskt signifikanta skillnader i tal- och
språkutveckling vid 24 månaders ålder beroende på barnets oralmotoriska
ätfärdigheter vid 13 månaders ålder. Detta gällde såväl expressivt ordförråd som
grammatisk utveckling mätt med MLU3. En möjlig tolkning av resultaten är att
oralmotoriska ätfärdigheter och långsam språkutveckling i tidig ålder inte har ett
samband, alternativt att färdigheterna inte grundas på samma förmågor. En annan
tolkning är att frågeformuläret som användes för att undersöka oralmotoriska
ätfärdigheter inte var tillräckligt känsligt för att fånga upp avvikelser. Resultaten i
föreliggande studie faller delvis i linje med teorin om att verbalmotoriken inte är
baserad på oralmotoriken (Moore & Ruark, 1996; Ruark & Moore, 1997), vilket
även kan relateras till forskningsresultat om att träning av oralmotoriska övningar
som inte är specifika för tal inte är effektiva som behandling av medfödda
talstörningar eller artikulationssvårigheter (Kent, 2015; Lof, 2008; Powell, 2008;
Ruscello, 2008; Wilson m.fl., 2008).
Resultaten skiljer sig från resultaten i studier där man har funnit ett samband mellan
svårigheter med det tidiga ätandet och försenad talutveckling (Adams-Chapman
m.fl., 2013; Malas m.fl., 2017), samt mellan oralmotoriska förmågor och språkliga
förmågor (Alcock, 2006; Alcock & Connor, 2021; Alcock & Krawczyk, 2010; Nip
m.fl., 2011). Olikheterna i resultat kan förklaras med att oralmotoriska färdigheter
och ätfärdigheter har undersökts med olika metoder i olika studier. I en del tidigare
studier har man undersökt en redan diagnosticerad grupp (Adams-Chapman m.fl.,
2013; Malas m.fl., 2017), vilket gör det lättare att hitta samband jämfört med då
samplet representerar en normal population, vilket gäller i denna studie. I studien av
Adams-Chapman med flera (2013) undersöktes 1477 prematurt födda barn vid 18–22
månaders justerad ålder. Forskarna fann att de barn som hade haft svårigheter med
ätandet mer sannolikt hade försenad tal- och språkutveckling än de barn som inte
hade haft svårigheter med ätandet (Adams-Chapman m.fl., 2013). Prematuritet i sig
är förknippat med en förhöjd risk för såväl svårigheter med ätande (Lau, 2006) som
försenad språkutveckling (Sutanto m.fl., 2021), vilket skulle kunna förklara
resultaten i studien av Adams-Chapman med flera (2013).

Hanna Verheyen

27

I studien av Malas med flera (2017) jämfördes eventuell historik av svårigheter med
sväljning eller ätande hos 27 barn som hade fått talterapi för språkliga svårigheter,
med förekomsten av svårigheter med sväljning eller ätande bland allmänheten.
Ungefär hälften av deltagarna hade någon form av historik av svårigheter med ätande
eller sväljning, vilket var högre än estimatet för normal populationen. Förklaringen
till resultaten i både Malas med fleras (2017) och Adams-Chapman med fleras
(2013) studier kan ligga i att grupperna som undersöktes redan hade en förhöjd risk
för svårigheter. I Malas med fleras (2017) studie var samplet även betydligt mindre
än i föreliggande studie, vilket kan påverka generaliserbarheten av resultaten till en
större population.
Oralmotoriska färdigheter i bemärkelsen att exempelvis utföra olika oralmotoriska
rörelser på uppmaning kan inte likställas med oralmotoriska ätfärdigheter, vilket var
det som undersöktes i föreliggande studie. Detta kan vara en orsak till att resultaten i
föreliggande studie skiljer sig från studier där man har funnit ett samband mellan
oralmotoriska färdigheter och försenad talutveckling. De oralmotoriska
ätfärdigheterna undersöktes i föreliggande studie genom en föräldrablankett
innehållande frågor om barnets ätande och dregling. Således undersöktes inte
oralmotoriska rörelser eller förmågor uttryckligen, vilket har gjorts i en del studier
där man har funnit samband mellan oralmotorik och språkliga förmågor (Alcock,
2006; Alcock & Connor, 2021; Alcock & Krawczyk, 2010). En möjlig förklaring är
således att det finns ett samband mellan tal- och språkutveckling och oralmotoriska
färdigheter i bemärkelsen att utföra olika rörelser, men att ätfärdigheter inte har ett
lika starkt samband med tal- och språkutveckling.
Exempelvis Alcock (2006) undersökte oralmotorisk kontroll hos tre grupper av
deltagare; vuxna med afasi, personer med utvecklingsrelaterade språkliga svårigheter
och barn med en typisk utveckling. Resultaten var att personer med språkliga
svårigheter hade nedsatt oralmotorisk kontroll och svårare att utföra mera komplexa
oralmotoriska rörelser. Hos de typiskt utvecklade barnen i åldern 21–24 månader,
fann man att oralmotorisk kontroll var relaterad till språklig förmåga. Forskarna fann
ett starkare samband mellan språklig förmåga och komplexa oralmotoriska rörelser
än mellan språklig förmåga och enkla oralmotoriska rörelser. I jämförelse med
föreliggande studie undersökte Alcock (2006) inte ätfärdigheter eller svårigheter med

Hanna Verheyen

28

ätande. Alcock (2006) resonerar att mera komplexa oralmotoriska rörelser liknar
rörelser vid tal, i motsats till enklare oralmotoriska rörelser som liknar rörelser vid
ätande men inte rörelser vid tal, och att det därför finns ett samband med språkliga
färdigheter och mera komplexa oralmotoriska rörelser. I studierna av Alcock &
Connor (2021), Alcock och Krawczyk (2010) samt Nip med flera (2011) fann
forskarna liknande samband mellan oralmotorisk kontroll och språkliga färdigheter,
men ätfärdigheter undersöktes inte.
I föreliggande studie undersöktes oralmotoriska ätfärdigheter i spädbarnsåldern
genom en föräldrablankett. Föräldrarnas bedömningar är subjektiva och baserar sig
inte nödvändigtvis på kunskap som en expert skulle ha. Detta kan försvåra
jämförelser av barnens resultat sinsemellan, eftersom det inte finns garantier för att
alla föräldrar har tolkat frågorna på samma sätt. Detta kan utgöra ett generellt
problem med föräldraskattning som kan ha påverkat resultaten i studien.
Frågeformuläret som användes för att undersöka oralmotoriska ätfärdigheter är inte
ett validerat eller standardiserat frågeformulär, och det finns risk för att
frågeformuläret innehöll brister både med tanke på utformningen av frågorna samt
formuläret i sig, vilket kan ha påverkat resultaten. Detta diskuteras vidare i kapitel
5.4.
Det kan nämnas att även fast inga statistiskt signifikanta samband mellan
oralmotoriska ätfärdigheter och tal- och språkutveckling hittades i föreliggande
studie, så fanns det ändå observerbara skillnader. Deltagarna med svagare
oralmotoriska ätfärdigheter hade i medeltal lägre poäng på expressivt ordförråd samt
kortare MLU3 än deltagarna med starkare oralmotoriska ätfärdigheter. Detta gällde
speciellt frågorna ”tuggar barnet grov mat (t.ex. knäckebröd och äpple)?” och
”sväljer barnet grov mat normalt?”. Att skillnaderna inte var statistiskt signifikanta
kan möjligen ha att göra med att variationen i antal poäng på språkvariablerna var
mycket stor inom alla grupper.

Hanna Verheyen

29

5.3 Bakgrundsfaktorers påverkan på tal- och språkutvecklingen
Vid kontroll av bakgrundsvariablernas eventuella inverkan på sambandet mellan
oralmotoriska ätfärdigheter och tal- och språkutveckling, blev resultaten desamma
som i de parvisa testen där bakgrundsvariablerna inte beaktades, förutom gällande
förmågan att äta stora bitar. Resultaten var att pojkar som åt mat av konsistensen
stora bitar hade statistiskt signifikant sämre resultat på expressivt ordförråd än flickor
som åt mat av konsistensen stora bitar. Skillnaderna i expressivt ordförråd framkom
inte i de analyser som inte beaktade kön. Detta kan tolkas som att trots att barnen var
på samma nivå oralmotoriskt så fanns det en skillnad i expressivt ordförråd som
kunde förklaras av kön. Forskning har visat att flickor ofta har en snabbare
språkutveckling än pojkar (Berglund m.fl., 2005; Collisson m.fl., 2016; Umek m.fl.,
2008), och i föreliggande studie hade könsvariabeln således en större påverkan på
expressivt ordförråd än de oralmotoriska ätfärdigheterna, sett till vilken konsistens
barnet åt. Av de flickor och pojkar som var i samma fas med oralmotoriken hade
flickorna hunnit längre i språkutvecklingen än pojkarna. Resultaten stöder teorin om
att oral- och verbalmotoriken är separata system (Moore & Ruark, 1996; Ruark &
Moore, 1997) och tyder inte på att det finns ett samband mellan svårigheter med det
tidiga ätandet och sen tal- och språkutveckling.
Resultaten i studien visade på statistiskt signifikanta skillnader i tal- och
språkutveckling vid 24 månaders ålder för ett antal bakgrundsvariabler. Det fanns
signifikanta skillnader mellan flickor och pojkar både för expressivt ordförråd och
MLU3, så att flickor hade större expressivt ordförråd och längre MLU3 än pojkar.
Fynden stämmer väl överens med tidigare forskning om att flickor ofta har en
snabbare språkutveckling än pojkar (Berglund m.fl., 2005; Collisson m.fl., 2016;
Umek m.fl., 2008). Resultaten visade även på signifikanta skillnader i expressivt
ordförråd och MLU3 beroende på om en förälder till barnet hade haft försenad
språkutveckling. Barn till en förälder med försenad språkutveckling hade på
gruppnivå signifikant sämre resultat både på expressivt ordförråd och MLU3.
Resultaten stämmer överens med resultat från tidigare forskning om att svårigheter i
språkutvecklingen kan vara ärftliga (Collisson m.fl., 2016; Nettelbladt m.fl., 2008).

Hanna Verheyen

30

Resultaten visade även att barn från familjer med en låg social status på gruppnivå
hade lägre poäng på expressivt ordförråd och MLU3. Fynden överensstämmer med
tidigare forskning om att barn från familjer med låg socioekonomisk status kan ha
exempelvis ett mindre ordförråd (Arriaga m.fl., 1998; Hoff, 2003; Rowe, 2008;
Schwab & Lew-Williams, 2016). Detta kan till exempel bero på att barn i familjer
med en låg socioekonomisk status inte får höra lika mycket tal som barn i familjer
med en högre socioekonomisk status, vilket påverkar tal- och språkutvecklingen
(Schwab & Lew-Williams, 2016).
Av resultaten framgick att barn som hade fötts prematurt hade signifikant kortare
MLU3 i 24 månaders ålder än barn som hade fötts efter fullgången graviditet. Inga
skillnader kunde hittas för expressivt ordförråd. Fynden är delvis i linje med tidigare
forskning som har visat att prematuritet är en riskfaktor för försenad språkutveckling
(Sutanto m.fl., 2021), men att sambandet inte är helt entydigt (Nettelbladt m.fl.,
2008). Skillnaderna i resultat mellan olika studier kan bero på att olika metoder för
bedömning av språkförmågan har använts. Resultaten i föreliggande studie indikerar
att måttet MLU3 med större noggrannhet än måttet expressivt ordförråd kan fånga
upp skillnader i prematura barns språkliga förmågor.

5.4 Styrkor och begränsningar i studien samt förslag till framtida
forskning
Styrkor i föreliggande studie är att samplet var stort (N = 797), att samplet var
homogent, eftersom endast enspråkigt finska barn till enspråkigt finska mödrar
inkluderades, och att könsfördelningen i samplet var jämn. Kohorten, såväl som
samplet i studien, är tänkt att representera en normal population och består till största
delen av barn som har genomgått en typisk utveckling. Det är således inte fråga om
en diagnosticerad grupp. En ytterligare styrka är att CDI-blanketten (Fenson m.fl.,
1994), samt den finska versionen av blanketten (Lyytinen, 1999), som används för
att undersöka tal- och språkutveckling, är validerade, välbeprövade instrument som
har använts såväl i kliniska sammanhang som i liknande tidigare
forskningssammanhang. Enligt Lyytinen (1999) har föräldraskattning genom CDIblanketten konstaterats vara ett pålitligt, enkelt och snabbt sätt att få information om

Hanna Verheyen

31

barns tidiga språkutveckling. Det finns dock alltid en risk att föräldrar över- eller
undervärderar sitt barns förmågor (Lyytinen, 1999), men eftersom resultaten i
föreliggande studie liknar resultaten från andra tidigare studier, kan det ändå antas att
resultaten för tal- och språkutveckling är reliabla.
En potentiell svaghet i föreliggande studie var att ungefär tre fjärdedelar av
deltagarna kom från familjer med hög social status. Detta kan ha påverkat studiens
resultat. Barn från familjer med låg socioekonomisk status kan ha en långsammare
språkutveckling eller ett mindre ordförråd än barn från familjer med en hög
socioekonomisk status (Arriaga m.fl., 1998; Hoff, 2003; Rowe, 2008; Schwab &
Lew-Williams, 2016).
Det kan diskuteras huruvida de statistiska icke-parametriska analysernas
tillförlitlighet påverkades av att fördelningen i de olika grupperna gällande
oralmotoriska ätfärdigheter var mycket ojämn, exempelvis för frågorna 2, 3, 4 och 6
var fördelningen i grupperna mellan 6 och 7 % av deltagarna i den ena gruppen,
jämfört med mellan 93 och 94 % i den andra gruppen. Om resultaten på
språkvariablerna hade uppfyllt kravet på normalfördelning hade parametriska
analysmetoder kunnat användas i stället, vilket allmänt sett anses ge högre statistisk
styrka.
Frågorna som användes för att undersöka oralmotoriska ätfärdigheter vid 13
månaders ålder gällde matens konsistens, huruvida barnet undviker fast mat eller
vägrar äta den, huruvida barnet tuggar grov mat, huruvida barnet sväljer grov mat
normalt samt huruvida barnet dreglar påfallande mycket. I analyserna upptäcktes att
de barn som åt mat som inte var finfördelad (svarsalternativ fem på första frågan i
blanketten), hade svagast resultat av alla deltagare på expressivt ordförråd vid 24
månaders ålder. Svarsalternativ fem ”inte finfördelat” (på finska ”ei hienonnettua”)
kan tolkas som att barnet äter mat som inte har behövt finfördelas, det vill säga större
bitar än svarsalternativ fyra, ”stora bitar”. Detta skulle innebära att barn med
svarsalternativ fem som svar skulle ha hunnit längst av alla i utvecklingen av ätandet.
En annan möjlig tolkning, med resultaten beträffande expressivt ordförråd i åtanke,
är att föräldrarna har tolkat svarsalternativ fem på ett annat sätt, till exempel att ”inte
finfördelat” avser att ”barnet äter inte finfördelad mat”, i stället för ”barnet äter mat

Hanna Verheyen

32

som inte är finfördelad”. Tolkningen ”barnet äter inte finfördelad mat” kunde
innebära att barnet exempelvis fortfarande äter mat av enbart flytande konsistens,
vilket tvärtom skulle tyda på att barnet inte har hunnit särskilt långt i sin utveckling
av ätandet. Detta kunde kanske förklara varför denna grupp har de svagaste
resultaten på expressivt ordförråd vid 24 månaders ålder, betydligt svagare än till
exempel gruppen barn med svarsalternativet ”finfördelat mos” beträffande matens
konsistens vid 13 månaders ålder. Det är omöjligt att veta hur föräldrarna har tolkat
formuleringen ”inte finfördelat”, och det väcker tankar om att tolkningen kan göras
på olika sätt.
Det är således möjligt att frågeformuläret om oralmotoriska ätfärdigheter är
bristfälligt och utformat på ett otydligt sätt, specifikt när det gäller frågan om matens
konsistens. Svarsalternativen för frågan kunde omformuleras och arrangeras på ett
tydligare sätt i framtida studier. Förslagsvis kunde man även använda sig av
exempelbilder för varje svarsalternativ för att öka tydligheten och sannolikheten att
respondenter och forskare tolkar svaren på samma sätt. Den otydliga utformningen
och formuleringen av frågan om matens konsistens utgjorde därmed en potentiellt
avgörande svaghet i studien. Det är möjligt att frågeformuläret inte var tillräckligt
känsligt för att upptäcka avvikelser.
Förslag för framtida forskning är användning av andra metoder, eventuellt flera olika
metoder, för att undersöka oralmotorik och ätfärdigheter. Ett alternativ är att använda
sig av ett mera omfattande och tydligt frågeformulär som är utformat med större
precision för studiens specifika frågeställning, alternativt ett validerat eller normerat
frågeformulär för oralmotoriska ätfärdigheter. Förslag till utformningen av ett
frågeformulär har getts ovan. Frågeformuläret kunde med fördel testas genom en
pilotstudie innan data samlas in. Ett annat alternativ skulle vara undersökning av
oralmotoriska färdigheter och ätfärdigheter genom objektiv mätning och/eller av
personer med expertkunskap, eventuellt som komplement till föräldraskattningen. En
fördel med föräldraskattning är att föräldrarna känner sina barn väl och därmed kan
ge annan typ av information än man kan få fram genom objektiv mätning. En
nackdel med objektiv mätning är att det är tids- och resurskrävande och därmed
antagligen en praktisk omöjlighet vid stora sampel.

Hanna Verheyen

33

Det vore även intressant och viktigt att undersöka oralmotorik och ätfärdigheter samt
tal- och språkutveckling under flera tidpunkter i barnets utveckling, för att på så sätt
möjliggöra jämförelser över en längre tidsperiod. Eventuellt är det möjligt att
skillnader i tal- och språkutveckling hos barn med svagare oralmotoriska
ätfärdigheter upptäcks först i ett senare skede av utvecklingen än 24 månaders ålder.
Exempelvis är det möjligt att taldyspraxi eller svårigheter med talproduktion
upptäcks först i senare ålder än 24 månader. Mera forskning kring sambandet mellan
verbal- och oralmotorik, samt svårigheter med ätande, behövs fortfarande.

5.5 Slutsatser
Resultaten i studien indikerar inte på skillnader i tal- och språkutveckling vid 24
månaders ålder beroende på barnets oralmotoriska ätfärdigheter vid 13 månaders
ålder. Detta gällde såväl expressivt ordförråd som grammatisk utveckling mätt med
MLU3. Resultaten i studien visade att andra faktorer än de oralmotoriska
ätfärdigheterna påverkade tal- och språkutvecklingen. De här bakgrundsvariablerna
var kön, familjens sociala status och försenad språkutveckling hos en förälder. För
MLU3 fanns skillnader även beroende på om barnet hade fötts prematurt eller inte.
Trots att inga signifikanta samband mellan oralmotoriska ätfärdigheter och tal- och
språkutveckling i tidig ålder hittades, är det viktigt att följa med barns oralmotoriska
utveckling och utvecklingen av ätandet. Det är möjligt att eventuella samband inte
kan upptäckas förrän barnet har blivit äldre. Barn med tecken på svårigheter eller
avvikande utveckling av oralmotoriska ätfärdigheter bör alltid följas upp, eftersom
det är möjligt att svårigheter i tal- och språkutvecklingen uppenbaras först i senare
ålder.

Hanna Verheyen

34

Referenser
Adams-Chapman, I., Bann, C. M., Vaucher, Y. E., & Stoll, B. J. (2013). Association
between feeding difficulties and language delay in preterm infants using
Bayley Scales of Infant Development-Third edition. Journal of
Pediatrics, 163(3), 680–685.
http://dx.doi.org/10.1016/j.jpeds.2013.03.006
Alcock, K. (2006). The development of oral motor control and language. Down
Syndrome Research and Practice, 11(1), 1–8.
https://doi.org/10.3104/reports.310
Alcock, K., & Connor, S. (2021). Oral motor and gesture abilities independently
associated with preschool language skill: longitudinal and concurrent
relationships at 21 months and 3–4 years. Journal of Speech, Language,
and Hearing Research, 64, 1944–1963.
https://doi.org/10.1044/2021_JSLHR-19-00377
Alcock, K. J., & Krawczyk, K. (2010). Individual differences in language
development: relationship with motor skill at 21 months. Developmental
Science, 13(5), 677–691. https://doi.org/10.1111/j.14677687.2009.00924.x
Arriaga, R., Fenson, L., Cronan, T., & Pethick, S. (1998). Scores on the MacArthur
Communicative Development Inventory of children from low and
middle-income families. Applied Psycholinguistics, 19(2), 209–223.
https://doi.org/10.1017/S0142716400010043
Baumer, F. M., Cardon, A. L., & Porter, B. E. (2018). Language dysfunction in
pediatric epilepsy. The Journal of Pediatrics, 194, 13–21.
https://doi.org/10.1016/j.jpeds.2017.10.031
Berglund, E., Eriksson, M., & Westerlund, M. (2005). Communicative skills in
relation to gender, birth order, childcare and socioeconomic status in
18‐month‐old children. Scandinavian Journal of Psychology, 46(6),
485–491. https://doi.org/10.1111/j.1467-9450.2005.00480.x
Bishop, D. V. M., Snowling, M. J., Thompson, P. A., Greenhalgh, T., &
CATALISE-2 Consortium. (2017). Phase 2 of CATALISE: A
multinational and multidisciplinary Delphi consensus study of

Hanna Verheyen

35

problems with language development: Terminology. Journal of child
psychology and psychiatry, 58(10), 1068–1080.
https://doi.org/10.1111/jcpp.12721
Brown, A. (2012). Morfofonologinen kehitys. I S. Kunnari & T. SavinainenMakkonen (Red.), Pienten sanat: Lasten äänteellinen kehitys (s. 128–
142). PS-Kustannus.
Caplan, R., Siddarth, P., Vona, P., Stahl, L., Bailey, C., Gurbani, S., Sankar, R., &
Shields, W. D. (2009). Language in pediatric epilepsy. Epilepsia, 50(11),
2397–2407. https://doi.org/10.1111/j.1528-1167.2009.02199.x
Carruth, B. R., & Skinner, J. D. (2002). Feeding behaviors and other motor
development in healthy children (2–24 months), Journal of the American
College of Nutrition, 2(2), 88–96.
https://doi.org/10.1080/07315724.2002.10719199
Collisson, B. A., Graham, S. A., Preston, J. L., Rose, M. S., McDonald, S., & Tough,
S. (2016). Risk and protective factors for late talking: an epidemiologic
investigation. The Journal of Pediatrics, 172, 168–174.
https://doi.org/10.1016/j.jpeds.2016.02.020
Ehrnebo, P. (2008). Språk i fokus: Finska. Sprog i Norden, 39(1). Hämtad från
https://tidsskrift.dk/sin/article/view/17305
Eriksson, M., & Berglund, E. (2002). Instruments, scoring manual and percentile
levels of the Swedish Early Communicative Development Inventory,
SECDI (FoU-Rapport 17). Gävle: Institutionen för pedagogik, didaktik
och psykologi.
Ezeizabarrena, M., & Garcia Fernandez, I. (2018). Length of utterance, in
morphemes or in words?: MLU3-w, a reliable measure of language
development in early basque. Frontiers in psychology, 8, 2265.
https://doi.org/10.3389/fpsyg.2017.02265
Fenson, L., Bates, E., Dale, P., Goodman, J., Reznick, J. S., & Thal, D. (2000).
Measuring variability in early child language: Don’t shoot the
messenger. Child Development, 71(2), 323–328.
https://doi.org/10.1111/1467-8624.00147
Fenson, L., Dale, P., Reznick, J., Bates, E., Thal, D., & Pethick, S. (1994).
Variability in early communicative development. Monographs of the

Hanna Verheyen

36

Society for Research in Child Development, 59(5), Serial No. 242.
https://doi.org/10.2307/1166093
Fenson, L., Marchman, V. A., Thal, D., Dale, P. S., & Bates, E. (2007). MacArthurBates Communicative Development Inventories, 2nd Edition. Brookes
Publishing.
Fish, M. A. (2011). Here’s how to treat childhood apraxia of speech. Plural
Publishing.
Fogel, A., & Thelen, E. (1987). Development of early expressive and communicative
action: Reinterpreting the evidence from a dynamic systems
perspective. Developmental psychology, 23(6), 747–761. https://doiorg.ezproxy.vasa.abo.fi/10.1037/0012-1649.23.6.747
Hoff, E. (2003). The specificity of environmental influence: socioeconomic status
affects early vocabulary development via maternal speech. Child
Development, 74, 1368–1378. https://doi.org/10.1111/14678624.00612
Håkansson, G., & Hansson, K. (2007a). Grammatisk utveckling. I U. Nettelbladt &
E-K. Salameh (Red.), Språkutveckling och språkstörning hos barn, del
1 (s. 135–169). Studentlitteratur.
Håkansson, G., & Hansson, K. (2007b). Grammatiska problem hos barn med
språkstörning. I U. Nettelbladt & E-K. Salameh (Red.),
Språkutveckling och språkstörning hos barn, del 1 (s. 171–198).
Studentlitteratur.
Ingram, D. (1999). Phonological acquisition. I M. Barrett (Red.), The development of
language (s. 73–98). Psychology Press.
Kent, R. D. (2015). Nonspeech oral movements and oral motor disorders: A narrative
review. American Journal of Speech-Language Pathology, 24, 763–
789. https://doi.org/10.1044/2015_AJSLP-14-0179
Kuczaj, S.A., II. (1999). The world of words: Thoughts on the development of a
lexicon. I M. Barrett (Red.), The development of language (s. 133–
159). Psychology Press.
Kunnari, S., & Savinainen-Makkonen, T. (2012). Äänteellinen kehitys ja sen kaudet.
I S. Kunnari & T. Savinainen-Makkonen (Red.), Pienten sanat: Lasten
äänteellinen kehitys (s. 65–67). PS-Kustannus.

Hanna Verheyen

37

Lagström, H., Rautava, P., Kaljonen, A., Räihä, H., Pihlaja, P., Korpilahti, P.,
Peltola, V., Rautakoski, P., Österbacka, E., Simell, O., & Niemi, P.
(2012). Cohort profile: Steps to the healthy development and wellbeing of children (the STEPS Study). International Journal of
Epidemiology, 42(5), 1273–1284. https://doi.org/10.1093/ije/dys150
Lancaster, H. S., Lien, K. M., Chow, J. C., Frey, J. R., Scherer, N. J., & Kaiser, A. P.
(2019). Early speech and language development in children with
nonsyndromic cleft lip and/or palate: A meta-analysis. Journal of
speech, language, and hearing research, 63(1), 14–31.
https://doi.org/10.1044/2019_JSLHR-19-00162
Lau, C. (2006). Oral feeding in the preterm infant. NeoReviews, 7(1), 19–27.
https://doi.org/10.1542/neo.7-1-e19
Lof, G. (2008). Controversies surrounding nonspeech oral motor exercises for
childhood speech disorders. Seminars in Speech and Language, 29,
253–255. https://doi.org/10.1055/s-0028-1103388
Lyytinen, P. (1999). Varhaisen kommunikaation ja kielen kehityksen
arviointimenetelmä. Yliopistopaino.
Malas, K., Trudeau, N., Giroux, M-C., Gauthier, L., Poulin, S., & McFarland, D. H.
(2017). Prior history of feeding–swallowing difficulties in children
with language impairment. American Journal of Speech-Language
Pathology, 26, 138–145. https://doi.org/10.1044/2016_AJSLP-15-0171
McAllister, A. (2008). Oralmotoriska störningar hos barn och ungdomar. I L.
Hartelius, U. Nettelbladt & B. Hammarberg (Red.), Logopedi (s. 377–
386). Studentlitteratur.
McCauley, R., Strand, E., Lof, G. L, Schooling, T., & Frymark, T. (2009). Evidencebased systematic review: Effects of nonspeech oral motor exercises on
speech. American journal of speech-language pathology, 18(4), 343–
360. https://doi.org/10.1044/1058-0360(2009/09-0006)
McFarland, D. H., & Tremblay, P. (2006) Clinical implications of cross-system
interactions. Seminars in Speech and Language, 27(4), 300–9.
https://doi.org/10.1055/s-2006-955119
Monjauze, C., Tuller, L., Hommet, C., Barthez, M-A, & Khomsi, A. (2005).
Language in benign childhood epilepsy with centro-temporal spikes

Hanna Verheyen

38

abbreviated form: Rolandic epilepsy and language. Brain and language,
92(3), 300–308. https://doi.org/10.1016/j.bandl.2004.07.001
Moore, C. A., & Ruark, J. L. (1996). Does speech emerge from earlier appearing oral
motor behaviors? Journal of speech and hearing research, 39(5), 1034–
1047. https://doi.org/10.1044/jshr.3905.1034
Nettelbladt, U. (2007a). Fonologisk utveckling. I U. Nettelbladt & E-K. Salameh
(Red.), Språkutveckling och språkstörning hos barn, del 1 (s. 57–94).
Studentlitteratur.
Nettelbladt, U. (2007b). Lexikal utveckling. I U. Nettelbladt & E-K. Salameh (Red.),
Språkutveckling och språkstörning hos barn, del 1 (s. 199–230).
Studentlitteratur.
Nettelbladt, U. (2007c). Lexikala problem hos barn med språkstörning. I U.
Nettelbladt & E-K. Salameh (Red.), Språkutveckling och språkstörning
hos barn, del 1 (s. 231–253). Studentlitteratur.
Nettelbladt, U., & Salameh E-K. (2007). Språkstörning hos barn. I U. Nettelbladt &
E-K. Salameh (Red.), Språkutveckling och språkstörning hos barn, del 1
(s. 13–33). Studentlitteratur.
Nettelbladt, U., Samuelsson, C., Sahlén, B., & Ors, M. (2008). Språkstörning hos
barn och ungdomar – allmän del. I L. Hartelius, U. Nettelbladt & B.
Hammarberg (Red.), Logopedi (s. 125–138). Studentlitteratur.
Nip, I. S. B., Green, J. R., & Marx, D. B. (2011). The co-emergence of cognition,
language, and speech motor control in early development: A longitudinal
correlation study. Journal of Communication Disorders, 44, 149–160.
https://doi.org/10.1016/j.jcomdis.2010.08.002
Ozanne, A. (2005). Childhood apraxia of speech. I B. Dodd (Red.), Differential
diagnosis and treatment of children with speech disorder (s. 71–82).
Whurr Publishers Ltd.
Pinder, G. L., & Faherty, A. S. (1999). Issues in pediatric feeding and swallowing. I
A. J. Caruso & E. A Strand (Red.), Clinical management of motor speech
disorders in children (s. 281–318). Thieme.
Powell, T. W. (2008). An integrated evaluation of nonspeech oral motor treatments.
Language, Speech, and Hearing Services in Schools, 39(3), 422–427.
https://doi.org/10.1044/0161-1461(2008/039)

Hanna Verheyen

39

Priester, G. H., & Goorhuis-Brouwer, S. M. (2008). Speech and language
development in toddlers with and without cleft palate. International
Journal of Pediatric Otorhinolaryngology, 72, 801–806.
Rowe, M. L. (2008). Child-directed speech: Relation to socioeconomic status,
knowledge of child development and child vocabulary skill. Journal of
Child Language, 35(1), 185–205.
https://doi.org/10.1017/S0305000907008343
Ruark, J. L., & Moore, C. A. (1997). Coordination of lip muscle activity by 2-yearold children during speech and nonspeech tasks. Journal of Speech and
Hearing Research, 40(6), 1373–1385.
https://dx.doi.org/10.1044%2Fjslhr.4006.1373
Ruscello, D. M. (2008). Nonspeech oral motor treatment issues related to children
with developmental speech sound disorders. Language, Speech &
Hearing Services in Schools, 39(3), 380–391. https://doi.org/
doi:10.1044/0161-1461(2008/036)
Sampallo-Pedroza, R. M., Cardona-López, L. F., & Ramírez-Gómez, K. E. (2014).
Description of oral-motor development from birth to six years of age.
Revista de la Facultad de Medicina, 62(4), 593–604.
http://dx.doi.org/10.15446/revfacmed.v62n4.45211
Schwab, J. F., & Lew‐Williams, C. (2016), Language learning, socioeconomic
status, and child‐directed speech. WIREs Cognitive Science, 7, 264–275.
https://doi.org/10.1002/wcs.1393
Sjögreen, L., & Lohmander, A. (2008). Oralmotorik, joller och tidig talutveckling. I
L. Hartelius, U. Nettelbladt & B. Hammarberg (Red.), Logopedi (s. 95–
103). Studentlitteratur.
Stolt, S., Haataja, L., Lapinleimu, H., & Lehtonen, L. (2008). Early lexical
development of Finnish children: A longitudinal study. First Language,
28(3), 259–279. https://doi.org/10.1177/0142723708091051
Strömqvist, S. (2008). Barns språkutveckling. I L. Hartelius, U. Nettelbladt & B.
Hammarberg (Red.), Logopedi (s. 69–83). Studentlitteratur.
Sutanto, A. V., Tamtomo, D. G, & Murti, B. (2021). The effect of premature births
on language delay in children: a meta-analysis. Journal of Maternal and
Child Health, 6(1), 67–76.
https://doi.org/10.26911/thejmch.2021.06.01.07

Hanna Verheyen

40

Tomasello, M. (2003). Constructing a language: A usage-based theory of language
acquisition. Harvard University press.
Umek, L. M., Fekonja, U., Kranjc, S., & Bajc, K. (2008). The effect of children’s
gender and parental education on toddler language development.
European Early Childhood Education Research Journal, 16(3), 325–342.
https://doi.org/10.1080/13502930802292056
Wilson, E. M., Green, J. R., Yunusova, Y. Y., & Moore, A. C. (2008). Task
specificity in early oral motor development. Seminars in Speech and
Language, 29(4), 257–266. https://doi.org/10.1055/s-0028-1103389

PRESSMEDDELANDE

Inget samband mellan barns oralmotoriska ätfärdigheter vid 13 månaders
ålder och tal- och språkutveckling vid 24 månaders ålder
Pro gradu-avhandling i logopedi
Fakulteten för humaniora, psykologi och teologi, Åbo Akademi
Resultaten från en pro gradu-avhandling vid Åbo Akademi indikerar att det inte finns
ett samband mellan barns oralmotoriska ätfärdigheter vid 13 månaders ålder och taloch språkutveckling vid 24 månaders ålder. Hanna Verheyen har undersökt
oralmotoriska ätfärdigheter och tal- och språkutveckling hos barn inom
forskningsprojektet ”Nycklarna till en god uppväxt” i Åbo. Inga statistiskt
signifikanta skillnader hittades varken för expressivt ordförråd eller grammatisk
utveckling vid två års ålder beroende på barnets oralmotoriska ätfärdigheter i
ettårsåldern.
I avhandlingen beaktades även olika bakgrundsfaktorers inverkan på den tidiga taloch språkutvecklingen. Barnets kön, familjens sociala status, huruvida barnets
förälder hade haft försenad tal- och språkutveckling samt huruvida barnet hade fötts
prematurt eller inte påverkade barnets tidiga tal- och språkutveckling på olika sätt.
Flickor som åt mat av konsistensen stora bitar i ettårsåldern hade ett större expressivt
ordförråd i tvåårsåldern än pojkar som åt stora bitar. Flickor hade även generellt ett
större expressivt ordförråd och använde längre meningar än pojkar. Barn från
familjer med en låg social status hade ett mindre expressivt ordförråd och använde
kortare meningar än barn från familjer med en hög social status. Barn till en förälder
som hade haft försenad språkutveckling hade ett mindre expressivt ordförråd och
använde kortare meningar än barn till föräldrar som inte hade haft en försenad
språkutveckling. Barn som hade fötts prematurt använde därtill kortare meningar än
barn som hade fötts efter fullgången graviditet.
I studien deltog sammanlagt 797 finskspråkiga barn. Information om barnets
oralmotoriska ätfärdigheter samlades in genom en föräldrablankett då barnet var 13
månader gammalt. Information om barnets tal- och språkutveckling samlades in
genom en föräldrablankett (den finska version av The MacArthur-Bates
Communicative Development Inventories) i 24 månaders ålder. Information om
bakgrundsfaktorer samlades in genom blanketter riktade till föräldrarna.
Ytterligare information fås av:
Hanna Verheyen
Logopedistuderande
Åbo Akademi
hanna.verheyen@abo.fi

Pirkko Rautakoski
Docent i logopedi
pirkko.rautakoski@abo.fi

