Skatteplanering som en del av den ordinarie
verksamheten?
En kvalitativ studie av huruvida medelstora företag i Finland tillämpar skatteplanering i
sin dagliga verksamhet

Victoria Enkvist, 1901036
Pro gradu-avhandling i
redovisning och styrning
Handledare: Karolina Söderlund
Fakulteten för samhällsvetenskaper och
ekonomi
Handelshögskolan vid Åbo Akademi
Åbo 2022

Ämne: Redovisning
Författare: Victoria Enkvist
Arbetets titel: Skatteplanering som en del av den ordinarie verksamheten? En kvalitativ studie
av huruvida medelstora företag i Finland tillämpar skatteplanering i sin dagliga verksamhet
Handledare: Karolina Söderlund
Abstrakt:
Skatteplanering är ett ständigt återkommande tema, inte minst på grund av alla de
skatteparadisläckor som med jämna mellanrum lyfts upp av media. Begreppet skatteplanering är
omtvistat, och definitionerna av begreppet är ungefär lika många som åsikterna. Men vad är
egentligen skatteplanering och hur mycket påverkar olika intressenters åsikter i företags beslut
gällande skatteplanering? Åsikterna om skatteplanering är ungefär lika många som antalet
definitioner, och det går inte att vara alla till lags. Samtidigt finns det många olika
tillvägagångssätt för skatteplanering, varav vissa kan hittas stöd för i lagrum.
I denna avhandling undersökte jag medelstora företags skatteplanering internt men också
förhållandet mellan företaget och dess intressenter. Syftet med avhandlingen var att ta reda på
vilken roll skatteplaneringen har inom företaget, vilka metoder som används och hur förhållandet
till intressenter påverkas av skatteplaneringen. Den teoretiska inramningen utgjordes av finsk
lagstiftning tillsammans med tidigare forskning och övrig litteratur som grund. Datainsamlingen
utfördes genom kvalitativa semistrukturerade intervjuer av fyra personer som alla innehar en
nyckelposition i deras företag, och därmed starkt inflytande när det gäller beslut om
skatteplanering. Analyserna av svaren från intervjuerna gjordes med den teoretiska inramningen
som grund.
Resultatet visade att förståelsen för begreppet skatteplanering skiljer sig mycket mellan individer,
och därmed påverkar hur de gör i företaget. Även om vissa respondenter svarade att de inte håller
på med skatteplanering så kunde vi under intervjuernas gång konstatera att det visst förekommer
skatteplanering. Ägare och samhället är de intressenter som i regel påverkas mest av
skatteplanering, och det är en svår balansgång att kunna hålla dessa två relationer likvärdiga.
Förhållandet mellan dem varierar beroende på i vilken grad man skatteplanerar. De
skatteplaneringsmetoder som man gör kommer i någon mån att påverka andra delar både internt
och externt, så det är på ledningens ansvar var man vill positionera sig.
Nyckelord: skatteplanering, skatteplaneringsmetoder, intressentteori, intressent
Datum: 7.2.2022

Sidantal: 66 sidor

Innehållsförteckning
1

2

3

4

Inledning ............................................................................................................................. 1

1.1

Introduktion ................................................................................................................. 1

1.2

Bakgrund och problemformulering ............................................................................. 2

1.3

Syfte och forskningsfrågor .......................................................................................... 4

1.4

Avgränsningar ............................................................................................................. 5

1.5

Struktur ........................................................................................................................ 5

Tidigare forskning .............................................................................................................. 6
2.1

Skatteplanering inom företag ...................................................................................... 6

2.2

Skatteplaneringens etik och moral .............................................................................. 7

2.3

Sammanfattning av tidigare studier och positionering ................................................ 8

Teoretisk inramning .......................................................................................................... 10
3.1

Aktiebolagens inkomstbeskattning i Finland ............................................................ 10

3.2

Intressentteori ............................................................................................................ 11

3.3

Vad är skatteplanering? ............................................................................................. 14

3.4

Skatteplaneringsmetoder ........................................................................................... 16

3.4.1

Periodisering ...................................................................................................... 17

3.4.2

Egen personal och inhyrd arbetskraft ................................................................ 19

3.4.3

Personalfonder ................................................................................................... 21

3.4.4

Äga eller leasa tillgångar? .................................................................................. 22

3.4.5

Koncernbidrag.................................................................................................... 23

3.4.6

Internationell skatteplanering och skatteavtal .................................................... 24

Metod ................................................................................................................................ 27
4.1

Val av forskningsmetod ............................................................................................ 27

4.1.1

Kvalitativa intervjuer som datainsamlingsmetod............................................... 28

4.1.2

Urval och utförande ........................................................................................... 29

4.2

Kritisk granskning av forskningen ............................................................................ 30

4.2.1
5

6

Reliabilitet och validitet ..................................................................................... 31

Empiri ............................................................................................................................... 33
5.1

Presentation av respondenter ..................................................................................... 33

5.2

Respondenternas åsikter om skatteplanering ............................................................ 34

5.3

Respondenternas implementering av skatteplanering ............................................... 36

Resultatanalys ................................................................................................................... 43

6.1

6.1.1

Ledningens förståelse av skatteplanering .......................................................... 43

6.1.2

Skatteplanering i ljuset av intressentteorin ........................................................ 46

6.1.3

Skatteplaneringens etik och moral ..................................................................... 49

6.2
7

Skatteplaneringens roll i företaget............................................................................. 43

Skatteplanering i praktiken........................................................................................ 51

Avslutande diskussion ...................................................................................................... 55
7.1

Förslag till vidare forskning ...................................................................................... 57

Källor ....................................................................................................................................... 59
Bilaga 1 Intervjuguide.............................................................................................................. 66

1

1 Inledning
I det första kapitlet introducerar jag avhandlingen och vad jag undersöker, med en
introduktion om ämne, problematik, syfte och forskningsfrågor som sedan följs åt av
avhandlingens avgränsningar och struktur.

1.1 Introduktion

Skatteplanering har i flera omgångar varit en het samhällsdebatt. Att skatteplanera är inte
något som är specifikt för enstaka länder, utan det förekommer i hela världen. Under de
senaste åren har det varit främst stora företag med aggressiv skatteplanering såsom Amazon
(Neate, 2019) som har tagit upp diskussionen, men också andra händelser som skandaler
om skatteparadis och bokföringsbrott.
I den offentliga diskussionen i medier har skatteplanering ofta en negativ klang. Väljer
företag att öppet delge att de kontinuerligt använder sådana metoder kan de lätt bli uthängda
i olika medier och få negativ publicitet. Trots det använder företag sig av företags- och
skattekonsulter, för att kunna optimera kassaflödet och kunna uppnå sina egna uppsatta
mål. Som Patrik Schauman nämnt i sin artikel om skatteplanering som publicerades
12.11.2017 på svenska.yle.fi, kan skatteplanering rättfärdigas till exempel med att det fås
mera likvida medel att återinvestera i företaget. (Schauman, 2017)
Varför råder det då så delade meningar om skatteplanering? Om ett företag lyckas minimera
den skatt som betalas anses de rätt ofta vara själviska och inte ta sitt ansvar för samhället.
Det finns åsikter om att lite skatteplanering är bra, men om det spelar en stor roll i företags
årsdeklarationer är det inte helt acceptabelt. (Oats, 2019; Lenz, 2020) Därför verkar etik
och moral spela en stor roll i frågan, vilket också framkom i Schaumans artikel.
För att förstå varför företag skatteplanerar borde man se på hela deras redovisning och inte
enbart till exempel på deras bokslut. Skatteplanering kan göras på många olika sätt, och
ofta tänker man kanske inte på att det handlar om just skatteplanering. Storleken på företag
spelar också en roll för vilka åtgärder som används, eftersom exempelvis koncernbidrag
inte fungerar för ett enmansaktiebolag. För att förstå problematiken med skatteplanering
behöver man känna till de olika förfaringssätten och gällande lagstiftning, eftersom det
finns gråzoner.

2

1.2 Bakgrund och problemformulering

I Finlands lagstiftning behandlas ofta beskattning och hur olika saker beskattas, eftersom
hela samhället betalas med skattemedel. I regeringens budgetproposition till riksdagen för
år 2021 uppskattas skatteinkomsterna stå för 70 procent av de totala inkomsterna, varav
samfundsskattens del är 22 procent. (Statens budgetpropositioner; Statsbudgeten 2021,
2020) Utgående från detta kan man dra slutsatsen att skatteintäkterna är av stor vikt för att
finansiera all statlig verksamhet i vårt land.
Som exempel på skattelagstiftning finns lag om beskattning av inkomst av
näringsverksamhet

(360/1968),

inkomstskattelag

(1535/1992)

och

lag

om

beskattningsförfarande (1558/1995). Därutöver finns några lagar som reglerar
bolagsformer och deras redovisning. Alla dessa lagar ska beaktas då man redovisar
företagets inkomster och utgifter eftersom de inom flera områden kompletterar varandra.
Ett exempel kan tas gällande avskrivningar, som också behandlas närmare i kapitel 3.4.1. I
bokföringslagen (härefter BokfL) 5 kapitel 5 § stadgas om avskrivningar och att dessa ska
göras så att de motsvarar en tillgångs förväntade livslängd. I lagen om beskattning av
inkomst av näringsverksamhet (härefter NSL) kapitel 3 hittas de tillåtna procentenheter
enligt vilka man får avskrivna en tillgång. Man kan alltså i redovisningen avskriva till
exempel lösöre med 20 procent, medan man i beskattningen avskriver till det tillåtna 25
procent. Det uppstår då en differens som bokas som avskrivningsdifferens. På det här sättet
behövs flera lagar för att beakta beskattning i Finland. Inkomstbeskattning behandlas mera
utförligt i kapitel 3.1.
Det argumenteras ofta för att företagens skyldighet är att betala ”rätt” skattebelopp (Peters,
2013; Oats, 2019), men vad är rätt skatt? Är det att enligt konstens alla regler följa de lagar
som finns gällande redovisning och beskattning och att betala sin andel till staten? Eller är
det att använda sig av all tillåten skatteplanering så man betalar endast det minimibelopp
som man enligt lag är tvungen till? För att kunna ta ställning till detta ska vi först reda ut
tre begrepp inom skatteplanering, nämligen vad som hör till skatteplanering, kringgående
av skatt och skattebrott.
Skatteplanering är att på laglig väg försöka minimera skattebeloppet för en
räkenskapsperiod. Många använder sig av skatteplanering trots att man kanske inte inser
det. Varje år måste företag enligt lag deklarera, vilket kan ses som skatteplanering då man
utnyttjar olika avdrag som man i Finland har rätt till. Ett annat typiskt exempel på

3

skatteplanering för näringsverksamheter är avskrivningar, och möjligheten att använda sig
av över- och underavskrivningar. (Skatteförvaltningen, 2017)
Det är viktigt att hålla begreppen skatteplanering och kringgående av skatt (eller skatteflykt)
åtskilda eftersom de betyder olika saker. Med skatteplanering menas att, med lagen på sin
sida, planera sin verksamhet på ett sådant sätt att man optimerar den beskattningsbara
inkomsten och därmed betalar så lite skatt som möjligt. Sådana åtgärder är helt i enlighet
med skattelagar och andra lagrum, och man kanske inte ens tänker på att det skulle handla
om skatteplanering. Även aggressiv skatteplanering anses juridiskt tillåtet, så länge man
håller sig till lagstiftningen. (Skatteförvaltningen, 2017)
Kringgående av skatt handlar om att man använder sig av vissa åtgärder enbart för att
minska på skattebeloppet, och är även det mest problematiska området. Trots att det enligt
lag finns en hel del kryphål och möjligheter till skatteplanering, pratar man i offentligheten
ofta om den moraliska problematiken. Aggressiv skatteplanering kan ibland falla under den
här kategorin, om det uppenbart kan konstateras att en åtgärd är moraliskt prövbar och det
inte kan förklaras med någon annan orsak än att minimera skatten. (Skatteförvaltningen,
2017) Även om man juridiskt kan rättfärdiga en viss handling som tillåten, kan
bedömningen ändå bli att handlingen är straffbar. I sådana fall handlar det om en
helhetsbedömning av hur och varför.
Skattebrott definieras enligt strafflagens (39/1889) 29 kapitel 1 § som att någon uppsåtligen
uppger oriktiga uppgifter, undanlåter väsentliga uppgifter eller på annat sätt olagligt
påverkar bestämmandet av skatt, för att minska på eller helt reducera det skattebelopp som
egentligen skulle påföras. Om man bryter mot lagen och alltså gör sig skyldig till brott
enligt ovan, kan man inte hävda att det handlar om aggressiv skatteplanering, utan då anses
sådan aktivitet som straffbart enligt lag.
Varför är då skatteplanering problematiskt? I Schaumans artikel från svenska.yle.fi (2017)
nämns att flera experter inom ekonomi ringdes upp, men att långt ifrån alla ville ställa upp
på en intervju eftersom ämnet är laddat. En av de intervjuade lyfter fram att aggressiv
skatteplanering i vissa fall kan vara accepterat, medan det i andra fall inte är det.
(Schauman, 2017) Den största orsaken här beror på moralen och vad man själv anser vara
rätt. Sådana tillvägagångssätt som för vissa känns bra kan för andra kännas helt otänkbara.

4

Det finns argument både för och emot skatteplanering (Christensen m.fl., 2014; Wang m.fl.,
2019; Oats, 2019). Till exempel argumenterar vissa för att skatteplanering är dåligt,
eftersom det minskar skatteintäkterna som staten behöver få in för att finansiera all sådan
verksamhet som också de som skatteplanerar använder sig av. Ett vanligt motargument till
detta är samtidigt, att man nog bör få skatteplanera för att kunna återinvestera de sparade
kapitalet i företaget. Genom detta skapas sedan nya arbetsplatser som i sin tur gynnar staten
med flera skattebetalare. (Heidbrink, 2011)
Lenz (2020) undersöker i en studie hur chefer för multinationella företag arbetar med
skatteplanering och samhällets syn på saken. Det är väl känt att många stora företag
använder sig av skatteplanering för att till och med helt reducera all beskattningsbar
inkomst i länder med högre skattesats (Neate, 2019). Lenz konstaterar att om alla fysiska
och juridiska personer skulle tolka skattelagarna aggressivt i alla tänkbara situationer,
skulle de centrala principerna i lagstiftningen allvarligt äventyras. Frågan är om chefer för
stora och multinationella företag har ett moraliskt ansvar att tolka lagen enligt syfte i stället
för bokstavligen.
Det finns alltså inte någon klar linje för vad som är rätt och fel, utan mycket beror på
personen i fråga. Därför rekommenderas att man inte endast frågar en person då det gäller
skatteplanering, utan att beakta olika perspektiv. Samma problematik gäller för alla företag,
men det är ändå mera regel än undantag att företag åtminstone till viss del skatteplanerar
genom tillvägagångssätt och orsaker som beskrivs närmare i kapitel 3.4.

1.3 Syfte och forskningsfrågor

Syftet med avhandlingen är att ta reda på om företag kontinuerligt använder sig av
skatteplaneringsmetoder under hela räkenskapsperioden, eller om det koncentreras endast
till bokslutet. Därmed kommer också frågan om huruvida företag alls skatteplanerar och
alternativa metoder att redas ut. Eftersom skatteplanering påverkar intressentrelationer på
olika sätt finns det skäl att även undersöka hur dessa relationer påverkas och vilket
inflytande skatteplaneringen har från flera perspektiv. Forskningsfrågorna som
avhandlingen baseras på är följande:
-

Vilken roll har skatteplaneringen i den fortgående verksamheten?

-

Vilka tillvägagångssätt för skatteplanering används, och hur påverkas det av
företagets intressenter?

5

1.4 Avgränsningar

Undersökningen kommer att avgränsas till medelstora aktiebolag i Finland, med fokus på
bolagens skatteplanering. Enligt yrittäjät.fi, en webbsida som driver företagare i Finlands
intressen, beskrivs medelstora företag som företag med 50 – 249 anställda. (Yrittäjät, 2021)
Orsaken till denna avgränsning är att större företag intresserar sig mer för skatteplanering
och att de därmed ofta har personal med bättre kunskap om skatteplanering. Medelstora
företag har dessutom ofta ett större intresse att minska på den betalda skatten, eftersom det
ofta handlar om större summor kapital som sedan kan återinvesteras. På samma sätt har
medelstora företag flera möjligheter till skatteplanering än mindre företag (Bondar, Portna,
& Iershova, 2021). Samtidigt är också antalet anställda för medelstora företag så stort så de
kan börja använda också dem i skatteplaneringen.

1.5 Struktur

I avhandlingens inledande kapitel behandlas en introduktion av avhandlingens ämne,
tillsammans med problemformulering och syfte. I det följande kapitlet redogörs för tidigare
forskning som är relevant, och avslutas med en positionering av undersökningen. I kapitel
tre finns den teoretiska inramningen, medan den valda metoden för undersökningen
presenteras i kapitel fyra. I kapitel fem och sex redogörs den empiriska undersökningen och
resultatanalys, och i det sjunde och sista kapital finns en avslutande diskussion med förslag
på vidare forskning. Sist i avhandlingen hittas alla använda källor, och efterföljs av bilagan
där intervjuguiden finns presenterad.

6

2 Tidigare forskning
I detta kapitel presenterar jag tidigare forskning som är relevant för avhandlingen, och
som kommer att utgöra en grund för analysen i slutet av avhandlingen. Först ges en översikt
över studier som är relevanta för avhandlingen och sedan en sammanfattning och
positionering av min egen undersökning.

2.1 Skatteplanering inom företag

Skatteplanering är ett aktuellt ämne, och kontinuerligt utförs studier på olika delområden.
Ett av de vanligaste delområdena inom skatteplanering är företagens skatteplanering, vilket
denna undersökning också huvudsakligen har fokus på. Det finns mycket material att välja
bland, och jag kommer att presentera några artiklar över tidigare forskning som var för sig
behandlar olika delar av skatteplaneringen, men som bedöms som relevanta för
avhandlingen.
Wang m.fl. (2019) har gjort en undersökning över vilka tillvägagångssätt för
skatteplanering som använts mest under en period på tio år. Där har de konstaterat att bland
annat interna faktorer som har en tydlig inverkan på skatteplanering är storleken på
företaget, företagsstrategier som bestämmer vilka metoder som används, räckvidden av
interna kontroller och personer i ledande ställning och deras personligheter. (Wang, Xu,
Sun, & Cullinan, 2019) Det sistnämnda understöds också av Christensen m.fl. (2014), som
i sin studie kom fram till att den skattepolitik som ett företag har direkt kan kopplas till
vilken politisk orientering företagets vd har. Studien, som gjordes i USA, visade att företag
vars högsta ledning är politiskt orienterad mot republikanerna uppmuntrar till mindre
skatteplanering, jämfört med företag vars högsta ledning var mera demokratisk.
(Christensen, Dhaliwal, Boivie, & Graffin, 2014)
Här ses att företagets ledning, och speciellt vd:n, skulle ha en direkt påverkan på
skatteplaneringen. För att kunna få en så objektiv bild som möjligt av skatteplanering och
skattepolitik, bör man därför inte bara beakta olika politiskt orienterade personer, utan
också personer från olika kulturer och med olika erfarenheter. Om det i USA visar en så
tydlig gränsdragning mellan politiska partier, kan man dra den hypotetiska slutsatsen att
åsikter mellan kulturer och länder också finns. James (2020) studerade korrelationen mellan
skatteplanering och vd:ns ålder. Hans hypotes om att yngre vd:n skulle ha större benägenhet

7

att skatteplanera visade sig vara ett rätt antagande, vilket bygger på teorin om att
personligheterna bakom en nyckelpost i ett företag direkt kan kopplas till om företaget
använder sig av skatteplanering.
Ett företag har flera intressenter vilka kan influera skatteplaneringen på något sätt. Externa
intressenter som enligt Wang m.fl. kan påverka skatteplaneringen är konkurrenter och
marknadsledares

agerande,

finansiella

händelser

i

världen,

medieintresset

för

skatteplanering och offentlig press, extern revisionskvalitet och politiska förbindelser.
Beroende på hur företagen går till väga med skatteplaneringen och omständigheter runt det,
påverkas företaget på olika sätt. Det går enligt Wang m.fl. att påvisa både fördelar och
nackdelar med de flesta metoder som används, och det värde det ger företaget. Risken med
felaktigheter och osäkerheter gällande redovisning, företaget och dess värde och
aktiemarknaden ökar om de håller på med skatteplanering. (Wang, Xu, Sun, & Cullinan,
2019) Intressenter diskuteras närmare i kapitel 3.2.
Risken med skatteplanering tas också upp i Oats (2019) studie, som undersöker ifall
skatteplanering

borde

vara

transparent

för

att

förhindra

oacceptabelt

skatteplaneringsförfarande. Resultatet av undersökningen blev att en sådan öppenhet som
föreslagits skulle medföra extra kostnader för att tillhandahålla och upprätthålla
informationen och därför inte ge det mervärde man hoppades på. Genom upprätthållande
av sådan information tillkommer kostnader för personalresurser, systemkostnader och
eventuella offentliga kostnader. Transparens från företagens sida önskas fortfarande, men
där kommer ekonomisk vinning emot. Samtidigt vill företag också ha några hemligheter
för sina konkurrenter.

2.2 Skatteplaneringens etik och moral

Som konstaterades i föregående kapitel varierar synen på skatteplanering från person till
person. Orsaken till detta ligger främst i att alla har olika bakgrunder och erfarenheter vilket
påverkar både etik och moral. Skatteplanering kan påstås vara en etisk och moralisk fråga
eftersom det finns gråzoner som är svåra att bedöma. Bedömningen kan också variera
beroende på vem man frågar, och behöver inte vara enhetlig. Det är därför oundvikligt att
bortse från denna del i avhandlingen, och därför tas också en studie med som utförts av
Lenz (2020), tidigare nämnd i 1.2., samt en studie av Gribnau och Jallai (2017). Som
Gribnau och Jallai skriver så är skatter ett bidrag till samhället för att upprätthålla en viss

8

standard. Hör man till ett visst samhälle har man moraliska rättigheter och skyldigheter.
Den centrala frågan blir då hur man ska leva i relation till andra individer i det samma
samhället. Vad är ett gott uppförande mot andra och vad är det goda samhälle till vilken vi
alla borde, eller bör, sträva?
Ett företag bidrar med arbetsplatser, tjänster, produkter och betalda skatter. De som
företaget interagerar med är inte bara kunder och individer, utan också andra företag,
aktieägare och intressenter. (Gribnau & Jallai, 2017) Vem har då företaget störst ansvar
mot? Är det mot kunderna för att de bidrar till försäljning och därför ger ett bättre resultat
åt företaget? Kanske det egentligen är de egna anställda som företagets ansvar borde riktas
mot, eller samhället som alla drar nytta av? Här kommer intressentrelationer in, vilka kan
läsas utförligare om i kapitel 3.2. I Aktiebolagslagen (härefter ABL) 1 kap. 5 § står det att
”syftet med bolagets verksamhet är att bereda vinst åt aktieägarna, om inget annat
föreskrivs i bolagsordningen”. Enligt ABL skulle alltså det huvudsakliga målet med ett
bolag vara att generera vinst åt ägarna, vilka då skulle betyda att de är den viktigaste
intressenten. Gribnau och Jallai skriver att moraliskt ansvar inte angår enbart individer, utan
också företag och andra organisationer. En bra skattepolitik innehåller både sådant som är
tillåtet enligt lag, dvs. skatteplanering, men också en dos av transparens och bidrag till
samhället genom att betala en tillräckligt stor andel av den initiala skatten.
Lenz har granskat chefer i ledande ställning för multinationella företag, deras inställning
till skatteplanering samt om det är moraliskt försvarbart att skatteplanera för dem. I studien
har Lenz analyserat den teoretiska inramningen och empirin genom Kants etik och kom
fram till att den aggressiva skatteplanering som ofta förs av målpersonerna kan ses som
omoraliskt inte bara mot lagen i skrift, men också mot tolkningen av lagen. Skulle alla
juridiska personer aggressivt skatteplanera skulle lagen mista sitt syfte. (Lenz, 2020)

2.3 Sammanfattning av tidigare studier och positionering

Utgående från dessa studier kan man se att skatteplanering har undersökts en hel del och är
fortsättningsvis ett återkommande ämne. Det finns många infallsvinklar som har studerats
och den kanske mest omtvistade är huruvida skatteplanering och aggressiv skatteplanering
är moraliskt och etiskt rätt. De flesta forskare (Oats (2019); Wang m.fl. (2019); Christensen
m.fl. (2014); James (2020)) är ändå överens om att t.ex. skatteplanering är tillåtet, men
konstaterar att vid gränsen till aggressiv skatteplanering blir det problematiskt och åsikterna

9

går isär. Som Oats (2019) och Wang m.fl. (2019) tog upp i sina studier så medför
skatteplanering risker, även om företag håller sig till lagliga och acceptabla metoder. Oats
och Wang m.fl.:s slutsats om risker kan sammanfattas som att det underlättar för företaget
om de är öppna med att de skatteplanerar, men att de håller sig till sådana metoder som är
enkla att spåra och inte medför etiska och moraliska frågeställningar.
Det som inte ges lika stort utrymme i forskningen är skatteplanering över tid, och hur det
påverkar företaget och möjliga intressenter. Som Wang m.fl. (2019) också nämnde i sin
studie ska till exempel kostnader som skjuts upp till framtida skatteår genom periodisering
någon gång tas med i beskattningen, och det kan då uppstå problem. Det nämns inte heller
mycket om skatteplanering över tid gällande företagens valda tillvägagångssätt, och därför
kommer jag i den här avhandlingen att utgå från skatteplanering under ett helt skatteår vilket i detta sammanhang också betyder ett räkenskapsår - inom företag.

10

3 Teoretisk inramning
I det här kapitlet behandlar jag all den centrala teori som ligger bakom beskattningen av
aktiebolag i Finland, tillsammans med en del nödvändig redovisningsteori för att förstå
skatteplanering. Kapitlet delas in i fyra delar, där jag först lyfter upp hur beskattningen
fungerar för aktiebolag. I den andra delen diskuterar jag intressentteorin, i den tredje delen
behandlas skatteplanering som ämne och i den fjärde delen framkommer hur
skatteplanering kan genomföras rent praktiskt.

3.1 Aktiebolagens inkomstbeskattning i Finland

Näringsverksamhet utförs i regel i vinstdrivande syfte, och är åtminstone till viss del
varaktig. Det som utgör den beskattningsbara grunden i en näringsverksamhet är inkomster
minimerat med alla avdragbara utgifter. Generellt är alla realiserade inkomster i ett bolag
skattepliktig under rådande räkenskapsperiod, i NSL 6 § stadgas om sådant som inte är
skattebelagt. Till avdragbara utgifter hör bland annat alla utgifter för inbringande av
inkomst, övriga kostnader för verksamheten, avskrivningar och finansiella utgifter.
(Andersson & Frände, 2014, ss. 68-69)
En näringsverksamhet kan ha olika former, och i BokfL 1 kap. 1 § finns nämnt aktiebolag,
andelslag och andra möjliga bolagsformer. Alla dessa bolagsformer räknas också som
juridiska personer, vilket betyder att det är bolaget som är skattskyldig och inte eventuella
ägare eller andra intressenter. Att vara en juridisk person betyder bland annat att man har
rättshandlingsförmåga, och för att ett samfund ska ha rättshandlingsförmåga bör det vara
infört i handelsregistret alternativt motsvarande register. Det medför också att samfundet
är bokföringsskyldig. (Bokföringslag 30.12.1997/1336, 2021)
I BokfL kapitel 2 finns stadgat om hur bokföringen ska ske, bland annat att det ska finnas
underlag för varje transaktion som görs. Man ska också konsekvent följa en vald
bokföringsprincip, och i 2 kap. 3.1 § står att om inget annat väljs så följer man i Finland
prestationsprincipen. Det medför att transaktioner i bokföringen ska bokas enligt när
prestationen har utförts, till exempel ska en försäljning bokas när varan eller tjänsten har
utförts. När en räkenskapsperiod utgår ska ett bokslut göras enligt BokfL 3:1, var man
summerar alla transaktioner och händelser under perioden och sammanställer detta för att
få fram periodens resultat. Hur bokslutet ska vara uppgjort och vilken information som ska

11

finnas med bestäms enligt hur stor ett företag är, men det som alltid ska finnas med är en
resultaträkning, balansräkning, noter till bokslutet och för samtliga också jämförelsetal för
perioden innan. I bokföringsförordningen (1339/1997) finns uppställningar för hur
resultaträkningar och balansräkningar ska göras, enligt bolagets form och storlek. Om man
för någon post, till exempel koncernbidrag, inte har några transaktioner så behöver man
givetvis inte ta med denna rad i resultaträkningen.
I NSL 19 § stadgas om periodiseringar i bokslutet. I resultaträkningen ska framgå alla
transaktioner som skett under räkenskapsperioden, och i balansräkningen ska finnas alla
bestående poster i företaget. Därför är det av stor vikt att man gör periodiseringar som
stämmer överens med näringsverksamheten. I BokfL 5:4 står det att om man har ett
tillverkande företag vars tillverkningstid sträcker sig över flera räkenskapsperioder, är det
tillåtet att redovisa intäkter enligt tillverkningsgraden, dvs. delintäktsföring. Detta bestäms
enligt en uppskattad procentuell färdighet av varan jämfört med budgeter, och gäller till
exempel byggentreprenader (Savander & Salakka, 2018).
I bokslutet fastställer man ett resultat innan bokslutsdispositioner och skatt, och det är detta
belopp som utgör det beskattningsbara beloppet för perioden. Enligt Inkomstskattelagen
(härefter IskL) 1.2 § ligger inkomstskattesatsen för ett aktiebolag på 20 procent.
(Skatteförvaltningen, 2020b) Den beskattningsbara inkomsten för ett aktiebolag fastställs
enligt skatteår, och därmed räkenskapsperioden, och behöver inte följa kalenderår.
Räkenskapsperioden är tolv månader, bestäms vid bildande av bolag och skrivs in i
bolagsordningen, men kan vid behov ändras också i ett senare skede. Vid en justering kan
räkenskapsperioden vara högst 18 månader enligt BokfL 1:4.1.
Lagstiftning gällande redovisning och beskattning stöder varandra väldigt mycket, och i
NSL hänvisar man ofta till lagrummen i BokfL. Båda lagarna behövs för att hjälpa
näringsidkare och redovisare med att ge en så rättvisande och lagenlig redovisning som
möjligt.

3.2 Intressentteori

Enligt ABL 1:5 ska ett bolags verksamhet vara vinstbringande åt sina aktieägare, förutsatt
att inget annat har specificerats i bolagsordningen. Eftersom detta har lagstadgats är det
därför brukligt att man utgår ifrån att ett aktiebolag ska göra vinst, och vinsten går direkt
till aktieägarna i form av dividend. Intressentteorin kommer här in i den mening att den

12

vanligen förklaras bestå av en samling idéer, uttryck och metaforer relaterade till den
centrala tesen, att syftet med verksamheten i grunden går ut på att bringa mervärde åt
intressenter. Robert och Freeman (2015) skriver att förutsättningen för intressentteorin är
att företaget känner till dessa intressenters intressen och sedan försöker möta dem genom
ett försök att skapa mera värde för flera intressenter. Inom intressentteorin uppfattas
aktieägarna som de främsta intressenterna och därför bör deras intressen komma först. Ett
annat konstaterande som Robert och Freeman gör är att ett välskött företag som för ett
effektivt samarbete med sina intressenter också får en långsiktig lönsamhet som bieffekt av
detta.
Ofta kan aktieägarteorin (Shareholder theory) och intressentteorin (Stakeholder theory)
blandas samman eftersom de har väldigt lika drag. Aktieägarteorin utgår enbart från
aktieägarnas perspektiv och att mervärde ska genereras åt dem, och beskrivs ofta som ett
egoistiskt perspektiv. Denna teori var vanlig att använda under 1900-talet, fram tills det
blev större betoning på även andra intressenter som är minst lika viktiga (Karlöf & Helin
Lövingsson, 2007). Intressentteorin har ett bredare perspektiv och fokuserar på att generera
mervärde åt alla intressenter, dvs också till exempel långivare, borgenärer och andra
berörda. Enligt intressentteorin ska människor inte betraktas som medel för att göra vinst,
utan snarare som ett mål i sig själv. Därmed avvisar intressentteorin en strikt ekonomisk
syn och antar en bredare grund att stå på. (Gribnau & Jallai, 2017)
Vem är då intressenter till ett företag? Karlöf och Helin Lövingsson (2007) skriver att de
intressenter som vanligen tas upp i liknande sammanhang är anställda, ägare, leverantörer,
kunder, långivare, samhället, media och investerare. I praktiken blir det alltså alla parter
som företaget har kopplingar till i sin dagliga verksamhet. Intressenterna varierar mellan
företag; för vissa företag kan reglerande myndigheter, politiska intresseorganisationer,
lokala påtryckningsgrupper och enskilda individer vara intressenter (Skärvad, 2020). Vid
diskussioner

om

hållbarhet

kan

också

framtiden

och

planeten

ingå

i

intressentuppsättningen.
Alla intressenter har för ett företag olika uppgifter och olika intressen gällande företaget.
Kort sagt kan intressenterna förklaras enligt följande: anställda bidrar med sitt arbete, vill
ha en god lön som ersättning och även en arbetsplats var de trivs. Ägare vill ha avkastning
på det kapital som de satsat, men bestämmanderätt kan också vara en belöning i sig.
Leverantörer säljer varor och tjänster till ett företag, och vill ha betalt i rätt tid. Kunder vill

13

ha den tjänst eller produkt som de har beställt, men även information, service, kredit och
säkra leveranser. Investerare och långivare kan ibland vara samma aktör, och de fungerar
till viss del likadant eftersom båda lägger in kapital i bolaget. En investerare vill ha
avkastning och kan därför också fungera som ägare. En långivare vill ha både ränta och
säkerhet på det lånade kapitalet. Långivare vill också ha ekonomiskt stabila företag som
sköter amorteringar enligt överenskommelser. Samhället önskar att alla företag agerar
enligt samhällsnyttiga handlingar, dvs. skapar sysselsättning och betalar skatt. I gengäld för
detta ordnar samhället utbildningar och kommunikationer som företag har nytta av, var
media kommer in. (Skärvad, 2020)
Både Karlöf och Helin Lövingsson (2007) och Skärvad (2020) nämner intressentmodellen.
Det är en sammanställning av de intressenter som räknades upp i förra stycket, och var alla
intressenter är lika nära företaget. Grundtanken för en intressent är att man samarbetar med
företaget tills de belöningar man får i gengäld är lika stora eller överstiger det som man
själv ger. Det är alltså på företagets ansvar att se till att man kan återgälda samtliga
intressenter så att de hålls kvar. Karlöf och Helin Lövingsson (2007) skriver att
intresserelationerna behöver identifieras och analyseras för att kunna utvecklas och för att
hålla kvar alla intressenter. Eftersom alla intressenter är olika borde man analysera varje
intressentrelation enskilt, till exempel genom en SWOT-analys.
Ovan nämndes åtta olika intressenter. För att kunna ge belöning åt en intressent är det därför
troligt att det kommer att påverka en annan intresserelation negativt. För att ta ett exempel
så kan jag illustrera intresserelationerna mellan ägare och samhället. Samhället
upprätthåller till exempel vägkonstruktionerna i sådant skick att företag kan distribuera
både inköp och försäljning, samt även allmännyttiga saker som sjukvård. I gengäld vill de
ha medel av företag för att kunna finansiera allt detta, vilket sker i form av skatt. All skatt
som betalas minskar på den vinst som aktieägare baserar sin dividend på, vilket resulterar
i att ju mera skatt ett företag betalar, desto mindre avkastning får aktieägare. Det blir här en
intressekonflikt mellan samhället och ägarna, var företaget måste bedöma i hur stor mån de
ska lyssna på ägarna och samhället. (Skärvad, 2020)
Till samhället hör inte bara staten, utan också medmänniskor. Här kommer den problematik
in som beskrivs i kapitel 2, om skatteplanering och det humanistiska perspektivet. Är det
moraliskt och etiskt försvarbart att skatteplanera? Åsikterna är ungefär lika många som det
finns antal människor, och som Gribnau och Jallai (2017) skriver så gäller denna

14

frågeställning i lika hög grad företag som privatpersoner. Oavsett var man positionerar sig
i frågan så kommer det att finnas avvikande åsikter, både om skatteplanering som sådant
och hur man på samma gång är tillmötesgående mot alla intressenter.
Ett ideal vore om man skulle kunna mötas med alla parter, men företagsledningen måste
här göra väl avvägda bedömningar över vad som är bäst. Trots allt står det i ABL 1:8 att
”bolagets ledning skall omsorgsfullt främja bolagets intressen”. Det är därför på
ledningens ansvar att tillgodose samtliga intressenter, det handlar om att hitta en balans
mellan alla intressenters krav och önskemål så att det inte påverkar företagets överlevnad
om en eller några av intressenterna skulle dra sig bort (Skärvad, 2020).

3.3 Vad är skatteplanering?

Skatteplanering handlar om att genom olika tillvägagångssätt försöka minska på den
beskattningsbara vinsten. Detta kan ske på olika sätt beroende på vilken företagsform man
har valt, men också hur stort företaget är. Oats (2019) skriver att under de senaste åren har
skatteplanering blivit allt mer komplext, och att förståelsen kan variera stort mellan olika
parter. Skatteplanering har från att ha varit ett fenomen vars parametrar var väl förstådda
av skattskyldiga och skattespecialister, blivit politiskt laddat med en stor spridning av
variationer, tolkningar och förståelser.
Walden & Leppiniemi (2020) skriver att man kan dela in skatteplanering i tre olika nivåer;
strategisk skatteplanering, taktisk skatteplanering och operativ skatteplanering. Strategisk
skatteplanering berör företagets strategi och vilka mål man med denna strategi ska uppnå.
Strategiska val som berör beskattningen är val av bolagsform och hur man vill bygga upp
företaget.

Till

denna

kategori

hör

även

verksamhetsöverlåtelser,

aktiebyten,

företagssanering, företagsköp och -försäljning och andra företagsarrangemang.
Med taktisk skatteplanering avser man att visa på vilket sätt man kan uppnå målen för den
avsedda perioden. Dessa mål är ofta relaterade till åtgärder som kräver ett visst målresultat
för redovisningen och beskattningen. Gällande redovisning kan det till exempel handla om
implementering av ett visst utdelningsbelopp, upptagande av och återbetalning av aktielån
och återköp av egna aktier. Taktiska skatteval inkluderar grundläggande lösningar för att
hantera

ägarens

privata

ekonomi,

så

som

ägarens

anställningsförhållande,

dividendutdelningsmål, val av räkenskapsperiod, periodisering av investeringar och andra
affärsekonomiska förhållanden mellan företaget och ägaren som aktieägarlån, hyresavtal

15

och köpeavtal. Det handlar alltså om lösningar som är relativt enkla att ändra. (Walden &
Leppiniemi, 2020)
I en undersökning från 2018 där man granskat hur den operativa ledningen påverkat
relationen mellan skatteplanering och ekonomiska begränsningar konstaterades att företag
med sämre styrning hade större problem med att aktivt kunna skatteplanera, jämfört med
företag som har en stark företagsledning. (Bayar, Huseynov, & Sardarli, 2018) Här krävs
alltså ett team-arbete med flera personer för att taktiska val ska kunna göras på ett sätt som
företaget kan dra nytta av. Att företag och ledning sätter olika mål hjälper inte om inte hela
personalen är en del av det och arbetar mot samma mål.
Operativ skatteplanering innebär att all redovisning och upprättande av bokslut ska ske
enligt gällande lagstiftning och rättspraxis, och det utförs genom att granska alla händelser
i bolaget med lagstiftning som grund. Operativ planering handlar om att säkerställa att
enskilda åtgärder genomförs korrekt med hänsyn till de mål som fastställt gällande
redovisning

och

beskattning.

Till

operativ

planering

hör

saker

som

inventeringsinstruktioner, lämpliga och tillåtna förfaranden i bokföringen, tillräckliga
nedtecknade mötesprotokoll och övervakning. Om företagets hela organisation förstår
instruktioner och följer dessa, uppkommer automatiskt tillräckliga evidens och underlag för
alla transaktioner i bolaget. På det här sättet hålls till exempel lagret kurant, och inga gamla
och/eller osäkra fordringar hänger med från år till år. Därför är det viktigt att inte endast
ledningsgruppen eller chefer förstår den operativa planeringen, utan att hela personalen
skulle fortbildas i detta. (Walden & Leppiniemi, 2020)
Utgående från denna indelning kan skatteplanering förklaras med tillvägagångssätt och
metoder som görs för att optimera beskattningsbeloppet så att företaget betalar så lite skatt
som möjligt på sin inkomst. Enligt en publikation på Skatteförvaltningen i Finlands
hemsidor (Määttä & Puolakanaho, 2016) så har en skattskyldig rätt att välja sådana
tillvägagångssätt som ger det optimala slutresultatet både gällande skattebeloppet och den
övriga helheten, om det ligger affärsekonomiska orsaker till grund för skatteplaneringen.
Om man tar till sådana handlingar som är främmande för lagens syfte kan den uteblivna
betalda skatten påföras den skattskyldige genom uppskattning.
För att förhindra olaglig skatteplanering har paragrafer om detta införts i en del lagar, bland
annat i NSL (360/1968), lagen om skatt på arv och gåva (378/1940), mervärdesskattelagen
(1501/1993), punktskattelagen (182/2010) och i lagen om överlåtelseskatt (931/1996). Den

16

kanske mest kända paragrafen om kringgående av skatt återfinns i 28 § i lagen om
beskattningsförfarande (1558/1995), vilken även kallas för generalklausulen i dessa
sammanhang. (Määttä & Puolakanaho, 2016)
I generalklausulen stadgas att ”ett förhållande eller en åtgärd [som har] givits sådan
rättslig form som inte motsvarar sakens egentliga natur eller syftemål, skall vid
beskattningen förfaras som om den riktiga formen hade använts i saken”. Med det här
menas att om man har gjort något som enligt lag är accepterat, men det enda syftet med
handlingen är att kringgå skatt, så ska beskattningsbeloppet fastställas enligt uppskattning.
Den skattskyldige ska här också ges möjlighet att höras innan det nya skattebeloppet
fastställs. (Lag om beskattningsförfarande 18.12.1995/1558, 2020) Generalklausulen ger
utrymme för tolkning av om en handling verkligen har gjorts för att kringgå skatt. Detta är
en av orsakerna varför skatteplanering är problematiskt och det här problemet faller inom
gråzonen mellan skatteplanering och skattebrott, där fall kan avgöras baserat på motiv och
uppsåt i stället för på rättslig grund.
Det faller alltså till stor del på företagen hur de tolkar lagen och vad som är tillåtet med
skatteplanering. Vill man följa ”the spirit of the law” (lagens anda) eller väljer man att se
vart ord för sig? Sett från ett samhälleligt och socialt ansvars perspektiv så borde företag
betala skatt i det land där det är verksamt. Detta för att ge tillbaka till det samhälle som ger
dem förmåner som ger individen men också företaget en bättre välfärd. Ett
välfärdssamhälle är till stora delar uppbyggt på skatteintäkter. (Peters, 2013)

3.4 Skatteplaneringsmetoder

Nedan presenteras några skatteplaneringsmetoder enligt vad som är mest vanligt för små
och medelstora företag. Några av tillvägagångssätten kan baseras på lagrum eller praxis.
Eftersom företag av den här storleken ofta kan ingå i koncerner, kommer även
koncerninterna tillvägagångssätt att behandlas. Samtidigt är dessa koncernföretag ofta
belägna i olika länder med ägare och intressenter som kanske finns i andra länder än själva
verksamhetssorterna, ochdärför tas också gränsöverskridande skatteplanering med. Enligt
den litteratur som har använts nedan har skatteplaneringsmetoderna valts ut som de mest
vanliga tillvägagångssätt att använda sig av gällande företag av denna specifika storlek,
som pro gradu-avhandlingen baseras på.

17

3.4.1 Periodisering
Periodiseringar handlar om att allokera tillgångar och skulder rätt så att de endast påverkar
periodens resultat enligt vad som har förverkligats. Den vanligaste formen av
periodiseringar är avskrivningar, men hit hör också reserveringar och liknande
transaktioner. Har man köpt in en produktionsmaskin och förväntar sig att den ska generera
intäkter i åtminstone sju år framåt, ger det inte en rättvis bild av periodens resultat om
maskinens hela anskaffningsutgift kostnadsförs under ett år och de följande åren uppstår
endast inkomster och inga utgifter. Därför väljer företag att enligt gällande lagrum aktivera
en tillgång i balansräkningen, för att varje år göra avskrivningar för att minska på det
aktuella värdet för tillgången. (Andersson & Frände, 2014) På det sättet ger
resultaträkningen en rättvisande bild av vilka kostnader och inkomster som uppkommit
under året, och balansräkningen visar vilka tillgångar företaget har så nära det aktuella
marknadsvärdet som möjligt. Det är av stor vikt att balansräkningen motsvarar verkligheten
eftersom den används bland annat vid jämförelse av konkurrenter, och vid företagsköp är
den en viktig del när köpesumman bestäms.
Regleringar om avskrivningar kan hittas i BokfL kapitel 5, i NSL kapitel 3 och i IskL 114
§. Vid förvärv av en tillgång ska den värderas till gängse pris och aktiveras som sådan i
balansräkningen. Detta gäller de flesta typer av tillgångar, såsom byggnader,
konstruktioner, anläggningar, lösöre, patent, licenser och andra tillgångar. Även större
reparationer och förbättringar kan aktiveras. På alla sådana tillgångar som slits eller som
värdet minskar för vid användning, även kallad förslitning underkastade tillgångar, ska
avskrivningar göras. Har ett företag en torvmosse, ett stenbrott eller liknande tillgång ska
det enligt NSL 38 § avskriva till det belopp som motsvarar den förbrukade mängdens andel.
Sådana tillgångar som inte berättigar till årlig avskrivning kallas förslitning ickeunderkastade tillgångar och är enligt NSL 42 § till exempel anslutningsavgifter,
markområden och aktier. (Lag om beskattning av inkomst av näringsverksamhet
24.6.1968/360, 2021) Dock är det tillåtet att göra en avskrivning om man kan bevisa att
anskaffningsutgiften

väsentligt

och

varaktigt

understiger

den

aktiverade

anskaffningsutgiften (Andersson & Frände, 2014). För små anskaffningar som understiger
850 euro eller om livslängden understiger 3 år kan man dra av den totala kostnaden under
samma räkenskapsperiod. (Skatteförvaltningen, 2020a)
Enligt BokfL 5 kap. 5 § ska det vid aktivering av en tillgång samtidigt göras upp en
avskrivningsplan genom att uppskatta hur stor värdeminskningen beräknas vara per år.

18

Anskaffningsutgiften ska kunna klarläggas genom till exempel kostnadskalkyler, och en
avskrivningsplan ska göras baserat på kalkylerna. Utformningen av avskrivningsplanen
bestäms enligt vilken typ av tillgång det är. En linjär avskrivningsplan innebär att
anskaffningsutgiften avskrivs till samma belopp under en viss tid, vanligen 5–10 år.
Exempel på sådana tillgångar är goodwill, licenser och andra immateriella tillgångar.
Degressiva avskrivningar betyder att man avskriver en viss procentenhet av utgiftsresten
tills livslängden upphör eller tillgången blir såld. (Yritystulkki.fi, u.d.)
Tillåtna avskrivningsprocentenheter finns bestäms i NSL. För maskiner, inventarier och
annat lösöre är det enligt 30 § tillåtet att avskriva upp till 25 procent av utgiftsresten per år.
I 34 § bestäms resten av procentenheterna. Bostads- och kontorsbyggnader får avskrivas
upp till 4 procent per år, byggnader och konstruktioner får avskrivas med max 7 procent
per år och övriga lätta konstruktioner som gjorts av trä eller liknande material,
lagerbyggnader och byggnader som uppförts för forskningsverksamhet får avskrivas med
högst 20 procent per år. All denna värdeminskning ska tas upp i resultaträkningen under
”avskrivningar”, där alla typer av avskrivningar samlas. (Lag om beskattning av inkomst
av näringsverksamhet 24.6.1968/360, 2021)
För skatteåren 2020 – 2023 har man gjort ett undantag gällande avskrivningar i
beskattningen. Man har möjlighet att göra avskrivningar på maskiner och anläggningar upp
till 50 procent under ett år, förutsatt att investeringen tagits i bruk 1.1.2020 eller senare.
(Skatteförvaltningen, 2020a)
Här kommer skatteplaneringen av avskrivningar in. I bokföringen väljer man den
avskrivningsplan som bäst lämpar sig för tillgången som följer de procentenheter som
fastställts i NSL. De procentenheter som fastställts i NSL utgör endast taket för vad som är
möjligt, det är alltså helt fritt att välja en lägre procent så länge det motsvarar tillgångens
förväntade livslängd. Detta kallas för bokföringsmässiga avskrivningar. Skattemässiga
avskrivningar är de avskrivningar som man beaktar i beskattningen och kan inte överstiga
de procentenheter som finns i NSL. De utgör också skillnaden mellan de avskrivningar som
gjorts i bokföringen och det belopp man har beaktat i beskattningen. (Green, 2011) Denna
differens

mellan

resultaträkningen

bokföringsmässiga
under

rubriken

och

skattemässiga

förändring

av

avskrivningar

avskrivningsdifferens

bokas

i

och

i

balansräkningen som avskrivningsdifferens. Exakta placeringar för posterna hittas i

19

bokföringsförordningen

(1339/1997).

Denna

typ

av

avskrivningar

kallas

för

överavskrivningar och minskar således den beskattningsbara inkomsten.
Har det gjorts överavskrivningar är det möjligt att under följande år helt eller delvis återta
överavskrivningen, vilket kallas underavskrivning. Då sker bokningen spegelvänt, dvs.
ökar på resultatet. (Green, 2011) Det går alltså inte att först göra en underavskrivning innan
en överavskrivning har gjorts, eftersom det i sådana fall inte finns någon extra avskrivning
att återta.
Varför vill man då använda sig av över- och underavskrivningar? Enligt Green (2011)
motiveras det främst av skatteplaneringsmässiga skäl. Vill man av någon orsak visa ett
sämre resultat eller minska på det beskattningsbara beloppet, så används ofta
överavskrivningar. Händer det sig däremot att företaget visar ett sämre resultat än väntat så
är det möjligt att göra underavskrivningar och genom det öka vinsten. Vad företag visar för
resultat kan påverka till exempel investerares syn på om företaget upplevs vara värt att satsa
pengar i, och även banker är intresserade av bokslut vid kreditgivning.

3.4.2 Egen personal och inhyrd arbetskraft
En person som utför någon form av arbete för ett företag är antingen inhyrd arbetskraft eller
anställd. Enligt Engblom och Adamsson (2011) är den bestämmande faktorn om
inkomstskatten behandlas som förskottsinnehållning, dvs. innehålls innan utbetalning av
ersättning, eller om hela ersättningen betalas ut och mottagaren sköter skatten. Dock
behöver inte ersättningen ges i pengar, men ska motsvara gängse värde av utfört arbete.
Företagare ska enligt lagen sköta förskottsinnehållningen, inklusive de sociala kostnader
som innehålls från lönen. Dessa kostnader består av, förutom förskottsinnehållningen, även
pensionskostnader, sjuk-, olycksfalls- och arbetslöshetsförsäkringsavgifter och andra
eventuella kostnader såsom fack- och medlemsavgifter. Skulle en anställd ha
utmätningsskulder anhålls också dessa från lönen. (Engblom & Adamsson, 2011)
Förskottsinnehållningens storlek bestäms utifrån den personliga skattedeklarationen som
görs årligen, och arbetsgivaren innehåller denna andel enligt skatteprocenten som finns på
den anställdas skattekort. (Määttä & Selkäinaho, 2020) De andra avdragen bestäms årligen
enligt den nationella lagstiftningen, men också enligt EU-lagstiftning och de internationella
avtal om social trygghet som Finland har ingått. Beloppen varierar beroende på i vilken

20

ålder den anställda är. Määttä och Toivonen (2021) skriver att arbetsgivaren drar av
arbetstagarnas del av kostnaderna från bruttolönen, men betalar själv också en viss
procentenhet. En arbetsgivare är skyldig att anmäla och deklarera alla prestationer som
gäller löner och lagstadgade arbetsgivaravgifter. Dessa ska betalas följande månad den
tolfte. (Määttä & Toivonen, 2021)
Med stöd av en sammanställning över de sociala kostnadernas storlek för år 2021 (Suomen
Yrittäjät, u.d.) ges som följande en kort beskrivning av hur detta fungerar i praktiken.
Förutom förskottsinnehållningen ska följande avdrag göras för en person som är 30 år
fyllda och med en medelinkomst på 45 000 euro per år: pensionsförsäkringsavgift (ArPL)
7,15 procentenheter och arbetslöshetsförsäkringsavgift 1,4 procentenheter. Därutöver
betalar

arbetsgivaren

17,65

procentenheter

för

pensionsförsäkringsavgifter,

0,5

procentenheter som arbetslöshetsförsäkringsavgift, en sjukförsäkringsavgift på 1,53
procentenheter,

arbetsolycksfallsförsäkringspremie

på

0,7

procentenheter

och

grupplivförsäkringspremie på 0,07 procentenheter. När dessa kostnader för arbetsgivaren
summeras och divideras med den fiktiva anställdas bruttolön på 45 000 euro, motsvarar
detta 20,4 procentenheter av bruttolönen. Baserat på denna uträkning kan man alltså
konstatera att en arbetsgivare betalar ungefär 20 procent av lönen i övriga utgifter, förutom
de uppenbara utgifterna såsom lön för en anställd.
Det finns en del skattefria naturaförmåner som en anställd kan få. Till dessa hör främst
kostförmån, bilförmån, garageförmån, bostadsförmån, telekommunikationsanslutningar
och telefonförmån. Naturaförmånerna beskattas för arbetstagaren enligt nyttjandeprincip
och utgör därmed inkomst för den tidsperiod då den anställda har kunnat utnyttja detta
(Määttä & Palomäki, 2021). Förmånernas eurobelopp per månad bestäms enligt förmånens
natur och gängse värde, till exempel är en ny bils förmånsvärde högre än en tio år gammal
bils förmånsvärde. (Engblom & Adamsson, 2011)
Andra personalförmåner som är avdragbara för arbetsgivaren är enligt Engblom och
Adamsson (2011) personalrabatter på varor och tjänster som arbetsgivaren producerar,
hälsovård som arbetsgivaren ordnar, mindre gåvor på till exempel bemärkelsedagar,
rekreations- eller hobbyverksamhet ordnade av arbetsgivaren och gemensam transport
mellan bostaden och arbetsplatsen på arbetsgivarens bekostnad. Detta återfinns också i IskL
§ 69.

21

Ett annat alternativ till arbetskraft är inhyrd arbetskraft, även kallat underleverantörer.
Dessa är självständiga företag som fakturerar enligt arbetsmängd eller enligt annan
överenskommelse, och i det mottagande företaget behandlas fakturan som vanliga inköp.
Således uppstår inga extra kostnader för den arbetskraften. Arbetet utgörs antingen i
uppköparens utrymmen eller i egna utrymmen. (Akava, FFC, Finlands näringsliv m.fl.,
2021)
För inhyrd utländsk arbetskraft ska den som låter utföra arbetet anmäla om detta till
Skatteverket. Beroende på skatteavtal (se 3.4.6) kan Finland beskatta den inhyrda
arbetskraften, men beskattningsrätten och anmälningsskyldigheten fastställs enligt
arbetstagarens hemland, och inte enligt företagets hemland. Oftast handlar detta om olika
bemanningsföretag eller andra serviceföretag. Det företag som låter utföra arbetet för vilket
arbetskraften behövs ska ta ut källskatt på arbetsersättningar som de därmed betalar till det
utländska företaget. Om det utländska företaget är ett juridiskt bolag är källskatten 13
procent, om det är en privat näringsidkare är källskatten 35 procent. (Skatteförvaltningen,
2019a)

3.4.3 Personalfonder
Personalfonder är en sammanslutning som lyder under ett företag, men är en enskild
skattefri enhet. En personalfond förvaltas av personalen vid det företag som har fonden.
Avsikten med en personalfond enligt Engblom och Adamsson (2011) är att företaget betalar
in resultat- eller vinstpremier årligen, baserat på företagets resultat, vinst eller enligt annat
som stadgats. För att kunna bilda en personalfond måste det ansvariga bolaget ha
regelbundet minst tio anställda, alternativt en omsättning som överstiger 200 000 euro per
räkenskapsperiod. Samtliga anställda tecknas som fondägare och har därmed rättighet till
en del av fondens medel, som antingen kan sparas som investering eller lyftas ut. De andelar
som lyfts ut ur en personalfond har en skattefri andel på 20 procent. Senast vid avslutat
anställningsförhållande eller vid pensionering får den anställda ut alla sina besparingar från
personalfonden. (Engblom & Adamsson, 2011)
Ett företag får vissa fördelar med att bilda en personalfond. Dels förbättras
belöningseffekten, då företaget på ett naturligt sätt kan informera om mål med arbetet och
kriterier för belöning för väl utfört arbete. Dels så betalar företaget inga lönebikostnader på
premierna och i beskattningen är alla utbetalda premier till fonden avdragbara. Som en

22

ytterligare fördel förstärker en personalfond den bild som företaget ger utåt, och bidrar till
att visa sig vara en ansvarsfull arbetsgivare. (Engblom & Adamsson, 2011)

3.4.4 Äga eller leasa tillgångar?
Företag köper olika tillgångar för att underlätta i sin verksamhet, expandera eller av andra
orsaker. Tillgångarna återfinns i företagets balansräkning, på den aktiva sidan. Men ibland
vill ett företag av olika orsaker hellre hyra tillgångar i stället för att köpa, Freeman (2003)
menar att det oftast beror på att företaget inte vill ha risken som ägande för med sig. Ett
alternativ till hyrning är att leasa en tillgång, vilket oftast gäller teknologisk utrustning eller
dyra maskiner. Wang och Richardson (2020) förklarar begreppet leasing som en finansiell
överenskommelse mellan två parter, var leasinggivaren ger en egendom till leasingtagaren
i utbyte mot ekonomisk ersättning. Egendomen stannar i leasinggivarens ägo, men
nyttjanderätten övergår på leasingtagaren. När den avtalade leasingtiden löper ut, kan
leasingtagaren välja om den vill köpa egendomen eller göra ett nytt avtal med en ny vara.
Det är vanligt att man tecknar en leasingperiod på egendomens förväntade livslängd.
Freeman (2003) skriver att en stor orsak till att man väljer leasing är på grund av
skattelättnader. Till exempel koncernbolag kan välja att köpa in en egendom som ett annat
koncernbolag leasar, och på detta sätt kan man flytta tillgångar vart det ekonomiskt, och
med tanke på riskerna, lönar sig bäst. Det bolag som köpt in tillgången får månatliga
inkomster för leasingen samt gör avskrivningar regelbundet, medan det företag som leasar
egendomen endast betalar en månatlig ersättning. Dock lyfts här ett varnande finger
gällande betalningarna. Enligt det leasingavtal som uppgjorts ska leasingtagaren betala
ersättning för egendomen, vanligen sker det månatligen. Om en betalning blir ogjord, kan
detta likställas med en utebliven amortering och företaget kan således hamna i en dålig
position.
Vid beslut om man ska köpa eller leasa en specifik egendom, presenterar Freeman en analys
av kostnader som uppstår med båda alternativen. Den första punkten är att man bör göra
upp en beräkning över underhålls- och försäkringskostnader som skulle uppstå. Dessa
kostnader realiseras för båda alternativen, men blir samtidigt avdragbara i beskattningen.
Följande punkt man bör fundera på är vilka utgifter ett köp skulle bära med sig, speciellt
om man måste finansiera köpet med externa medel var ränta uppstår. På samma sätt bör
man beräkna vilka fasta kostnader leasing skulle föra med sig, och vilken ränta som ingår

23

där. När hela egendomen är betald för respektive alternativ ska nettovärdet jämföras, för att
se vilket alternativ som snabbast ger det högsta värdet på egendomen. Det alternativ som
är mera attraktivt ska med fördel väljas. (Freeman, 2003)

3.4.5 Koncernbidrag
Varje juridisk person är skattskyldig enligt BokfL 1:1, se kapitel 3.1. Det medför att även
om ett företag ingår i en koncern så är vart företag enskilt skatteskyldiga, inte koncernen.
Marton och Pettersson (2018) skriver att i sådana situationer var något företag gör negativt
resultat kan man inom koncerner flytta över beskattningsbar vinst från en enhet till en
annan, genom så kallat koncernbidrag. Detta minskar på den beskattningsbara vinsten i det
givande företaget, och minskar på förlusten i det mottagande bolaget. I koncernbokslutet
syns inte dylika justeringar eftersom alla koncerninterna transaktioner elimineras vid
uppgörandet.
Samtidigt påminner Savander och Luukela (2021) om att det inte är helt fritt att flytta över
medel som man själv behagar, utan det finns lagstiftning för att begränsa detta. I lagen om
koncernbidrag vid beskattningen (1249/1988) förklaras koncernbidrag i 2 § som ”annat
bidrag än kapitalplacering som inte enligt lagen om beskattning av inkomst av
näringsverksamhet får avdras från inkomsten”. Som kapitalplacering räknas till exempel
överföring av räntor eller annat kapital. För att ett koncernbolag ska kunna ge
koncernbidrag till ett annat koncernbolag behöver man tillämpa NSL på beskattningen av
både givaren och mottagaren. Dock kan inte depositionsbanker, kreditinstitut eller
försäkrings- eller pensionsanstalter ge eller ta emot koncernbidrag, enligt 7 §. I 3 § stadgas
att för att kunna ge koncernbidrag bör det givande bolaget äga direkt eller indirekt 90
procent av aktiekapitalet i det mottagande bolaget. Koncernförhållandet ska också ha
fortgått under hela räkenskapsperioden.
För att kunna ge eller ta emot koncernbidrag så bör både givaren och mottagaren vara av
inhemskt ursprung. Detta motiveras med att det säkerställer symmetrin, dvs. både inkomst
och avdrag redovisas som skattepliktig inkomst i Finland. För sådana samfund som har sitt
säte i en annan EU/EES-stat, men har ett fast driftställe i Finland, får enligt Europeiska
unionens funktionssätt (FEUF) inte diskrimineras utan ska likställas med inhemska bolag
och kan därmed ge eller ta emot koncernbidrag. I skatteavtal (se kapitel 3.4.6) förekommer

24

att man förbjuder diskriminering av fasta driftställen, men det betyder inte att det går att ge
och ta emot koncernbidrag över landsgränser.
Även om ett visst bolag kan ses som inhemskt enligt lagstiftningen kan denne ha sin
hemvist i ett annat land enligt det landets skatteförfaringar. Det här skulle kunna medföra
dubbelbeskattning, och som hjälp har man i skatteavtal med flera länder bestämmelser om
vilkendera avtalsstaten bolaget anses ha som hemort. Om en givare eller mottagare av
koncernbidrag har sin hemort i ett annat land än Finland enligt ett skatteavtal, är
koncernbidrag i regel inte möjligt. Undantaget här skulle gälla om företaget har ett fast
driftsställe i Finland. (Savander & Luukela, 2021)
Beloppet på koncernbidraget får enligt 6 § inte överstiga näringsverksamhetens resultat före
avdrag för koncernbidraget. Det här betyder att även om bolaget har andra inkomster än
näringsinkomst, kan det avdragbara koncernbidragets maximibelopp inte bli högre än
inkomsten från näringsverksamheten. Koncernbidraget utgör för mottagaren alltid
skattepliktig inkomst i sin helhet, oberoende om beloppet är helt eller delvist avdragbar i
givarens beskattning. Skulle en överföring av tillgångar ske som inte uppfyller kraven för
koncernbidrag enligt koncernbidragslagen, anses dessa vara icke-avdragbara koncernstöd
enligt NSL 16 §. Dit hör till exempel fall där överföringarna har skett i syfte att förbättra
ett aktiebolags ekonomiska ställning. (Savander & Luukela, 2021)

3.4.6 Internationell skatteplanering och skatteavtal
Internationell skatteplanering handlar om att man får inkomster från flera länder. Dessa
inkomster ska beskattas någonstans, samtidigt som man oftast inte vill beskatta samma
belopp två gånger (så kallad dubbelbeskattning) i två olika länder. Sett till det ekonomiska
perspektivet vill säkert de flesta allokera inkomsten till det land var inkomstbeskattningen
är lägst. Procedurerna för företag och privatpersoner följer i stort varandra, men beroende
på omständigheter kan de skilja sig lite.
Att ha försäljning och inköp utomlands är något som de allra flesta företag är vana vid. Om
all försäljning och inköp sker från ett driftställe i Finland, ska också allt beskattas i Finland.
Skulle ett finländskt företag däremot ha ett fast driftställe i ett annat land, sker all
redovisning enligt det landets reglementen. Därmed ska det utländska beskattningssystemet
också tillämpas på all beskattningsbar inkomst. Företaget, med hemort i Finland, ska också
här betala inkomstskatt på all affärsverksamhet, och det kan i sådana fall uppstå

25

dubbelbeskattning. För att undgå dubbelbeskattning kan företaget yrka på undanröjande av
dubbelbeskattning, vilket framgår i företagets skattedeklaration. Undanröjningen sker alltså
i Finland då detta är hemland. (Skatteförvaltningen, 2015c)
Dubbelbeskattning kan undanröjas på två olika sätt i Finland: genom avräkningsmetoden
eller undantagandemetoden. Vid avräkningsmetoden, som används i första hand, beskattas
den utländska inkomsten enligt Finlands skattepolitik, och sedan görs ett avdrag på den
betalda utländska skatten. Beloppet som avräknas kan inte överstiga den finländska skatten,
utan kan maximalt nollas. Undantagandemetoden används endast om skatteavtalet mellan
länderna förutsätter detta, och medför att utlandsinkomsten inte tas med i beräkningarna då
man fastställer den beskattningsbara inkomsten. Företag kan inte heller dra av utgifter och
räntor för förvärvande av sådan inkomst, då den inte är beskattningsbar. Dock är skattefri
dividender ett undantag här eftersom man får dra av utgifter och räntor som hänför sig till
sådana dividender. (Skatteförvaltningen, 2019b) I övrigt fastställs beskattningen av
dividender, räntor och royalties enligt uppgjorda skatteavtal. (Skatteförvaltningen, 2015c)
Skulle utlandsinkomster ha beskattats i strid med skatteavtalet i källstaten för inkomsten,
ska återbäringen av överbetald skatt ansökas från källstaten för inkomsten. Ett företag kan
i vissa fall behöva lämna in ett hemvistintyg över den sökandes hemland till ansökan om
återbäringen, och det fås från Skatteförvaltningen i Finland. I sådana fall att
återbäringsansökan inte löser sig och den andra staten har tolkat inkomstens natur på annat
sätt än man skulle ha gjort i Finland, finns det skäl att den skattepliktige kontaktar den egna
skattebyrån i Finland. Skulle Skatteförvaltningen godkänna motiveringarna om återbäring
kan detta rättas i den finländska beskattningen i stället. (Skatteförvaltningen, 2015b)
Skatteavtal är överenskommelser mellan länder som gäller utbytande av information mellan
myndigheter om beskattning. I Finland är det Finansministeriet som förbereder skatteavtal,
som inkluderar inkomstskatteavtal, arvs- och gåvoskatteavtal, myndighetshandräckning
samt avtal om informationsutbyte. Det huvudsakliga målet med dessa avtal är att eliminera
dubbelbeskattning och det sekundära målet är att förverkliga enkel beskattning.
(Finansministeriet, u.d.) De gällande skatteavtalen hittas på Finlex.fi och är ungefär 70 till
antalet. Vid oklara situationer kan det som företag löna sig att begära en redogörelse över
skattebemötandet av den lokala skattemyndigheten i god tid innan verksamheten vid den
tilltänkta destinationen utomlands inleds. (Skatteförvaltningen, 2015a)

26

Enligt ett direktiv (DAC6-direktivet) från Europeiska unionen som trädde i kraft 25.6.2018
ska man minska på aggressiv skatteplanering och öka på transparens i beskattningen genom
att rapportera till Skatteförvaltningen om vissa fall av skatteplanering över statsgränser.
Detta gäller främst de tjänsteleverantörer inom EU-området som deltar i att planera,
marknadsföra och/eller genomföra tjänsterna. I praktiken betyder detta t.ex. advokater,
skattekonsulter, aktörer inom finansbranschen och moderbolag i koncerner. Det som är
föremål för anmälningsskyldigheten är skatteplaneringsstrukturer var parterna i
arrangemanget är från fler än ett land, och arrangemanget innefattar minst ett sådant
kännetecken som tyder på undvikande av skatt. Skatteförvaltningen har gjort upp en figur
med tydliga instruktioner över när ett arrangemang ska anmälas, vilket hittas på deras
hemsida. (Skatteförvaltningen, 2021)

27

4 Metod
I detta kapitel går jag in på vilken metod som används för avhandlingens undersökning.
Forskningsmetoden diskuteras och prövas, den bäst lämpade tekniken diskuteras och även
undersökningens reliabilitet och validitet granskas.

4.1 Val av forskningsmetod

De vanligaste forskningsmetoderna, kvalitativ och kvantitativ forskningsmetod,
härstammar från två olika traditioner av den vetenskapliga filosofin. Den grundläggande
skillnaden mellan dem ligger enligt Slevitch (2011) i frågan om ontologi och epistemologi.
Enligt Bryman och Bell (2017) handlar ontologi om de sociala entiteternas natur eller art.
Det viktiga i sammanhanget är om sociala entiteter ska uppfattas som objektiva enheter
med en yttre verklighet, eller om de ska ses som konstruktioner som bygger på
uppfattningar och handlingar. Epistemologi handlar om vad som är eller vad som ska
betraktas som kunskap inom ett ämnesområde. (Bryman & Bell, 2017)
Bland forskare och författare finns det olika åsikter om vad som åtskiljer kvalitativ och
kvantitativ metod. Bryman och Bell skriver att vissa menar att det handlar om
grundläggande skillnader medan andra tycker att det inte längre finns någon användbar
skillnad. Dock konstaterar de att det finns tendenser till att skillnaderna skulle bli större
med tiden. Det som vanligen definierar forskningsmetoderna är hur urvalet för studien görs,
nämligen att kvantitativa studier mäter olika företeelser medan kvalitativa studier antingen
inte alls mäter något alternativt mäter på något annat sätt.
Enligt Bryman och Bell går det alltså att utläsa att det finns en markant skillnad mellan
kvalitativa och kvantitativa metoder. Åsberg (2001) däremot hävdar att uppdelningen i
kvalitativ och kvantitativ metod är onödig eftersom respektive metod ”hänvisar till de
egenskaper hos de fenomen vi söker kunskap om”. Kort sagt är kvalitativa data i ord och
kvantitativa data i siffror och därutöver behövs ingen uppdelning göras eftersom vi behöver
båda delarna för att förstå ett fenomen. Många författare menar ändå att det finns andra
skillnader som går djupare in i den kunskapsteoretiska grundvalen och även andra
frågeställningar. Även om Åsberg menar att det är onödigt med en uppdelning av
kvalitativa och kvantitativa metoder, menar han nog att det finns skillnader mellan dessa
båda teorier eftersom han de facto konstaterar att kvalitativa data handlar om ord medan

28

kvantitativa data handlar om siffror. Detta konstaterande stämmer överens med Brymans
och Bells förklaring om att den mest väsentliga skillnaden mellan de båda metoderna är
vilken typ av data man samlar in.
Syftet med min avhandling är att ta reda på vilken roll skatteplaneringen har under hela
räkenskapsperioden, och därmed också hur det görs. Det är alltså inte hur många svar som
erhålls som ligger i fokus, utan substansen i svaren. Därför kan man utgående från Bryman
och Bells och Åsbergs förklaringar ovan konstatera att en kvalitativ forskningsmetod
lämpar sig bättre för den här typen av undersökningar, då det finns möjlighet att få mera
djupgående, men färre, svar. Med ett kvalitativt förhållningssätt i bakgrunden kommer även
det ontologiska perspektivet att beaktas.
Det ontologiska perspektivet kan (som nämnts ovan) förklaras som antaganden om
verklighetens natur, och därmed fastställs det vi vet. Enligt Leavy (2014) är ontologi också
ett perspektiv som visar vad och hur vi kan lära oss av denna verklighet. I detta perspektiv
erkänns och värderas subjektivitet, vilket stämmer överens med syftet och
forskningsfrågorna för denna studie. Här beaktas personers erfarenheter och kunskap, vilket
skulle kunna ge djupare svar vid personliga intervjuer. (Leavy, 2014) Därför kommer
datainsamlingen att ske genom kvalitativa intervjuer med nyckelpersoner som har utvalts
enligt företagens storlek, geografiska läge och vilken position personen har i företaget.

4.1.1 Kvalitativa intervjuer som datainsamlingsmetod
Att använda sig av intervjuer som datainsamlingsmetod är väldigt vanligt, och inte enbart
inom kvalitativ forskning. Bryman och Bell (2017) och Flick m.fl. (2004) konstaterar
samtliga att det är en av de vanligare metoderna att använda sig av. Det mest väsentliga
med kvalitativa intervjuer är att fokus ligger mera på den intervjuades åsikter och
synpunkter, framför forskarens intressen (Bryman & Bell, 2017). Man uppmanar alltså den
intervjuade att till viss del gå sin egen väg i intervjun och själv bestämma vad som är
relevant för varje fråga. En intervjuguide med frågor finns med som stöd för intervjun och
hjälper både intervjuaren och den intervjuade att se den röda tråden i intervjun och att hålla
sig på någorlunda rätt spår. Detta kallas semistrukturerad intervju (Bryman & Bell, 2017)
och återspeglar denna avhandlings syfte: att få reda på hur de intervjuade nyckelpersonerna,
och därmed förtagen, förhåller sig till skatteplanering.

29

Vid uppgörande av en intervjuguide bör man utgå från vad avhandlingens syfte och
forskningsfrågor är, för att försäkra sig om att man på något plan får användbart material
att analysera. Frågorna ska gärna vara uppställda enligt den bakgrundsinformation som
redan samlats in, men de behöver inte frågas i den ordning som står i intervjuguiden. En
kvalitativ intervjuguide ska vara utformad så att den intervjuade kan svara fritt enligt egna
åsikter och erfarenheter, och därmed kunna ge information som senare kan användas i
analyserna. Det är också önskvärt att den som intervjuar är alert och kan ställa frågor utöver
den uppgjorda intervjuguiden, om respondentens svar skulle ge sådana möjligheter. Att
ställa ledande frågor borde undvikas, så inte forskarens åsikter och övertygelser får en
central roll. Samtidigt ska man vara uppmärksam på att man använder ett sådant språk som
är naturligt i sammanhanget, och att respondenten förstår vad som menas. Intervjuguiden
ska hålla samma språknivå som intervjuaren använder sig av under intervjun. (Bryman &
Bell, 2017)

4.1.2 Urval och utförande
Enligt de avgränsningar som presenterades i kapitel 1 så är målpersoner för intervjuerna
personer på nyckelpositioner vid sådana företag som passar in på medelstora företag.
Medelstora företags uppbyggnad, strategi och tillvägagångssätt kan variera väldigt mycket,
och därför ligger fokus i första hand på att få respondenter från företag som ligger inom
samma bransch. Detta lyckades dessvärre inte, så empirin representerar därför flera
branscher. Av nio tillfrågade intervjuades fyra respondenter, de övriga svarade antingen
nekande eller så erhölls inget svar alls.
De branscher som slutligen valdes är transport, automation, stål- och metallindustrin.
Transportbranschen är speciell för sig, eftersom det där är mycket vanligt med
underleverantörer alternativt inhyrd arbetskraft, eftersom personalkostnaderna kan skjuta i
höjden på grund av alla skattefria förmåner i form av till exempel kilometerersättning och
dagtraktamenten. De tre övriga företagen är verksamma inom olika branscher, men har
tillverkning gemensamt och fungerar därför på liknande sätt i den dagliga verksamheten.
Intervjuguiden gjordes upp enligt den teori som har behandlats i avhandlingen, och frågorna
placerades i tre kategorier. I den första kategorin finns allmänna frågor om företaget och
respondenten, för att jag i empirin skulle kunna ge en så rättvisande presentation som
möjligt av respondenten. Den följande kategorin innehåller frågor om företagets

30

skatteplanering och var de placerar sig där och i den sista kategorin går frågorna in på djupet
och olika skatteplaneringsmetoder behandlas specifikt. Intervjuguiden hittas som första
bilaga i slutet av avhandlingen.
Samtliga förfrågningar skickades ut via epost, med information om avhandlingen, bifogad
intervjuguide och information om när intervjuerna helst utförs och önskad svarstid på
email. På det sättet fick respondenterna i god tid bekanta sig med avhandlingens syfte och
läsa igenom intervjuguiden, för att sedan avgöra om de ställer upp. Förberedelsetiden
mellan svarstiden och intervjun var allt mellan fyra och tio dagar, vilket gav respondenten
tid att fundera igenom svaren utan att ledtiden blev för lång. Samtliga intervjuer räckte
mellan 30 och 60 minuter var.
Bryman och Bell poängterar att praktiska arrangemang som plats, tidpunkt och tekniska
apparater är viktigt att fundera över innan en intervju, för att undvika störande moment och
för att göra den intervjuade så bekväm och avslappnad som möjligt (Bryman & Bell, 2017).
Semistrukturerade intervjuer utförs främst ansikte mot ansikte, men om sådana möjligheter
inte finns kan det också ske via telefon eller epost. Målpersonerna för denna forskning är i
regel väldigt upptagna personer, och därför måste intervjuaren vara flexibel och respektera
detta. Intervjuerna hölls i första hand på respondentens arbetsplats, men önskades något
annat ställe var det min uppgift som intervjuare att vara flexibel. Eftersom skatteplanering
är ett känsligt ämne så hålls samtliga respondenters namn och arbetsgivare anonyma, detta
för att kunna få mera utförlig information om interna händelser.
Tid och plats för intervjuerna bestämdes av respondenterna. Samtliga intervjuer utfördes
på respondentens arbetsplats, förutom en som gjordes via Teams som videosamtal.
Eftersom vi lever i en pandemi och samhället inte helt har öppnats upp, gavs detta också
som ett alternativ. Samtliga respondenter gav sitt samtycke till inspelning av intervjun,
vilket gav mig mera utrymme för att engagera mig i intervjun och att låta samtalet flyta på
utan att behöva transkribera. Efteråt transkriberades intervjuerna i sin helhet.

4.2 Kritisk granskning av forskningen

En tillförlitlig och trovärdig forskning måste kunna ifrågasättas, och hålla mot den
prövningen. En viktig grund i en sund forskning är att den ska bygga på data av god kvalité.
För att bedöma om en forskning är av god kvalité använder man sig vanligen av reliabilitet

31

och validitet, både för kvantitativa och kvalitativa forskningar, vilket behandlas under
följande rubrik.
Ett argument mot denna undersöknings slutsatser är antalet respondenter och att så få
respondenter inte ger en tillräckligt heltäckande bild av hur företags skatteplanering ser ut.
Detta har jag som skribent reflekterat över, men på grund av den tidsram som en avhandling
av den här storleken har kunde inte flera respondenter fås tag på. Samtidigt kan tidpunkten
när avhandlingen skrevs vara en bråd tid för personer i ledande ställning inom ekonomi,
eftersom förberedning av budgeter och räkenskapsperiodens slut och bokslut kom emot.

4.2.1 Reliabilitet och validitet
Bryman och Bell (2017) skriver att reliabilitet och validitet inom kvalitativa forskningar
har ifrågasatts stort. Validitet handlar om mätbarhet, men i kvalitativa forskningar fästs
knappt någon vikt vid mätning, och därför skulle det inte ge något mervärde. Det finns
argumentationer för att kvalitativa forskningar i stället skulle bedömas utgående från
trovärdighet och äkthet, vilka kan delas in i flera underkategorier. En huvudsaklig
anledning till en sådan approach är att det sällan går att komma fram till endast en absolut
bild av den sociala verkligheten, vilket reliabilitet och validitet medför. (Bryman & Bell,
2017) Baserat på denna information kommer jag att använda mig av begreppen trovärdighet
och äkthet. Denna ståndpunkt är bättre anpassad för kvalitativa forskningar och förväntas
ge en mera utförlig granskning av forskningen.
Äkthet betyder att flera forskare ska baserat på undersökningens teoretiska inramning och
empiri kunna komma fram till samma slutsatser som jag i denna avhandling har gjort.
Äktheten gäller inte endast idag eller de kommande åren, utan om en forskare granskar
undersökningen tjugo år från idag ska det ändå gå att komma fram till samma resultat som
tidigare gjorts. Människan har också en tendens att endast vilja se det som överensstämmer
med ens egna övertygelser och undviker det som inte passar in i det mönster man är van
vid. Det här kräver att hela undersökningen innehåller tillräckligt med material och att det
är tydligt dokumenterat. (Wibeck, 2010)
I denna undersökning bedöms äktheten vara god, eftersom samtliga intervjuer gjordes i
avskilt rum utan andra störningsmoment. Svaren som respondenterna gav är baserade på
deras erfarenheter och individuella åsikter, och de ändrar inte vartefter tiden går, utan enbart

32

kompletteras. Skulle intervjuerna göras på nytt är det mycket troligt att svaren skulle bli
detsamma, även om det inte fullständigt går att reproducera dem.
Trovärdighet handlar om tolkningen av det material som har samlats in. Den största faran
för trovärdighet när det gäller semistrukturerade intervjuer är huruvida respondenterna är
ärliga i sina svar, eller om de väljer att svara det som är till exempel socialt accepterat.
(Wibeck, 2010) Skatteplanering är ett högkänsligt område, och detta märktes genom att
respondenterna var alla väldigt tydliga med att berätta att de på inget vis vill riskera att gå
emot lagen. Även misstro till konfidentialiteten kan påverka trovärdigheten. En annan sak
som kan påverka validiteten är urvalet för datainsamling, vilket också är aktuellt i denna
avhandling. Antalet respondenter kan kritiseras med att vara ett för litet urval för att kunna
representera en hel population, men som jag tidigare har nämnt så blev dubbelt så många
tillfrågade. De positioner som respondenterna har är trovärdiga och aktuella för
undersökningen, och där fanns ekonomichefer, vice vd och business controller
representerade. Baserat på ovanstående information bedömer jag avhandlingens
trovärdighet vara tillfredsställande.

33

5 Empiri
I detta kapitel presenterar jag resultaten från intervjuerna, som kommer att fungera som
bas för den analys som görs i det efterföljande kapitlet. Svaren presenteras i samma
ordning som den använda intervjuguiden, vilken kan hittas under rubriken ”Bilaga 1”
längst bak i avhandlingen.

5.1 Presentation av respondenter

Jag har intervjuat fyra respondenter till denna undersökning, enligt de kriterier för
målföretag som presenteras i kapitel 4. De är var och en i ledande ställning i ekonomifrågor
på sina respektive företag.
Respondent A har som arbetstitel business controller och jobbar i ett företag med ca 240
anställda. Företaget är ett dotterbolag, och tillsammans med fyra andra bolag bildar det en
koncern. Omsättningen på det företag var respondenten arbetar uppgår till ungefär 120
miljoner euro per år, och branschen där företaget är verksamt är stålindustri. Till
respondentens arbetsuppgifter hör månadsavslut, forecasting, budgetering och prissättning.
Respondenten har jobbat inom företaget med liknande uppgifter i ungefär elva år, men har
också arbetserfarenhet som inköpare sedan tidigare. På det stora hela görs beslutsfattandet
av ekonomiska och skattefrågor självständigt av respondenten, med större frågor som görs
i samklang med vd:n.
Respondent B jobbar i ett företag som tillhör en utländsk koncern med totalt ca 9 000
anställda, varav ca 180 anställda jobbar på målföretaget. Omsättningen uppgår till ungefär
30 miljoner euro per år och företagets bransch är metallindustri. Respondentens titel är
ekonomichef, har haft samma post i ungefär 20 år och till dennes uppgifter hör allt som rör
ekonomin, HR och IT. Det är alltså ganska omfattande arbetsuppgifter. Besluten som rör
bokföring och skatter ansvarar respondenten för själv, men är det större frågor så tas
besluten i samråd med ledningsgruppen och vd:n.
Respondent C:s företag är verksamt inom transport och ingår i en koncern på nio bolag,
med totalt ca 110 miljoner euro i omsättning. Antal anställda i hela koncernen rör sig runt
260 personer, varav ungefär 100 av dem jobbar för målföretaget. Respondenten är själv
ekonomichef för alla dessa bolag och ansvarar för ekonomin och stödfunktionerna. Där

34

ingår det strategiska och personalledarskapet med arbetsuppgifter som att göra upp de
strategiska linjerna, ansvara för alla policyn och styrdokument, förman för teamen inom
ekonomi och stödfunktioner, intern kontroll och regelefterlevnad. Respondenten har jobbat
ungefär åtta år med liknande uppgifter, men har också erfarenhet av försäljning, forskning,
allmän förvaltning och projektuppdrag. Beslutsfattande om ekonomi- och skattehantering
gör respondenten till stor del själv, men när det gäller till exempel internprissättning,
gränsöverskridande internprissättning, gällande aktiveringspolicyn eller andra saker så tas
besluten i samråd med ledningsgruppen, vd:n och/eller styrelsen.
Den sista respondenten, respondent D, jobbar inom ett företag som tillverkar specialiserade
flyttsystem. Bolaget fungerar som moderbolag till totalt sju dotterbolag och har en
omsättning på ungefär 16 miljoner euro per år. Antal anställda rör sig runt 65 stycken. Till
respondentens arbetsuppgifter hör ekonomin, personalen och övergripande administration,
och arbetstiteln är vice vd. Beslutsfattandet görs oftast tillsammans med respondentens
högra hand, dvs. den som gör bokföringen i praktiken. I andra frågor, och speciellt sådana
frågor som påverkar också andra anställda, tas besluten tillsammans med berörda personer
alternativt de som påverkas av besluten. Vid specifika skattefrågor brukar respondenten
ofta begära utlåtande av revisorerna. Respondenten har jobbat ungefär 16 år med liknande
uppgifter, även om de ändrat allt efter tidens gång.

5.2 Respondenternas åsikter om skatteplanering

På frågan om hur respondenterna ser på skatteplanering som begrepp kom till viss del
varierande svar, även om de i grunden innehöll mycket liknanden förståelser. Den
vanligaste åsikten bland företagen baserat på respondenterna är att skatteplanering betyder
optimering av skattegrunden enligt vad lagen tillåter. Där ingår att behålla så mycket
likviditet som möjligt i bolaget och att få fram den största lönsamheten. Här var
respondenterna A och C huvudsakligen av samma åsikt, helt enligt förklaringen ovan.
Respondent C tillade att skatteplanering även är en helhetsbedömning av den egna
verksamheten, inhemsk och (om applicerbart) utländsk lagstiftning och enligt hur
ändamålsenligt det anses vara för företaget.
Respondent B tolkade skatteplanering på relativt samma sätt som respondent A och C, men
svarade också att ”i deras strategi så ska man [...] bidra till samhället och man ska liksom
sköta sina förpliktelser där man verkar”. Koncernen har alltså en konservativ syn på

35

skatteplanering och detta syns också i respondent B:s företag. De har det förhållningssättet
att man ska bidra till samhället enligt vad sig bör, och man ska ta sitt samhällsansvar.
Samtidigt påpekade respondent B att de alltid har haft en väldigt stabil kassasituation, så
av likvida skäl har det inte funnits behov av att skatteplanera. Tvärtom har det snarare varit
ett positivt problem för dem under flera år.
Respondent D var delvis av samma åsikt som respondent B, eftersom man i D:s bolag inte
pratar om skatteplanering i sig. Svaret på frågan om beskrivning av termen skatteplanering
blev att ”jag tycker inte om termen för jag tänker att det är någonting smutsigt och något
man inte ska hålla på med”. På följdfrågan om varför begreppet uppfattas så, svarade
respondenten att det troligtvis är för att begreppet i media ofta målas upp som något
ifrågasättande och dåligt, och oftast används ordet tillsammans med pengatvätt och
skatteparadisläckorna. En annan benämning som respondent D hellre använder än ordet
skatteplanering, är uttrycket rättvisande bild. Respondenten förklarade att hon inte anser
att de håller på med skatteplanering i hennes företag, men allt eftersom insåg hon att det
trots allt nog sker en del skatteplanering, men utan någon aktiv tanke bakom. Däremot
jobbar de aktivt för att redovisningen och bokslut skulle visa en rättvisande bild av
verksamheten och företaget i sin helhet. Respondent D berättade också att företaget i många
år har haft en bra likviditet, och de har inte sett orsaker till att försöka optimera skatten då
de inte har problem med kassasituationen.
Följande fråga i intervjuguiden handlar om hur inställningen till skatteplanering har
förändrats under nyckelpersonernas tid i företaget. Samtliga respondenter ansåg att det inte
har skett några väsentliga förändringar i inställningen till skatteplanering under deras tid
inom företaget. Detta hör också ihop med att flera av målföretagen är stabila företag med
anställda som jobbat i många år och inga väsentliga företagsarrangemang har heller
påverkat detta. Respondent A framhöll att det förvisso har skett förändringar under hans tid
inom företaget, men det beror på förändringar i lagstiftningen eller andra liknande
förändringar. Respondent C har den kortaste arbetserfarenheten inom sitt företag, ungefär
två år. Vid förfrågan om det skedde några förändringar när han tillträdde posten som
ekonomichef blev svaret nej, åtminstone inget som någon har nämnt desto mera.
Gällande användning av tjänster från skattekonsulter så nämner alla respondenter sina
revisorer som de första kontaktpersonerna. Samtliga målföretag har revisorer från någon av
the big four revisionsbyråerna, vilka också har egna skatteavdelningar. Är det alltså något

36

som inte revisorerna är säkra på så kan de följa upp frågan med deras skattekunniga kollegor
eller dirigera kunderna direkt till rätt person. Respondent B meddelade att de endast har
kontakt med revisorerna medan respondent C sade att han har direkt kontakt med
revisorerna, skatteexperter och även lokala skattekunniga personer för de dotterbolag som
är placerade i andra länder.
Ingen av respondenterna har någon uttalad skattestrategi som de följer, men samtliga har
en övergripande strategi för hela företaget, ofta bestående av några ledord och/eller vissa
mål som de försöker uppnå. Respondent A förklarade att ett av de ledord som företaget har
satt upp är ”säkerhet”, och där ingår bland annat att de försöker minska olyckor som orsakar
sjukfrånvaro. Enligt en sammanställd graf kunde vi konstatera att de hade under tre av
tjugotvå år uppnått målet på ingen sjukfrånvaro på grund av olyckor på arbetsplatsen.
Olyckor fanns förstås, men inte några som krävde sjukfrånvaro. Sådana strategier kanske
inte direkt är skatteplanering, men givetvis inverkar det på beskattningen under ett
räkenskapsår om det finns mindre kostnader och mera arbetsför personal. Respondent D
konstaterade att de jobbar hårt med till exempel ekonomisk medvetenhet, men termer som
skatteplanering nämns inte alls ”eftersom det har den där negativa klangen”.

5.3 Respondenternas implementering av skatteplanering

Enligt den teoretiska inramningen som behandlats i kapitel 3, kan skatteplanering delas in
i taktisk, operativ och strategisk skatteplanering. Vid tillfrågan om dessa kategorier används
antingen medvetet eller omedvetet, blev det dominerande svaret att operativ skatteplanering
används. Respondent A svarade att ”jag skulle inte säga taktiskt, och inte riktigt mycket
strategiskt heller, att vi funderar så mycket på skattestrategier”. Respondent B:s svar var
”förstås operativ skatteplanering, men inte de där andra två ser jag”. Samma svar blev det
från respondent D, som svarade att ”man kan kanske tänka att det är den operativa delen
då, det är ju vardagen”. De verkar alltså se lagföljsamhet som en självklarhet, medan
strategisk och taktisk skatteplanering enligt frågan verkade främmande.
Respondent C däremot svarade ”nog har vi från alla tre delarna, absolut”. Till den
strategiska delen hör företagsstrategi och företagsköp, eftersom företaget både har grundat
och köpt upp dotterbolag samt har en strategi som de aktivt följer. Till den taktiska delen
hör främst aktiefördelning, utdelning av dividend och andra uppsatta mål, vilket är högst
aktuellt för företaget. De planerar att dra sig från börsen, vilket har föranlett återköp av

37

aktier och även tillgodoseende av ägares intressen. Lagenlighet och övriga procedurer hör
också till verksamheten, vilket hör till den operativa skatteplaneringen.
Även om tre av företagen svarade att de främst har operativ skatteplanering, så kan man
ändå utgående från deras svar se att det finns element från samtliga områden. Det behöver
inte uttryckligen ha med skatteplanering att göra, men de flesta förehavanden i ett företag
påverkar beskattningen på något sätt.
När jag frågade respondenterna vilka skatteplaneringsmetoder de använder blev det
dominerande svaret avskrivningar. Avskrivningar är lagstadgade, men det finns spelrum i
hur man använder dem. Respondent A berättade att de använder sig fullt ut av
avskrivningar. Enligt det avskrivningsundantag som är möjligt för år 2020 till 2023 så
planerar de att utnyttja detta från och med pågående räkenskapsperiod, eftersom det endast
kan användas på nya investeringar. Därutöver så ”kör vi nog NSL fullt, [...] enligt plan blir
det ju då avskrivningsdifferenser”, så det är främst de extra avskrivningarna som då blir
överavskrivning. Respondent A framhåller också att aktiveringar är något som de spelar
med ganska mycket. Han sade enligt följande:
”Jag tror ju att vi strävar till att göra det som är okej liksom enligt lag, att det tror
jag nog vi har på klart. Och vi är väldigt noga med det också. [...] Om du reparerar
något eller skaffar något nytt så är det ett sträck i vattnet att är det aktiverbart eller
ska vi ta det som kostnad. Det är klart att det finns gråzoner.”
BokfL stadgar om vad som kan och ska aktiveras och hur man hanterar avskrivningar. Det
står inte exakt vilka saker som ska aktiveras och det kan därför vara helt enligt egen tolkning
hur man sköter den delen. Respondent C och D nämnde också detta med aktivering och att
det är något som man själv kan styra ganska långt. Vissa saker såsom en stor maskin är
självklart att den borde aktiveras, medan mindre saker inte är självklara. Det påverkar direkt
resultatet om man väljer att ta hela kostnaden ett år, jämfört med om man endast tar en liten
del av kostnaden i form av avskrivningar. Respondent C förklarade aktiveringsprincipen
enligt följande:
”Aktiveringsprincipen är ju förstås en som vi använder till skatteplanering, att det
finns ju alltid en liten gråzon att behöver detta aktiveras eller kan vi kostnadsföra
det. [...] Har vi ett bra år så är det ju bara så att då är vi lite mera restriktiva med

38

att aktivera kostnaderna och har vi ett dåligt år så far de kanske mera i balansen.
Och det tror jag är någonting som de flesta gör.”
Respondent D är generellt mera för en rättvisande bild, vilket också hänger ihop med att de
inte spelar med avskrivningarna på samma sätt. ”Men jag tycker att där var det finns ett
behov, där var det vad vi har gjort här ger ett mera långsiktigt värde, där får du ju ett
felaktigt resultat annars.” Avskrivningsundantag och liknande bestämmelser använder de
nog sig av, vid behov.
Respondent

B

svarade

också

att

de

använder

sig

av

avskrivningar,

och

avskrivningsundantaget blir applicerbart först i år av samma orsak som för respondent A. I
övrigt så använder de inte avskrivningar som ett skatteplaneringsverktyg, utan allt som kan
kostnadsföras direkt så kostnadsförs. Däremot har företaget hyllavskrivningar, eftersom det
har kommit påtryckning från koncernens håll att de vill att ”vi ska ta vissa kostnader ett år
i bokföringen även om vi inte kan göra det skattemässigt”. Orsaken till detta får
respondenten inte alltid veta, utan koncernen hänvisar till något beslut som har tagits eller
liknande orsaker. Samtliga företag har en avskrivningspolicy som de följer, med granskning
ungefär en gång per år om den fortfarande är aktuell.
De flesta av de tillfrågade företagen använder sig av någon annan form av periodiseringar
förutom avskrivningar. För respondent A handlar det om reserveringar till exempel vid
anteciperade händelser som kommer att hända såsom reparation baserat på en offert.
Respondent C gör reserveringar om de vet att något med största sannolikhet kommer att
hända, samt operativa reserveringar av till exempel intäkter, kostnader eller anställdas
flextimmar som behöver periodiseras. Respondent D använder sig av garantireservering
eftersom de har en garantiperiod på två år på alla projektleveranser. Dessutom har de
delintäktsföring, så där görs reserveringar och estimat över det aktuella läget både på
månads- och årsbasis.
Samtliga av de tillfrågade använder sig av inhyrd arbetskraft och/eller underleverantörer.
Den orsaken som var den vanligaste till detta var i operativt syfte, så att företagen skulle ha
större flexibilitet och kunna utnyttja toppar och dalar i verksamheten till max utan att för
den skull behöva variera mycket i antalet anställda. Detta är också en direkt kostnadsfråga,
vilket respondent A framhöll. Tar man in mera folk under ordinarie arbetstid undgår man
flerskiftesarbete, vilket också gör att företaget slipper att betala skiftesersättning.
Respondent B förklarade att på samma sätt är det den inhyrda arbetskraften som går först

39

om det skulle bli aktuellt med nedskärningar i antalet anställda. Respondent D svarade att
de använder sig av underleverantörer som jobbar på deras egna verksamhetsplatser, och
sedan levererar komponenter som D:s företag sedan använder i sin egen tillverkning.
Majoriteten av det som respondent D:s företag säljer är unikt, och väldigt lite
serietillverkning finns, så därför lönar sig ett sådant upplägg bäst för dem.
Respondent C:s företag är verksamt inom transportbranschen, och där är det vanligt med
inhyrd arbetskraft. Av de ca 700 personer som företaget sysselsätter har hela koncernen
ungefär 260 egna anställda och resten är inhyrd personal eller underleverantörer.
Respondenten förklarade att sett till yrkeschaufförer så har de både konstanta
avtalsleverantörer som enbart jobbar åt dem, och även mera volatila leverantörer som de
anlitar vid behov. En del av leverantörerna är också utländska, vilket förklaras med att de
har många körturer i och utanför Finland och utländska chaufförer är betydligt billigare än
finländska. Inom logistikbranschen är det enligt respondenten svårt att klara sig med
finländska priser om det gäller vanliga bulktransporter. Dock har finländska chaufförer ofta
en fördel när det gäller specialtransporter, eftersom det där handlar om kvalitet framom
priset. Den främsta orsaken till att priserna är högre i Finland är enligt respondenten att vi
har mycket högre anställningskostnader här jämfört med andra länder.
Ingen av de tillfrågade har några personalfonder, även om både respondent B och C har
inom sina företag diskuterat detta. Respondent B funderade om det ökade intresset gällande
dessa kanske har att göra med att pensionsförsäkringarna har mist sina glansdagar, medan
respondent C svarade att den största orsaken till att de inte ännu har någon personalfond är
att det verkar vara väl mycket byråkrati för lite mervärde. Han tillägger också att
personalfonder ”är ett sätt att hålla dem [anställda] kvar, vi har kanske gått mera på att
det ska vara skäliga löner och belöning när du har gjort ett bra arbete. Sedan att fondera,
jo för framtiden kan det vara bra men de som är i 20-30 års åldern idag är kanske inte så
de tänker att ’oj vad roligt att jag får det sedan’.” Respondenten är av den åsikten att
framförallt de företagsinriktade företagen kan ha lite svårt med att binda upp pengar i
fondmedel och därmed förlora sin flexibilitet.
Gällande leasing av maskiner och andra tillgångar så kom det varierande svar. Respondent
B svarade att de inte leasar något alls, främst för att de har en stark kassasituation och aldrig
har känt att de av den orsaken skulle behöva leasa något. Respondent D är inne på samma
linje, där har de också generellt haft en god likviditet och inte känt ett behov av att leasa

40

eller hyra maskiner. Som leasingobjekt har de vid två av deras driftställen utomlands bilar,
och även mindre tillgångar såsom dator i Finland. Orsaken till detta var enligt respondenten
att de monterar mycket för hand, och de maskiner som de använder i tillverkningen så har
de själva byggt eftersom de är mycket områdesspecifika.
Respondent A berättade att de leasar en del fordon, speciellt truckar. Orsaken till leasingen
är att de vill hålla likviditeten på en högre nivå, men också enligt risktagning. Om man äger
en tillgång som går sönder kan det bli ganska dyrt, men med leasing kommer oftast ett
serviceavtal med som ska täcka det mesta av oförutsedda kostnader. Förut ägde de alla
truckar, men numera har de gått över till leasing då det också är ett sätt att lättare kunna
förnya maskinparken utan att behöva bry sig om försäljning och eventuella
försäljningsvinster eller -förluster.
Respondent C svarade att de för tillfället har en hel del leasingobjekt. Historiskt sett har det
för företaget varit av ekonomiska orsaker, men enligt respondenten kommer det antagligen
att finnas med en skatteaspekt när man ser över besluten i framtiden. Företaget har tidigare
rapporterat enligt IFRS men kommer att övergå till FAS, och där spelar leasingen in. I IFRS
ska leasingobjekt tas med i balansräkningen, medan det inte behövs om man använder sig
av FAS. Numera är orsakerna till leasing främst att maskinerna och fordonen är i så hård
användning så de helt enkelt blir utslitna efter några år, och då är det inte lönt att köpa in
något så man ofta står med uttjänta tillgångar. På samma gång så är det ur utsläpps- och
effektivitetssynvinkel effektivare att ha en ny dragbil, det lönar sig ekonomiskt. Förutom
leasingfordon i egen användning så har företaget också en del leasingfordon som används
av underleverantörer, och upplägg enligt hyra av fordon förekommer.
En annan skatteplaneringsmetod som respondent A och D nämner är management fee, det
vill säga ett företag sköter till exempel bokföringen för flera företag, och fakturerar sedan
de andra koncernbolagen. Respondent A svarade att detta är ett sätt att få flyttat över en del
vinst till deras holding-bolag, medan respondent D sköter de flesta koncernbolags
bokföring eftersom det är enklast så för dem.
Ett annat sätt för att flytta över medel är koncernbidrag och dividender. Respondent A
berättade att ”vad gäller koncernbidrag så det bestäms ju då beroende på vad vinsten visar.
Och vi har kört med den principen att vi ger allt direkt åt Holding och så är det Holdings
bedömning [...] hur mycket de betalar ut i dividend” vilket då medför att de från
respondentens eget bolag använder sig av koncernbidrag, medan det utländska

41

koncernbolaget och moderbolaget använder sig av dividender. Mellan respondentens bolag
och det utländska bolaget förekommer intern försäljning och internprissättning, vilket
justeras ungefär en gång om året. Internprissättningen används därför inte i
skatteplaneringssyfte eftersom de följer uträkningar enligt motsvarande marknadsvärde.
För respondent B:s del förekommer det endast dividender till moderbolaget, som också är
baserat i ett annat land. Dividenden är konstant och varierar inte så mycket, dock bör det
sägas att respondentens företag blev köpt av koncernen för ca två år sedan. Det kan därför
komma ändringar, men hittills har det enligt respondenten inte märkts något speciellt. Det
som varit speciellt för företaget är att ett annat koncernbolag har öppnat ett driftställe i
Finland, vilket gör att respondentens företag numera har försäljning med finsk moms,
jämfört med tidigare då all försäljning gick till koncernbolag i andra länder.
Momsbeskattningen behandlas inte närmare i denna avhandling, men respondenten lyfter
fram att detta nya arbetssätt medför en viss ofrivillig skatteplanering eftersom finsk moms
behandlas annorlunda i beskattningen jämfört med ingen moms alls.
Respondent C nämner att internprissättning förekommer inom deras koncern, men enligt
faktiska kostnader efter en policy som de har fastslagit. Vissa funktioner har de också valt
att flytta utomlands, men där har det inte varit skattemässiga orsaker som har styrt beslutet.
Dock blir en del pengar kvar i det andra landet eftersom de har ett faktureringspåslag på
fem procent. Koncernbidrag använder de mellan företagen i Finland för att jämna ut
och/eller minska på det beskattningsbara resultatet, men tidigare har de främst använt
dividender mellan respondentens företag och moderbolaget. Detta har att göra med
minoritetsägare som vill få dividend, men företaget har nu köpt tillbaka alla utomstående
aktier i samband med att man drar sig bort från börsen. Detta öppnar upp för koncernbidrag
när ägandeförhållandet överstiger 90 procent. Samtidigt finns det ännu koncernbolag var
koncernbidrag inte är möjligt, och där kommer i stället dividend in.
Respondent D berättade att de har transaktioner mellan koncernbolagen, men är väldigt
försiktiga med hur de prissätter så att de ska kunna stå för besluten och att motiveringarna
ska hålla vid en eventuell skattegranskning. Denna prissättning ser de över en gång per år,
men sällan förekommer justeringar av andra orsaker än att fasta kostnader har ökat. ”Om
det är fluktuationer mellan åren så vi kan inte börja ändra det hela tiden, för nästa år kan
det se helt fel ut igen.” Samtidigt nämner hon också att både deras företag och dotterbolagen
måste kunna leva på de medel som stannar kvar i respektive bolag, och att de båda ska

42

kunna bära sina egna risker och investera. Detta år kommer det att vara en förlust i ett av
de utländska dotterbolagen, och de håller som bäst på att utreda alternativ för koncernbidrag
till utländska koncernbolag. Vanligen tar de hem vinster från dotterbolag i form av
dividender, och inget koncernbidrag har tidigare blivit givet.
På frågan om respondenterna har någon uppföljning av beskattningen och/eller
skatteplanering, var det övergripande svaret nej. Boksluten jämförs, men inte från ett
skatteperspektiv. Respondent A, C och D berättade också att de regelbundet har
anställningspalaver var man går igenom bolagets ekonomiska situation, och speciellt efter
att bokslutet är klart.

43

6 Resultatanalys
I detta kapitel analyseras de intervjuresultat som finns presenterade i det föregående
kapitlet, i förhållande till forskningsfrågor och existerande litteratur och teori som ligger
till grund för avhandlingen.

6.1 Skatteplaneringens roll i företaget
6.1.1 Ledningens förståelse av skatteplanering
Som jag konstaterade i kapitel 3 så handlar skatteplanering om att på ett lagligt sätt
minimera den beskattningsbara vinsten. Määttä och Puolakanaho (2016) skriver att en
skattskyldig har enligt lag rätt att välja sådana tillvägagångssätt som ger ett optimalt
slutresultat både gällande helheten och skattebelopp. Karayan, Swenson och Neff (2004)
är inne på samma linje men framhåller även att skatteplanering borde handla om optimering
av skatt, snarare än minskning av skatt. De pratar också om ett ramverk som på engelska
kallas SAVANT (strategy, anticipation, value-adding, negotiation och transforming), som
på svenska kan översättas till att omfatta strategi, förväntan, mervärde, förhandling och
omvandling. Detta motsvarar det som Walden och Leppiniemi (2020) skriver gällande
indelning av skatteplanering i operativa, taktiska och strategiska områden, om än i en annan
form. De påstående som Karayna, Swenson och Neff har tagit fram kan också passa in i
flera av Walden och Leppiniemis områden.
Så gott som alla respondenter har element från alla dessa delar, även om de själva ansåg att
orsakerna till vissa åtgärder inte hade med skatteplanering att göra. Gällande operativ
skatteplanering så handlar det om att redovisningen sker enligt lagstiftning, men också att
andra procedurer och instruktioner följs, mötesprotokoll blir korrekt nedskrivna och även
övervakning (Walden & Leppiniemi, 2020). Om man vill att företaget ska fungera bra och
kunna klara av en skattegranskning, kommer detta av sig själv.
Som respondent D ofta framhöll så vill de ge en rättvisande bild av företaget, hellre än att
aktivt börja skatteplanera. Hit hör också styrdokument, och respondent C berättade att det
är hans uppgift att hålla dessa dokument uppdaterade. Samtidigt konstaterade han att det är
till ingen nytta att dessa dokument upprätthålls, om de inte följs. Och styrdokumenten görs
nog av en orsak. Därför krävs tydlig kommunikation i ett företag så alla medarbetare är
medvetna om vad som gäller.

44

Taktisk skatteplanering är enligt Walden och Leppiniemi (2020) uppsatta mål och åtgärder
för att nå ett visst målresultat. Exempel på åtgärder som de listar är återköp av aktier,
dividendutdelningsmål, affärsekonomiska förhållanden mellan företaget och ägaren i form
av exempelvis hyres- och köpeavtal och val av räkenskapsperiod. Detta kan direkt
appliceras på alla målföretag för undersökningen. Alla använder de sig av dividender eller
koncernbidrag, vilket är ett sätt att direkt flytta vinsten mellan bolag och/eller för att
minimera beskattningen. Ett av nyckelbolagen har också köpt tillbaka aktier från
minoritetsägare. Även om den största orsaken där var att de har gått från ett publikt
aktiebolag till att bli privat, så öppnar detta upp för koncernbidrag och därmed också en
utökad skatteplanering.
Walden och Leppiniemi förklarar strategisk skatteplanering som övergripande strategier
för företaget och även vilka mål som man med dessa strategier ska uppnå. Sådana
strategiska val som berör beskattningen är hur man vill bygga upp hela företaget, med
början från val av bolagsform. Verksamhetsöverlåtelser, företagsköp, företagsförsäljning
och andra företagsarrangemang är andra strategiska val. Jag kan direkt konstatera att
samtliga målföretag har gjort sådana val som kan klassas som strategiska eftersom de alla
på något sätt har varit med och köpt eller startat upp nya koncernföretag, alternativt själva
blivit uppköpta.
För respondenterna A, C och D är företagsförvärv fortfarande alternativ som de
kontinuerligt överväger, antingen genom att något företag bjuder ut att de gärna köps upp
av dem eller om de av andra orsaker hittar ett företag som verkar intressant. Respondent
B:s företag producerar varor och tjänster främst för andra koncernbolag och därför är inte
företagsförvärv något som ligger högt uppe av prioriteringar. Respondent D berättade att
de nyligen hade tackat nej till ett förvärv eftersom företagets verksamhet och
marknadsposition inte direkt motsvarade det som de föredrar, medan respondent A
berättade att koncernen nyligen hade köpt upp ett företag som verkar inom samma bransch
som respondentens företag, men med en annan nisch. Dock hade inte dessa förvärv enligt
respondenterna med skatteplanering att göra, men visst kommer det att påverka
beskattningen i viss mån.
Angående strategier så hade inte ett enda målföretag någon särskild skattestrategi, men alla
hade de strategier som på något sätt påverkar beskattningen. Till exempel om man jobbar
för att vara mera effektiva, så påverkar det den beskattningsbara inkomsten genom att man

45

får mera arbete gjort för samma pris. Det leder i sin tur oftast till att omsättningen ökar
medan kostnaderna hålls på samma nivå, vilket ökar på den beskattningsbara vinsten. Som
Bondar, Portna och Iershova (2021) skriver i sin undersökning om skatteplanering inom
företag i olika storlekar, är skatteplanering en del av den strategiska förvaltningen av
företag. Detta påverkar ekonomin, som i sin tur ökar bolagets lönsamhet och rykte genom
att förbättra företagens sociala ansvar i strategiskt perspektiv. Det ligger en direkt koppling
mellan ekonomi och skatteplanering i ett företag, och ytterst få transaktioner och händelser
sker utan att ekonomin är inkopplad på något plan.
Som jag tidigare skrev behöver därför samtliga medarbetare vara medvetna om företagets
strategi för att kunna jobba för den, samtidigt som det behöver finnas konkreta mål och
tillvägagångssätt för att man ska kunna få ett framgångsrikt samarbete inom ett företag.
Respondenterna berättade att de regelbundet har palaver med de anställda var de berättar
hur företaget mår, milstolpar, nyheter och liknande. Speciellt viktigt är det att de anställda
får känna sig delaktiga, eftersom inget fungerar om de inte gör sitt bästa.
Respondent A berättade att de håller det viktigt med transparens och förklarar till exempel
koncernbidrag till sina anställda, eftersom det krävs ett visst ekonomiskt kunnande för att
förstå begreppet och varför man använder det. I skatteplaneringssyfte kan det ligga i
ledningens intresse att få resultatet nära noll, och har man då sagt åt medarbetare att man
har gjort ett riktigt bra år blir de lätt misstänksamma om bokslutet inte visar någon hög
vinst. Här krävs det viss transparens inom företaget och att man berättar varför siffrorna
visar som de gör.
Om ansvarspersonerna berättar orsakerna till ett visst beslut, till exempel till varför
koncernbidrag har getts, det är upp till var och en. Respondent B berättade att när det gäller
vissa bokföringstekniska saker så kan de ibland få direktiv från moderbolaget om att de till
exempel ska bokföra vissa kostnader ett år i stället för att aktivera dem eller att de ska
använda hyllavskrivningar. Respondent B får inte alltid bakgrundsinformation till varför,
utan ofta hänvisas till något internt.
I en undersökning av Bayar, Huseynov och Sardarli (2018) konstaterades att företag med
starkare ekonomisk situation har lättare att skatteplanera jämfört med företag med
ansträngd ekonomi. Alla respondenter har varit noga med att påpeka att de vill hålla sig
inom lagens ramar och endast optimera resultatet, de vill inte ha att göra med någon form
av aggressiv skatteplanering.

46

Resultaten av undersökningen skulle ha kunnat se annorlunda ut om jag hade fått jakande
svar från ett bolag med mera ansträngd ekonomi. Här kan också argumenteras att
målföretagen i denna undersökning inte har en ansträngd ekonomi för tillfället, vilket gör
att det inte finns samma driv att skatteplanera jämfört med om man skulle vara tvungen att
spara in på varenda utgift. Två av respondenterna nämnde också att skulle deras
ekonomiska situation vara mera utmanade, skulle de säkert fundera mera ingående på
alternativa skatteplaneringsmetoder. Detta var ett perspektiv som jag inte hade påträffat i
litteraturen; har man en stark likvid situation så behöver man inte skatteplanera.
Skattebeloppet har där snarare ansetts som en onödig kostnad och något som man helst
minimerar för att kunna använda pengarna till annat.

6.1.2 Skatteplanering i ljuset av intressentteorin
Som jag tidigare konstaterade så är det näst in till omöjligt att göra en undersökning inom
skatteplanering utan att nämna moral och etik. Detta kom tidigt fram i litteraturen och
tidigare forskningar inom ämnet, men även i intervjuerna. I kapitel 2.2 skrev jag om
dilemmat med skatteplanering och att nyckelpersoners personliga åsikter och övertygelser
direkt påverkar hur företag förhåller sig till skatteplanering. Gribnau och Jallai (2017)
skriver att skatter är det som hjälper samhället att upprätthålla en viss standard. Det är därför
som västvärlden, och speciellt här i Norden, har en hög skattenivå men också välfärd. Det
finns ett naturligt driv i människan att vilja betala skatt i utbyte mot vägunderhåll, låga
utbildnings- och sjukvårdskostnader, upprätthållande av kulturella aktiviteter och så vidare.
Men hur lever man i relation till andra individer, samhället och den egna vinningen? Vilket
skattebelopp är det optimala för att tillfredsställa samtliga parter? Både enskilda individer
och företag är lika parter i ett samhälle med rättigheter och skyldigheter. Hur man hanterar
dessa rättigheter och skyldigheter är upp till var och en. Eftersom man har ansvar för
relationer med inte bara en utan flera intressenter, har intressentteorin tagits med i
avhandlingen för att kunna ge en djupare förståelse för detta.
Ett företags intressenter består av flera parter, vilka inte behöver vara bestående varje år.
Mot alla dessa intressenter har företaget ett visst ansvar; alla intressenter behövs och sköter
man inte relationerna kan man mista dem alternativt få en mindre attraktiv relation eller
marknadsställning. Betalar man lite skatt kan speciellt samhället, dvs. staten, Skatteverket
och medmänniskor bli missnöjda, betalar man mycket skatt kan aktieägarna och

47

intressenter bli missnöjda. Försöker man skatteplanera genom att dra ned på kostnaderna
kan det på olika sätt drabba anställda, leverantörer och kunder, medan om man ökar på
kostnaderna för att hålla dessa intressenter nöjda så kan aktieägarna, investerare och
långivare bli missnöjda med sämre lönsamhet. Det är en balansgång som företagets ledning
måste ta ställning till huruvida man försöker hålla alla nöjda eller satsar mera på några
intressenter. Ett välskött företag som har ett bra och effektivt samarbete med sina
intressenter får enligt Robert och Freeman (2015) en långsiktig lönsamhet som bieffekt.
Gribnau och Jallai menar också att en bra skattepolitik ska vara delvis transparent och med
samhället som en av de mest prioriterade intressenterna.
De intressenter som nämns mest i intervjuerna är samhället, aktieägarna, anställda och
underleverantörer. I samtliga respondenters svar kan tolkas att dessa intressenter har en
relativt jämn status och man satsar på alla relationer. Respondent A och C verkar ändå ha
samhället ett steg under de övriga, eftersom de aktivt skatteplanerar och försöker frigöra
kapital för annat bruk. Dock går det att hävda att de ändå bidrar till samhället och
medmänniskor genom att försöka utöka sina marknadspositioner och på det sättet erbjuda
flera arbetsplatser. Ju mindre arbetslösheten är desto mera skattepengar får staten in, och
därför är nyinvesteringar ett tydligt återkommande argument för skatteplanering
(Schauman, 2017).
Respondent B:s företag håller relationen med samhället högt, och anser också att man ska
ge staten den andel skatt de är berättigade till. Det förekommer inte aktiv skatteplanering
där, men det är värt att komma ihåg att respondenten svarade att företaget har haft större
problem med för mycket likvida medel än med för lite och att det har varit en bidragande
orsak till att de inte har sett behov av att skatteplanera.
Om samhället är den intressent som får mest utrymme i intervjuerna, så kommer
aktieägarna på andra plats. Det är de som investerar i företaget, och får de inte valuta får
det investerade kapitalet är det stor risk att de flyr. Enligt Robert och Freeman (2015)
uppfattas aktieägarna även som de främsta intressenterna inom intressentteorin och företag
borde därför satsa mycket på denna relation. Här bör också påminnas om det som jag skrev
i kapitel 2.2, att det stadgas i ABL 1:5 att syftet med ett aktiebolag är att generera vinst åt
aktieägarna om inget annat har stadfästs i bolagsordningen.
När det gäller aktieägare och intressentrelation så pratar man ofta om aktieägarvärde. Med
det menas det värde som genereras åt aktieägare, antingen rent pengamässigt eller så genom

48

andra förfaranden, till exempel bestämmanderätt. Strategin med aktieägarvärde kan vara
antingen kortsiktig eller långsiktig, och det måste företaget bestämma. Har man en
kortsiktig syn på aktieägares avkastning kan det i sin tur sabotera för ett långsiktigt värde,
om man till exempel via periodiseringar försöker hålla en så hög vinst som möjligt i några
år. Förr eller senare måste man återföra periodiseringarna och ta smällen för dem. (Karlöf
& Helin Lövingsson, 2007)
Tre av respondenterna arbetar i företag som ägs av andra bolag. Enligt respondent A så har
de inte direkt kontakt med moderbolaget (och ägaren) i det dagliga arbetet, men direktiv
om investeringar och koncernbidrag kommer från moderbolaget. I respondent B:s intervju
kom det fram att efter företagsuppköpet har de inte något att göra med ägarna, men från
moderbolaget kommer direktiv om dividender och även andra saker. Respondent C jobbar
aktivt tillsammans med både moderbolaget och ägarna. I C:s företag har det skett en del
strukturella omändringar som har varit initierade av eller bestämt tillsammans med
majoritetsägaren, så där ser man direkt att denna relation har en stor roll.
Respondent D:s företag har strukturen av ett familjeföretag och alla ägare är nära besläktade
med varandra. Alla ägare har också i något skede arbetat på företaget, så respondenten ser
dividenden som en del av återbetalning för det arbete och engagemang man har gett till
företaget. Respondenten själv äger också en del av företaget så här är intresserelationen
verkligt stark och därmed också dagligen med i arbetet. Eftersom ägarna själva arbetar i
bolaget är det inte enbart dividend som är ersättning för arbetet, utan även möjligheten att
arbeta mera självständigt och att fatta egna beslut (Skärvad, 2020).
När det i intervjuerna pratas om ägare och ersättning för deras investerade kapital är det
främst ersättning i kontanta medel som nämns. Det här är en väldigt vanlig ersättning när
det gäller ägare, speciellt när ägarna inte är med i det dagliga arbetet. Det är enbart i
respondent D:s fall som ägare är även anställda i företaget, så där kan ersättningen också
vara utöver det ekonomiska, vilket jag skrev i föregående stycke.
Anställda och underleverantörer är intressenter som enligt intervjuerna är viktiga för
samtliga respondenter. Alla anser de att företaget i själva verket hålls flytande på grund av
de anställda och därför är det viktigt att de får känna sig som en del av organisationen och
att de ska vara motiverade att göra sitt bästa för företaget. Respondent A nämnde att de har
olika program som de följer, bland annat ”nearby-accidents” som de försöker minimera.
Med hårt arbete har de sedan år 1998 haft tre år utan olyckor i arbetet som har krävt

49

sjukfrånvaro. En av orsakerna till framgången är enligt respondenten att det som
kontinuerligt mäts blir också gjort. Det betyder att om man regelbundet mäter och följer
upp något så är det mera sannolikt att man ska nå sitt mål, vilket helt stämmer överens med
det som Bondar, Portna och Iershova (2021) förklarar i sin undersökning, se kapitel 6.2.

6.1.3 Skatteplaneringens etik och moral
James (2020) undersökte i vilken grad ekonomichefer förhöll sig till skatteplanering
beroende på deras ålder. Han kom fram till att ekonomichefer med lägre ålder hade en större
benägenhet att skatteplanera och försöka optimera resultatet. På samma sätt är också större
företag benägna att skatteplanera mera aggressivt eftersom de har ett större antal områden
i sin verksamhet var de kan göra detta. Ett liknande mönster kan ses i mina intervjuer;
företag A och C är större och skatteplanerar mera medan företag B och D är mindre och
skatteplanerar mindre.
Som jag skrev tidigare så är den moraliska och etiska frågan gällande skatteplanering både
svår och känslig. Flera studier (Wang m.fl. 2019; Christensen m.fl. 2014) visar på att den
politiska orienteringen och personliga åsikter direkt påverkar skatteplaneringen i ett
företag. Skatteplanering bestäms inte enbart av en person, utan oftast av en hel
ledningsgrupp, vilket betyder att det är flera människors åsikter som påverkar.
Finlands skattelagstiftning är utformad på ett sådant sätt att det är relativt enkelt att hitta
kryphål, om man vill hitta kryphål. Lagen är inte alltid entydig utan det går att tolka på flera
sätt beroende på hur man skulle vilja tolka den. Det här kom tydligt fram i intervjuerna när
det gäller till exempel aktiveringar. Det står ingenstans i någon lag var exakt gränsen går
för när man ska aktivera något, och det finns lättnader för småanskaffningar. Som
respondent A och C sa så avgör de själva här hur de vill att bokslutet ska se ut och aktiverar
därefter.
Är det då moraliskt och etiskt accepterat av ett företag att hitta dessa kryphål i lagen för att
skatteplanera? Lenz (2020) skriver att om alla juridiska personer skulle tolka skattelagar
aggressivt, dvs. leta efter och utnyttja kryphål, så skulle de centrala principerna i
lagstiftningen allvarligt äventyras och samhället skulle lida av allvarliga följder när skatter
uteblir. Denna fråga har respondenterna indirekt svarat på, när de alla tycker att
skatteplanering i grunden är tillåtet. Det är alltså acceptabelt att man gör lätta åtgärder så
som över-, under- och hyllavskrivningar, men därefter går åsikterna isär.

50

Jag har tidigare konstaterat att det i företag A och C förekommer mest skatteplanering,
minst i företag B och företag D ligger där emellan. Allas åsikter kunde direkt återspeglas i
hur företagen förehöll sig mot skatteplanering, och inga avvikande åsikter mellan
respondenter och övriga personer i bestämmandeposition inom företag kunde enligt
respondenternas utsago identifieras. Vissa respondenter svarade inte rakt på sak vad de
verkligen tyckte om begreppet skatteplanering, och svaret blev ibland i vaga termer.
Respondent A svarade att skatteplanering för honom innebär att man optimerar
skattegrunden enligt vad lagen tillåter, respondent B förklarade det som att bibehålla mesta
möjliga likviditet i bolaget. Respondent C hade en längre förklaring till begreppet som
inbegrep allt från att via olika analyser och bedömningar göra en optimering av
skattegrunden som kan stödas av lagen. Därtill sade han också att skatteplaneringen ska
motsvara ens värderingar. Respondent D svarade direkt att hon ser ordet skatteplanering
som något smutsigt och att det är något man inte ska hålla på med, även om det visade sig
att de nog skatteplanerar till viss del.
Det här visar att det finns olika förståelser för ordet skatteplanering, och den egna
tolkningen av begreppet färgar ens handlingar. I flera fall svarade respondenterna att de har
stora befogenheter när det kommer till skatteplanering, och även om ledningen
informerades om alternativa åtgärder och möjligheter kanske de inte alltid vill ha en aktiv
roll inom det området. Respondent C var den som enligt intervjun samarbetade mest och
fick mest input från koncernledningen gällande skattefrågor, men det företaget är också det
största av alla de intervjuade. Bondar, Portna och Iorshova (2021) påvisar precis det i deras
undersökning, nämligen att större företag har mera intresse och rent praktiskt flera
möjligheter att skatteplanera.
Ingen av respondenterna nämner orden etik och moral i sina svar, och baserat på deras svar
som jag skrev ovan så anser alla respondenter att skatteplanering i grunden är tillåtet.
Respondenterna drar gränsen för när det inte är tillåtet på olika ställen, men de är alla väldigt
noga med att poängtera att det de gör ska vara juridiskt försvarbart. Ingen av dem anser att
aggressiv skatteplanering är tillåtet, vilket då skulle gå över den gränsen själva anser att är
acceptabelt. På samma sätt som begreppet skatteplanering har olika definitioner bland
respondenterna så kan jag här konstatera att begreppet aggressiv skatteplanering också
varierar mellan respondenterna.

51

6.2 Skatteplanering i praktiken

Bondar, Portna och Iershova (2021) har i sin undersökning framtagit en modell för att
skatteplanering ska kunna implementeras så enkelt som möjligt. Modellen delas in i tre
delar, och börjar med att bedöma bolagets produktionsstrategi med beaktande av
skattestrategin. Här behöver inflikas att målföretagen inte har någon särskild skattestrategi,
men som tidigare konstaterats så finns det övergripande strategier i bolagen som också
påverkar beskattningen. Man behöver här identifiera bolagens strategier och vad de strävar
efter för rykte, för att sedan kunna utforma en skattestrategi och skatteplanering som
fungerar tillsammans med strategin. Det är till ingen nytta att man har en fin vision
nedskrivet, om man inte genom bolagets handlingar kan se att det betyder något för dem.
Följande steg är beslutsfattande av de mest optimala alternativ och åtgärder för
skatteplanering. Nu ska man alltså skrida till verket med de alternativ som man bedömer
att fungerar bäst för ens eget företag. Hit hör främst avskrivningar och koncernbidrag, vilket
kommer att behandlas lite senare i analysen.
Det sista steget är att säkerställa genomförandet av det mest lönsamma alternativet för
skatteverksamheten, vilket betyder att man borde gå igenom allt som man har gjort och
försäkra sig om att det blev utfört på rätt sätt, men också evaluera om man har uppnått det
som man hoppades på. Skatteplanering ger ett större mervärde när man estimerar vad den
beskattningsbara vinsten blir om man inte alls gör några skatteoptimeringar, och sedan
jämför detta mot det aktuella utfallet. Ingen av respondenterna gör någon uppföljning av
skatten, men tre av fyra respondenter sade att de nog jämför boksluten och utfallen i
respektive bokslut med varandra. Om man aktivt skatteplanerar, vilket jag anser att
respondent A och C gör, skulle en enkel estimering med periodutfall utan skatteplanering
kunna hjälpa för att bedöma hur mycket mervärde skatteplaneringen faktiskt ger. Hit hör
inte endast de euron som man direkt sparar in i onödiga skatter, utan också kostnader för
att kontinuerligt planera och utföra skatteplaneringen i företaget under hela
räkenskapsperioden.
Det fanns två skatteplaneringsmetoder som samtliga respondenter direkt svarade att de
använder sig av, nämligen avskrivningar och koncernbidrag alternativt dividender.
Avskrivningarna är, som nämns i kapitel 3.4.1, tvingande lag och därför inget man kan
välja bort. Däremot är det frivilligt att välja avskrivningsplan själv, upp till en viss
procentenhet som nämns i NSL. När det gäller avskrivningar som skatteplanering syftar

52

man vanligen på över-, under- och hyllavskrivningar vilket också respondent A, B och D
använder sig av. Det undantag som finns för avskrivningar för investeringar som tagits i
bruk fr.o.m. 1.1.2020 fram tills 31.12.2023 svarade alla respondenter att de kommer att
använda det i mån av möjlighet.
Dessa svar var relativt förväntade eftersom avskrivningar är något som man måste ta
ställning till, men det som jag inte hade beaktat var perspektivet med aktiveringar och hur
man kan använda det i skatteplaneringssyfte. Respondent A och C svarade att de aktivt
funderar över aktiveringar. Beroende på hur prognoserna för räkenskapsperioden ser ut,
överväger de om de ska aktivera en tillgång eller inte. Detta gäller förstås mindre förvärv,
ett stort fordon eller en maskin som har ett värde på flera tiotals tusen euro aktiveras förstås
enligt praxis.
För att kunna reglera aktiveringarna behöver man vara förutseende under hela året. Som
respondent C påpekade så är det stor risk att revisorer har anmärkningar om både antalet
transaktioner och

eurobeloppen märkbart ökar under de sista månaderna i

räkenskapsperioden. Samma princip gäller periodiseringar, som alla respondenter svarade
att de använder i någon mån. Respondent D svarade att de har delintäktsföring och deras
omsättning uppskattas enligt estimat, och vid periodiseringar av sådana poster behöver man
vara förutseende och fördela det jämnt under året så det inte kommer några överraskningar
vissa månader.
Koncernbidrag och dividender används också av samtliga målföretag och i den utsträckning
att man använder sig i första hand av koncernbidrag, men om inte kriterierna uppfylls så
används dividender. Koncernbidrag är att föredra ur skatteplaneringssynvinkel eftersom det
inte beskattas på samma sätt som dividender. Beroende på givare och mottagare av
dividender så finns skilda bestämmelser, men oftast är den beskattningsbar. Respondent
C:s företag skulle efter återköp av aktier få möjlighet till koncernbidrag igen, och även om
det inte var den bestämmande faktorn för återköpet så vägde det nog in att de gärna gjorde
så. Koncernbidrag och dividender är direkt gällande aktieägare och i samtliga fall så är
ägarna i olika grad med och bestämmer vilka belopp som betalas ut. Respondent C berättade
också att de försöker att inte lyfta onödig dividend från utländska koncernbolag, utan de
vill hålla pengarna där för återinvesteringar.
Inhyrd arbetskraft och/eller underleverantörer var också ett vanligt fenomen. Samtliga
respondenter kunde berätta att de har inhyrd arbetskraft, men orsaken var att det gav

53

företagen en möjlighet att vara mera flexibel i personalstyrkan utan att behöva permittera
anställda i lågkonjunkturer. Här var respondent C:s företag exceptionell jämfört med de
andra, med egna anställda på ca 260 personer och inhyrd arbetskraft på dubbelt så många.
Det här var enligt respondenten både av kostnadsmässiga och administrativa orsaker
eftersom det i deras bransch helt enkelt är mycket billigare. Finland är känt som ett
högkostnadsland när det gäller personalomkostnader, och det är märkbar skillnad om man
har anställda eller väljer att köpa in arbetskraft. Det här är tydlig skatteplanering som många
kanske inte direkt tänker på som skatteplanering.
Leasing av fordon användes främst i målföretag A och C, för respondent A så har de första
omgången med fordon på leasing medan respondent C svarade att de har haft leasing på de
flesta av fordonen en längre tid. Orsaken är för båda företagen att de ska ha en större
likviditet och inte binda upp pengar i tillgångar, samtidigt som de också slipper risken om
tillgången skulle gå sönder. Respondent B och D använder sig inte av leasing i större
utsträckning, främst för att de inte behöver det sett från ett ekonomiskt perspektiv, men
också för att de har sådana specialmaskiner i produktionen som de själva har byggt. Dessa
maskiner finns inte att leasa någonstans.
Eftersom alla respondenter jobbar i koncernbolag så förekommer koncerninterna
transaktioner. Alla respondenter svarade att de ser över internprissättningen varje år, men
sällan kommer det ändringar. Internprissättning kan därför inte anses spela någon större
roll i skatteplaneringen. Däremot fanns det några respondenter som svarade att de har vissa
funktioner på annat håll, till exempel försäljning eller bokföring utlokaliserat till ett annat
verksamhetsställe alternativt att de själva är den som sköter utlokaliserade ärenden.
Respondent A svarade att de använder sig av management fee, men att det sker på en sådan
nivå att både företagen hålls friska ekonomiskt av arrangemanget. Respondent D svarade
att de har haft utlokaliserat vissa tjänster tidigare, men numera är det mest kostnadseffektivt
och minst huvudbry att de har allt centraliserat till en punkt här i Finland.
Det man ser tydligt av alla respondenters svar är att de lagenliga metoderna som
koncernbidrag, dividender och avskrivningar är mest använt av samtliga bolag. Det finns
även spelrum här hur man tolkar möjligheterna, vilket skiljer dem åt var de placerar sig. Av
alla de skatteplaneringsmetoder som jag beskrev i kapitel 3.4 var det endast en som inte
tillämpades, och det var personalfonder. Två av respondenterna svarade att de har funderat
på det, men hittills har de inte sett att det skulle ge mera än resurserna det ta. Dock är det

54

inte uteslutet för någon av respondenterna att de skulle bilda en personalfond, men tiden är
ännu inte mogen för det.
Jag kan också konstatera att en stor del av respondenternas svar visade på att
skatteplanering används aktivt, speciellt för tre av målföretagen, och egentligen har en
ganska stor roll i verksamheterna. Det som skiljde sig mest mellan mig och respondenterna
var våra perspektiv; jag såg det som skatteplanering och de såg det som optimering
alternativt den bästa lösningen av någon orsak. Som vi konstaterade med respondent D så
är inte rubriken man lägger på det egentligen så viktig, huvudsaken är att det man gör
stämmer överens med sina egna värderingar, företagets principer och att det är tillåtet enligt
lag.

55

7 Avslutande diskussion
Nedan håller jag en avslutande diskussion var jag summerar analysen och de
konstateranden som har gjorts utgående från empirin samt ger förslag på vidare forskning
baserat på denna undersökning.

Syftet med avhandlingen var att undersöka hur skatteplanering utförs i företag, och vilken
roll den har i det dagliga arbetet. Undersökningen gjordes med kvalitativa intervjuer av
några personer som innehar nyckelpositioner när det gäller bestämmanderätt om
skatteplanering och redovisning i sin helhet.
Frågeställningarna för avhandlingen var ”vilken roll har skatteplaneringen i den fortgående
verksamheten?” och ”vilka tillvägagångssätt för skatteplanering används, och hur
påverkas det av företagets intressenter?”.
När jag bad respondenterna förklara begreppet skatteplanering så fick jag liknande svar av
dem alla. Förenklat så ansåg de att skatteplanering handlar om att optimera resultatet och
därmed hålla kvar likviditet i bolaget. Tre av respondenterna var relativt positivt inställt
mot skatteplanering medan en inte alls gillade begreppet. Det visar på att förståelsen och
tolkningen av begreppet varierar från person till person, och det här påverkar företaget
direkt. Är ekonomichefen och/eller vd:n negativt inställd till skatteplanering så är det heller
inget man håller på med. Frågan är om jag skulle ha fått andra svar om jag skulle ha
formulerat mig annorlunda både i intervjuguiden och under intervjuerna. Är det själva
begreppet skatteplanering som väcker känslor hos folk? Trots allt så användes ju en hel del
av de metoder som jag specifikt frågade upp, så det förekom trots allt skatteplanering. Även
om de intervjuade inte såg varken vissa transaktioner eller vissa orsaker till transaktioner
som skatteplanering så ansåg jag att det förehöll sig så eftersom den här avhandlingen
handlar om just det.
Skatteplanering används i företag för att minimera den beskattningsbara inkomsten.
Orsakerna till att man vill minimera den varierar mellan företag, men en orsak till att man
väljer att inte skatteplanera kom fram i två av intervjuerna. De två respondenterna påstod
att eftersom deras företag har en så långvarigt stabil ekonomisk situation så finns det inget
behov av att skatteplanera. Denna åsikt har jag inte stött på i litteraturen, utan där anses
skatter främst som en onödig utgift som man gärna använder till andra ändamål. Om detta

56

påstående stämmer skulle jag ha kunnat få helt andra resultat i undersökningen, om jag
hade fått något företag med ekonomiska problem att ställa upp för intervju. Några sådana
företag blev tillfrågade, men ingen av dem ville ställa upp. Ett urval på endast fyra
respondenter kan också förvränga resultatet, men av nio tillfrågade så fick jag nöja mig
med denna siffra. Trots allt skrivs en pro gradu-avhandling under en viss tid och det fanns
inte resurser att leta efter respondenter hur länge som helst.
Baserat på respondenternas svar går det att dra slutsatsen att skatteplanering är involverad
i det dagliga arbetet inom vissa företag, medan det i andra företag främst sker vid bokslutet
genom avskrivningar. De skatteplaneringsmetoder som visade sig vara vanligast bland
företagen blev avskrivningar, inhyrd arbetskraft, koncernbidrag och dividender. Detta var
väntat, speciellt avskrivningar som de facto är lagstadgat. Aspekten med aktiveringar som
jag nämnde i resultatanalysen blev en överraskning, men en värdefull sådan som är
användbart i alla förtag.
Gribnau och Jallai (2017) skriver att en bra skattepolitik innehåller förutom själva
skatteplaneringen också en viss dos transparens, både internt och externt. Ingen av de
tillfrågade hade någon uttalad skattestrategi, och som uppföljning sker främst jämförelse
av bokslut. Vill man följa upp sin skatteplanering och om det är värt de resurser som
allokeras, föreslås en enkel kalkyl i hur utfallet skulle se ut om man inte hade försökt
skatteplanera. I den bästa av världar skulle man också jämföra denna kalkyl mot
konkurrenter, vilket också var tanken initialt med avhandlingen.
Armstrong m.fl. (2019) kom i sin undersökning till den slutsatsen att företag inom samma
bransch följer sina konkurrenter och skatteplanerar på likadant sätt och till samma grad.
Detta kunde inte jämföras i avhandlingen eftersom det inte gick att få enbart företag inom
en bransch, men jag kunde se ett mönster i att större företag skatteplanerar mera. På samma
sätt även företag som aktivt går in för att växa genom exempelvis företagsköp och därför
vill ha å mycket likvida tillgångar som möjligt. Därmed kan man dra den hypotetiska
slutsatsen att ju större ett företag är, desto mera intresse finns det för skatteplanering.
Speciellt om man strävar mot tillväxt och ökade marknadsandelar.
Inom intressentteorin anses aktieägare vara den främsta intressenten, även om de övriga
intressenterna följer nära inpå. När det gäller skatteplanering ligger den största kampen
mellan samhälle och ägare; i princip kan man säga att skatteplanerar man mera aggressivt
är ägarna nöjda medan om man inte skatteplanerar alls så är samhället nöjd. Vem ska

57

ledningen satsa mest på? Man kan krasst ställa frågan om vem som har större rätt till
företagets pengar, vilket det trots allt i grunden handlar om. Det bästa vore om man kunde
hitta en medelväg som alla är nöjda med. Respondenterna var här av olika åsikter då någon
ansåg att samhället och staten var viktigare medan andra hellre arbetade för ägarna. Båda
intressenterna var av intresse för samtliga respondenter, men till olika grader. När det
pratades om skatteplaneringsmetoderna kom inte dessa intressenter upp i samma
diskussion, men jag skulle göra den bedömningen att två av respondenterna satsade på
ägarna medan en respondent satsade på samhället. En av respondenterna låg där emellan,
men i det fallet ägde respondenten en del av företaget samtidigt som hon jobbade där, så
belöningen för ägare kunde i det fallet också bestå av att få fatta beslut och inte enbart
ersättning i pengar.
En annan intressent som också verkar viktig för respondenterna är de anställda, eftersom
respondenternas företag enligt utsago försöker få de anställda att trivas och att vilja jobba
mot samma mål. Gällande skatteplanering kunde det här skönjas i att alla företag har inhyrd
arbetskraft av den orsak att de ska kunna vara mera flexibla i personalstyrkan och inte
behöva äventyra egna anställda genast det blir sämre tider och personalen behöver minska
i antal. Det här ger en trygghetskänsla för personalen när de vet att det är de inhyrda som
först får gå.

7.1 Förslag till vidare forskning

Som jag tidigare har nämnt så är skatteplanering ett aktuellt ämne som med jämna
mellanrum tas upp i media, inte minst på grund av de olika skatteparadisläckorna som har
avslöjats de senaste åren. Eftersom skatteplanering också är ett brett område så finns det
utrymme för otaliga studier, och denna avhandling berör enbart en liten del av ämnet. I en
av intervjuerna blev det tal om skatteplanering i både privatägda och offentliga bolag
eftersom respondenten hade haft möjlighet att jobba inom både sektorerna. Det skulle vara
intressant att se hur skatteplaneringen skiljer sig mellan offentliga och privata bolag, och
om man alls ägnar sig åt skatteplanering inom offentligägda bolag. Hur förhåller sig
människor och andra företag till att offentliga bolag skatteplanerar?
I resultatdiskussionen konstaterade jag att vid användning av periodiseringar som
skatteplaneringsmetod kan detta leda till att man några år framåt stöter på en större
skattesmäll än anteciperat. Wang m.fl. (2019) hade i sin forskning nämnt detta alternativ

58

som en eventuell tickande bomb. Troligtvis beror detta på vilka typer av periodiseringar
som görs, vilket skulle vara intressant att se närmare på. En sådan studie skulle behöva
göras över flera räkenskapsperioder så som Wang m.fl. hade gjort, och inte enbart på en
räkenskapsperiod som denna avhandling.
På samma sätt skulle det också vara intressant att se i hur stor grad skatteplaneringen
påverkas av personer i ledande ställning. I kapitel 2.1 nämndes en studie av Christensen
m.fl. (2014) där de hade undersökt den politiska orienteringen för ekonomichefer och vd:n
i relation till hur man förhöll sig till skatteplanering. Jag drog där den hypotetiska slutsatsen
att dylika resultat kan fås även i andra länder, och detta ämne skulle jag gärna se en
forskning i. Om det spelar roll vilken politisk övertygelse man har i sin inställning till
skatteplanering, hur stor roll skulle uppfostran och kulturella skillnader spela i
sammanhanget?

59

Källor

Akava, FFC, Finlands näringsliv m.fl. (den 14 januari 2021). Arbete som företagare eller
egenanställd. Hämtat från Suomi.fi: https://www.suomi.fi/medborgare/arbetslivoch-arbetsloshet/regel-for-arbetslivet/guide/olika-saett-att-arbeta/arbete-somfoeretagare-eller-egenanstaelld den 25 september 2021
Andersson, E., & Frände, J. (2014). Inledning till skatterätten. Helsingfors: Juridiska
fakulteten vid Helsingfors universitet.
Armstrong, C. S., Glaeser, S., & Kepler, J. D. (2019). Strategic reactions in corporate tax
planning. Journal of accounting & economics, 68(1), 101232. Hämtat den 6
januari 2022
Bayar, O., Huseynov, F., & Sardarli, S. (2018). Corporate Governance, Tax Avoidance,
and Financial Constraints. Financial Management (Wiley-Blackwell), 47(3), 651677. Hämtat den 18 april 2021
Bondar, M., Portna, O., & Iershova, N. (2021). Strategic Responses in COrporate Tax
Planning Using Opportunity Areas. Acta Innovations(40), 31-43. Hämtat den 16
november 2021
Bryman, A., & Bell, E. (2017). Företagsekonomiska forskningsmetoder (3 uppl.).
Stockholm: Liber AB.
Christensen, D. M., Dhaliwal, D. S., Boivie, S., & Graffin, S. D. (den 15 juli 2014). Top
management conservatism and corporate risk strategies: Evidence from managers'
personal political orientation and corporate tax avoidance. Strategic Management
Journal, 36(12), 1918-1938. Hämtat den 14 maj 2021
Engblom, A., & Adamsson, K. (2011). Työnantaja ja verosuunnittelu. Jyväskylä: Edita
Publishing Oy.
Finansministeriet. (u.d.). Skatteavtal. Hämtat från vm.fi: https://vm.fi/sv/skatteavtal den
10 september 2021
Flick, U., von Kardoff, E., & Steinke, I. (2004). A Companion to Qualitative Research.
Hamburg: Rowohlt Ttaschenbuch Verlag GmbH.

60

Freeman, L. N. (den 15 januari 2003). Lease versus buy: differential costs must be
analyzed to determine which is the better choice. (Pros, cons). Ophthalmology
Times, 28(2), 58. Hämtat den 27 september 2021
Green, M. (den 3 september 2011). Över- och underavskrivningar - en snabbkurs. Hämtat
från Account Factory Sweden Ab: https://www.accountfactory.com/blog/overoch-underavskrivningar-en-snabbkurs/ den 18 april 2021
Gribnau, H. J., & Jallai, A.-G. (2017). Good Tax Governance: A Matter of Moral
Responsibility and Transparency. Nordic Tax Journal(1), 70-88. Hämtat den 22
oktober 2021
Heidbrink, J. (den 12 maj 2011). Skattebrott, skatteflykt och skatteplanering. Hämtat från
Juridikbloggen: https://juridikbloggen.wordpress.com/2011/05/12/skattebrottskatteflykt-och-skatteplanering/ den 03 april 2021
James, H. L. (2020). CEO age and tax planning. Review of Financial Economics, 38(2),
275-299. Hämtat den 12 december 2021
Karayan, J. E., Swenson, C. W., & Neff, J. W. (2004). Strategic Corporate Tax Planning.
Journal of the American Taxation Association, 26(1), 73. Hämtat den 16
november 2021
Karlöf, B., & Helin Lövingsson, F. (2007). Management från A till Ö - Förklaringar till
150 begrepp och modeller. Stockholm: Tryckeri Elanders.
Leavy, P. (2014). The Oxford Handbook of Qualitative Research. New York: Oxford
University Press.
Lenz, H. (2020). Aggressive Tax Avoidance by Managers of Multinational Companies as
a Violation of Their Moral Duty to Obey the Law: A Kantian Rationale. Journal
of business ethics, 165(4), 681-697. Hämtat den 18 april 2021
Marton, J., & Pettersson, A. (2018). Koncernredovisning. Lund: Studentlitteratur AB.
Määttä, T., & Palomäki, M. (den 17 februari 2021). Naturaförmåner i beskattningen.
Hämtat från Skatteförvaltningen:
https://www.vero.fi/sv/Detaljerade_skatteanvisningar/anvisningar/47886/naturaf%
C3%B6rm%C3%A5ner-i-beskattningen6/ den 25 september 2021

61

Määttä, T., & Puolakanaho, J. (2016). Tillämpning av bestämmelsen om kringgående av
skatt. Hämtat från
https://www.vero.fi/sv/Detaljerade_skatteanvisningar/anvisningar/49027/tillampni
ng_av_bestammelsen_om_kringgae2/ den 25 mars 2021
Määttä, T., & Selkäinaho, K. (den 30 december 2020). Verkställande av
förskottsinnehållning. Hämtat från Vero.fi:
https://www.vero.fi/sv/Detaljerade_skatteanvisningar/anvisningar/48735/verkst%
C3%A4llande-av-f%C3%B6rskottsinneh%C3%A5llning6/ den 25 september
2021
Määttä, T., & Toivonen, N. (den 3 mars 2021). Sjukförsäkringsavgift. Hämtat från
Skatteförvaltningen:
https://www.vero.fi/sv/Detaljerade_skatteanvisningar/anvisningar/48793/sjukf%C
3%B6rs%C3%A4kringsavgift3/ den 25 september 2021
Neate, R. (2019). New study deems Amazon worst for 'aggressive' tax avoidance. Hämtat
från https://www.theguardian.com/business/2019/dec/02/new-study-deemsamazon-worst-for-aggressive-tax-avoidance den 1 april 2021
Oats, L. (den 1 juni 2019). Corporate tax avoidance: is tax transparency the solution?
Accounting and Business Researchh, 49(5), 565-583. Hämtat den 18 april 2021
Peters, I. (den 17 april 2013). Tax avoidance as an Ethical Issue for Business. Hämtat från
Institute of Business Ethics: https://www.ibe.org.uk/resource/tax-avoidance-as-anethical-issue-for-business.html den 5 april 2021
Savander, L., & Luukela, H. (den 8 juni 2021). Koncernbidrag. Hämtat från
Skatteförvaltningen:
https://www.vero.fi/sv/Detaljerade_skatteanvisningar/anvisningar/75075/koncernb
idrag4/ den 14 augusti 2021
Savander, L., & Salakka, N. (den 9 januari 2018). Grynderentreprenadverksamhet i
beskattningen. Hämtat från Skatteförvaltningen:
https://www.vero.fi/sv/Detaljerade_skatteanvisningar/anvisningar/47925/gryndere
ntreprenadverksamhet-i-beskattningen/

62

Schauman, P. (2017). Är den som flyr skatter en hjälte? Så här ser experter på
argumenten för skatteparadis. Hämtat från
https://svenska.yle.fi/artikel/2017/11/12/ar-den-som-flyr-skatter-en-hjalte-sa-harser-experter-pa-argumenten-for den 26 mars 2021
Skatteförvaltningen. (den 9 feburari 2015a). Att bedriva affärsverksamhet utomlands.
Hämtat från Vero.fi: https://www.vero.fi/sv/foretag-ochsamfund/foretagsverksamhet/internationell-verksamhet/att-bedrivaaffarsverksamhet-utomland/ den 10 september 2021
Skatteförvaltningen. (den 9 februari 2015b). Beskattning utomlands i strid med
skatteavtalet. Hämtat från Vero.fi: https://www.vero.fi/sv/foretag-ochsamfund/foretagsverksamhet/internationell-verksamhet/beskattning-utomlands-istrid-med-skatteavtalet/ den 10 september 2021
Skatteförvaltningen. (den 10 februari 2015c). Internationella situationer för finländska
företag. Hämtat från Vero.fi: https://www.vero.fi/sv/foretag-ochsamfund/foretagsverksamhet/internationell-verksamhet/ den 10 september 2021
Skatteförvaltningen. (2017). Skatteparadis. Hämtat från
https://www.vero.fi/sv/skatteforvaltningen/skatteforvaltningen/verksamhet/skattef
el/skatteparadis/ den 26 mars 2021
Skatteförvaltningen. (den 10 januari 2019a). Beskattning av utländska arbetstagare vid
företag som verkar i Finland. Hämtat från Skatteförvaltningen:
https://www.vero.fi/sv/foretag-och-samfund/foretagsverksamhet/internationellverksamhet/beskattning-av-utlandska-arbetstagare-vid-foretag-som-verkar-iFinland/ den 25 september 2021
Skatteförvaltningen. (den 4 juli 2019b). Dubbelbeskattning av utlandsinkomster för
företag undanröjs i Finland. Hämtat från Vero.fi: https://www.vero.fi/sv/foretagoch-samfund/foretagsverksamhet/internationell-verksamhet/dubbelbeskattning-avutlandsinkomster-for-foretag-undanrojs-i-finland/ den 10 september 2021
Skatteförvaltningen. (den 17 december 2020a). Avskrivningar och små anskaffningar.
Hämtat från Skatteförvaltningen: https://www.vero.fi/sv/foretag-ochsamfund/skatter-och-avgifter/rorelseidkare-eller-yrkesutovare/avskrivningar-ochsma-anskaffningar/ den 18 april 2021

63

Skatteförvaltningen. (den 21 januari 2020b). Inkomstbeskattning av aktiebolag och
andelslag. Hämtat från https://www.vero.fi/sv/foretag-och-samfund/skatter-ochavgifter/aktiebolag-och-andelslag/inkomstbeskattning/inkomstbeskattning-avaktiebolag-och-andelslag/ den 15 april 2021
Skatteförvaltningen. (den 14 maj 2021). Skatteplanering över statsgränserna kan
förutsätta rapportering till Skatteförvaltningen. Hämtat från Vero.fi:
https://www.vero.fi/sv/foretag-och-samfund/foretagsverksamhet/internationellverksamhet/Skatteplanering-%C3%B6ver-statsgr%C3%A4nserna-kanf%C3%B6ruts%C3%A4tta-rapportering-till-Skattef%C3%B6rvaltningen/ den 10
september 2021
Skärvad, P.-H. (2020). Företagsekonomi 100. Stockholm: Liber AB.
Slevitch, L. (den 6 februari 2011). Qualitative and Quantitative Methodologies
Compared: Ontological and Epistemological Perspectives. Journal of Quality
Assurance in Hospitality & Tourism, 12(1), 73-81.
Statens budgetpropositioner; Statsbudgeten 2021. (den 5 oktober 2020). Hämtat från
Finansministeriet:
https://budjetti.vm.fi/indox/sisalto.jsp?year=2021&lang=sv&maindoc=/2021/tae/h
allituksenEsitysRuotsi/hallituksenEsitysRuotsi.xml&opennode=0:1:133:
Strand, R., & Freeman, R. E. (2015). Scandinavian Cooperative Advantage: The Theory
and Practice of Stakeholder Engagement in Scandinavia. Journal of Business
Ethics, 127, 65-85. Hämtat den 22 oktober 2021
Suomen Yrittäjät. (u.d.). Viktiga tal 2021. Hämtat från Suomen Yrittäjät:
https://www.yrittajat.fi/node/639409 den 25 september 2021
Walden, R., & Leppiniemi, J. (2020). Tilinpäätös- ja verosuunnittelu. Helsingfors: Alma
Talent Oy.
Wang, F., Xu, S., Sun, J., & Cullinan, C. P. (den 6 december 2019). Corporate Tax
Avoidance: a litterature review and research agenda. Journal of Economic
Surveys, 34(4), 793-811. Hämtat den 14 maj 2021

64

Wang, Y., & Richardson, D. S. (den 6 maj 2020). To buy or to lease: The advantages and
costs of leasing versus buying scientific instruments for academic core facilities.
EMBO reports, 21(5), e49971-e49971. Hämtat den 27 september 2021
Wibeck, V. (2010). Fokusgrupper, om fokuserade gruppintervjuer som
undersökningsmetod. Lund: Studentlitteratur AB.
Yrittäjät. (2021). Företagande i finland. Hämtat från https://www.yrittajat.fi/foretagarnai-finland/foretagande-i-finland-316225 den 22 mars 2021
Yritystulkki.fi. (u.d.). Avdragsgilla utgifter. Hämtat från Yritystulkki:
https://www.yritystulkki.fi/se/alue/kosek/befintligforetagare/beskattning/avdragsgillautgifter/ den 18 april 2021
Åsberg, R. (2001). Det finns inga kvalitativa metoder - och inga kvantitativa heller för
den delen. Pedagogisk Forskning i Sverige, 6(4), 270-292. Hämtat från
https://open.lnu.se/index.php/PFS/article/view/1131/982 den 1 april 2021

65

Finlands författningssamling
Aktiebolagslagen 624/2006. (den 22 oktober 2021). Hämtat från Finlex.fi:
https://www.finlex.fi/sv/laki/ajantasa/2006/20060624
Bokföringsförordningen 1339/1997. (den 15 april 2021). Hämtat från Finlex.fi:
https://www.finlex.fi/sv/laki/ajantasa/1997/19971339#L5P1
Bokföringslag 1336/1997. (den 15 april 2021). Hämtat från Finlex.fi:
https://www.finlex.fi/sv/laki/alkup/1997/19971336#Pidp446681136
Inkomstskattelag 1535/1992. (den 15 april 2021). Hämtat från Finlex.fi:
https://www.finlex.fi/sv/laki/ajantasa/1992/19921535#O1L2P4
Lag om beskattning av inkomst av näringsverksamhet 360/1968. (den 25 mars 2021). Hämtat
från Finlex.fi: https://finlex.fi/sv/laki/ajantasa/1968/19680360
Lag om beskattningsförfarande 1558/1995. (den 5 april 2021). Hämtat från Finlex.fi:
https://finlex.fi/sv/laki/ajantasa/1995/19951558#L4P28
Lag om koncernbidrag vid beskattning (825/1986). (den 9 juli 2021). Hämtat från Finlex.fi:
https://www.finlex.fi/sv/laki/ajantasa/1986/19860825 den 14 augusti 20201
Strafflag 39/1889. (den 3 april 2021). Hämtat från Finlex.fi:
https://www.finlex.fi/sv/laki/ajantasa/1889/18890039001

66

Bilaga 1 Intervjuguide
Allmänt:
-

Vad är din roll i företaget du är anställd?

-

Hur stort företag jobbar du på? (t.ex. koncernstruktur, antal anställda, omsättning)

-

Vad hör till dina arbetsuppgifter?

-

Hur länge har du jobbat med dylika uppgifter?

-

Jobbar du själv eller görs beslutsfattanden tillsammans med någon/några andra?

-

Vilken strategi jobbar ni för och hur långt framåt sträcker den sig?

Skatteplanering:
-

Vad betyder begreppet skatteplanering för dig, och hur skulle du förklara det?

-

På vilket sätt har inställningen till optimering av resultat (skatteplanering) förändrats under
din tid i företaget?

-

Har optimeringen påverkats enligt de medarbetare som funnits, t.ex. i samband med
nyanställningar eller uppsägningar?

-

Vilka metoder används?

-

I vilket skede börjar man fundera/praktiskt göra något åt planeringen av metoderna?

-

Görs någon form av uppföljning för denna skatteplanering och på vilket sätt det har påverkat
företaget?

-

Använder ni er av skattekonsultering?

Detaljnivå:
-

Skatteplanering kan delas in i strategisk (företagets strategi och uppsatta mål), taktisk (vilka
sätt för att uppnå mål, t.ex. återköp av aktier, utdelningsbelopp, periodiseringar) och operativ
skatteplanering (allt enligt lag, dvs protokoll + procedurer ok). I vilken utsträckning används
sådana metoder medvetet?

-

Om det sker periodiseringar – hur bestämmer man när dessa ska tas med i beskattningen?
o

Har ni använt er av avskrivningsundantag för år 2020-2023 enligt skatteverket?
(<50% avskrivning möjligt på maskiner och anläggningar, i bruk från 1.1.2020)

-

Använder ni er av underleverantörer/inhyrd arbetskraft och varför?

-

Har personalfonder varit ett alternativ för er?

-

Hur fördelar ni tillgångarna mellan att äga, hyra och leasa, och finns det någon aktiv tanke
bakom?

-

Har ni några driftställen utomlands, och inbegrips dessa i skatteplaneringen?

-

Om företaget ingår i en koncern, hur stor roll spelar internprissättning, arbetskraft och
koncernbidrag i skatteplaneringsanda?

