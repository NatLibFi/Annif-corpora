Monolog eller dialog?
Klasslärares uppfattning om historieundervisning

Tobias Mietala

Magistersavhandling i pedagogik
Fakulteten för pedagogik och välfärdsstudier
Åbo Akademi
Vasa, 2021

1

Abstrakt
Författare (Efternamn, förnamn)

Årtal 2021

Mietala Tobias
Arbetets titel: Monolog eller dialog? Klasslärares uppfattning om historieundervisning
Opublicerad avhandling för kandidatexamen/magisterexamen i specialpedagogik
Vasa: Åbo Akademi. Fakulteten för pedagogik och välfärdsstudier

Sidantal (tot.)
46

Referat (Avhandlingens teoretiska utgångspunkt, syfte, forskningsfrågor, metoder, respondenter,
huvudsakliga resultat, slutsatser)

I denna undersökning ville jag ta reda på om klasslärare är benägna att undervisa monologiskt eller dialogiskt
i ämnet historia. Monologisk undervisning fokuserar på metoder som berättande och självständigt arbete.
Dialogisk undervisning fokuserar på metoder som drama, grupparbeten och diskussioner. Hit hör också
förmågan att kritiskt granska historiskt material. Jag valde att ta avstamp i ett kvalitativt synsätt och intervjua
sex lärare. Följande forskningsfrågor utgick jag ifrån: 1) Är lärare benägna att undervisa historia på ett
monologinriktat sätt eller ett dialoginriktat sätt? 2) Vilka utmaningar och möjligheter ser lärare med de olika
inriktningarna? 3) Vilka praktiska skillnader finns det mellan monologinriktad undervisning och
dialoginriktad undervisning? 4) Hur upplever lärare optimal historieundervisning?
Jag intervjuade sex lärare och valde att spela in allt material på en bandspelare. Materialet transkriberades och
irrelevanta svar filtrerades bort. Resultatet sammanfattades dels som meningskategorisering, dels som direkta
svar på forskningsfrågorna.
De huvudsakliga resultaten visade att respondenterna undervisar dels på likadana sätt, dels på olika sätt. Tre
av respondenterna använde sig av undervisningsmetoder som fokuserade både på monologisk undervisning
och på dialogisk undervisning. Dessa respondenter tyckte att man inte enbart kunde undervisa med en specifik
metod under en lektion utan man behöver vara flexibel. En av respondenterna tyckte att man kan skapa
intressanta historielektioner genom berättande. De två sista respondenterna tyckte att historieundervisningen
ska utgå från metoder som fokuserar på elevernas intressen.
Utav de huvudsakliga resultaten kan man dra slutsatsen att respondenterna undervisar varierat med en klar
bild av vad de vill åstadkomma. Från planering till undervisning existerar ett klart mål. Och det behövs med
tanke på de begränsade veckotimmarna ämnet historia har.

Sökord / indexord

monolog, dialog, undervisningsmetoder

2

Innehållsförteckning
Abstrakt ................................................................................................................................................... 2
Innehållsförteckning ................................................................................................................................ 3
1 Inledning ............................................................................................................................................... 4
1.1 Historieundervisningens historiska bakgrund ............................................................................... 4
1.1 Synen på historieämnet ................................................................................................................. 6
1.3 Kort om syfte och forskningsfrågor ............................................................................................... 7
2 Teori ...................................................................................................................................................... 8
2.1 Olika typer av historieundervisning ............................................................................................... 9
2.2 Historisk empati och färdighetsinriktad kunskap ........................................................................ 13
2.3 Elevers upplevelse av historieundervisning................................................................................. 17
3 Metod ................................................................................................................................................. 20
3.1 Syfte och forskningsfrågor ........................................................................................................... 20
3.2 Forskningsmetod och datainsamlingsmetod ............................................................................... 20
3.3 Tillförlitlighet och trovärdighet .................................................................................................... 23
3.4 Forskningsprocessen ................................................................................................................... 23
4 Resultatredovisning ............................................................................................................................ 25
4.1 Lärarnas sätt att undervisa .......................................................................................................... 25
4.2 Möjligheter eller utmaningar i historieundervisningen .............................................................. 28
4.3 Praktiska skillnader mellan monologen och dialogen ................................................................. 30
4.4 Lärarnas åsikter om optimal undervisning .................................................................................. 32
4.5 Meningskategoriseringen ............................................................................................................ 33
4.5.1 Empatiska och berättande perspektiv ...................................................................................... 34
4.5.2 Färdighetsinriktade perspektiv ................................................................................................. 36
4.5.3 Flexibla perspektiv .................................................................................................................... 38
5 Avslutande diskussion ........................................................................................................................ 42
5.1 Resultatdiskussion ....................................................................................................................... 42
5.1.1 Kategoriseringsdiskussion ........................................................................................................ 43
5.1.2 Diskussion i relation till forskningsfrågor.................................................................................. 43
5.2 Metoddiskussion ......................................................................................................................... 44
5.3 Förslag till fortsatt forskning ........................................................................................................ 45
Litteraturförteckning: ........................................................................................................................ 46

3

1 Inledning
I detta kapitel berättar jag kort om historieämnets bakgrund, lyfter fram synen på historieämnet
och förklarar kort undersökningens syfte och forskningsfrågor.

När man undervisar historia i skolan bör man ta i beaktande många olika faktorer. Först och
främst är klasslärare olika. På samma gång som ålder, kön och etnicitet skiljer dem åt, spelar
också kulturell bakgrund, intellektuell bakgrund och deras syn på historieundervisning roll.
Men alla historielärare håller säkert med om att historia är ett komplicerat ämne att undervisa
i. Alla ämnen i skolan har en viss svårighetsgrad men vad som gör historia speciell är det
samarbete som existerar mellan eleverna, läraren, det förflutna och även samtiden (Husbands,
m.fl., 2003, s. 7). Jag är intresserad av att studera om det faktiskt finns någon skillnad mellan
lärares sätt att undervisa historia i grundskolan. Mer specifikt vill jag ta reda på vilka metoder
lärare använder sig av när de undervisar historia. Jag vill undersöka temat för att det är intressant
att se hur olika former av historieundervisning uppstår, både med tanke på planeringen och
upplägget och även hur de olika formerna påverkar undervisningen och hur man kan jämföra
dem med sitt eget sätt att undervisa.
Tom Gullberg (2006, s. 31–32) berättar om barns och ungdomars svårigheter att lära sig historia,
och han nämner även att det delvis har att göra med historieämnets utvecklingspsykologiska
utmaningar i och med att historia är ett abstrakt ämne för barn och även vuxna som inte har
tränat historiskt tänkande. För att förebygga detta har den klassiska stoffcentrerade
undervisningen tagit ett steg bakåt i jämförelse med en mera funktionell syn på historia där man
skapar förståelse genom förändring, kontinuitet och i synnerhet kausalitet. Det handlar med
andra ord om att förklara och analysera förändring och kausalitet, att förhålla sig kritiskt till
olika förklaringar och att lära sig leva sig in i historien och förstå den utgående från dess egna
villkor.

1.1 Historieundervisningens historiska bakgrund
Historia är en del av oss människor och alla har vi en egen historia bakom oss. Vi möter dagligen
historia på olika sätt och dessa möten omfattar historiedidaktikens forskningsfält. Centrala
forskningsfrågor inom området berör innehåll, perspektiv och struktur i skolämnet historia.
Detta gäller också urvalsfrågor, undervisningens utformning samt interaktion med eleverna.
Möten mellan människor och ett ämnesinnehåll kan också ses i större perspektiv än enbart inom

4

ramen för undervisningen i skolan. Inom historia syns detta speciellt tydligt. Historia förmedlas
genom många olika medier och mitt i denna komplexa struktur av möten är det emellertid
ofrånkomligt att skolan spelar en specifik roll. Historieundervisningen i skolan organiseras så
att den baseras på en fastställd kursplan och med krav som alla elever ska uppfylla. Elever och
lärare möts på många olika sätt i historieämnet och där prövas och bedöms elevernas kunskaper
och färdigheter. Av den anledningen är studiet av möten en central didaktisk fråga. Den
ämnesdidaktiska forskningen fokuserar på elever, lärare och läromedel och hur dessa beskriver
och definierar ett undervisningsinnehåll. Det viktiga i denna forskning blir därmed att
undersöka hur elever möter ämnet och dess innehåll (Ammert, 2013, s.10–11).
Alla humanistiska ämnen är meningsbärande på grund av att de handlar om sammanhang som
är förståeliga för människor. Det är med andra ord möjligt att förstå, tolka och förhålla sig till
innehållet. Men meningen kan också vara dubbelriktad i den betydelsen att det ofta också krävs
en förförståelse och ett sammanhang som nya lektioner eller resultat kan tolkas in i. Historia
bär mening men kräver också mening för att kunna förstås på ett djupare plan. Historia är ett
ämne som t.ex. innehåller berättelser om människor, händelser och förändring och är därför
särskilt beroende av betydelse. Mening ska därmed i detta ämne tolkas som att till exempel en
berättelse, en händelse eller en företeelse sätts in i ett sammanhang som gör att vi människor
bildar oss en uppfattning om vad det handlar om. (Ammert, 2013).
Hilary Cooper (1995, s.1–2) berättar att unga barn snabbt möter uttryck som refererar till det
som har hänt, det som händer och det som kommer att hända. Många anser att historia är för
abstrakt för ett barn och behandlar idéer som kan bli för svåra för dem att förstå eftersom barn
lär sig bäst från sina egna upplevelser. Men ändå är historia något som finns med i barns sociala
och fysiska omgivning. Barnen kommer i kontakt med ämnet i tidig ålder. De lyssnar och
använder vokabulär som behandlar just tid och förändring. Barnen stöter också på historiskt
fysiska objekt och ställer frågor som behandlar dessa (Cooper, 1995, s. 1–2). Ett bra sätt att
koppla ihop elevers förkunskap och fakta är att tillsammans skapa en berättelse. Eleverna får
hjälp att leva sig in i arbetet och på så sätt blir berättelsen en bas för elevernas
informationssökning och skapande arbete. Att ta elevers förkunskap i beaktande och låta dem
konstruera egna förklaringar innan man kontrollerar dem, är en viktig del för inlärning
(Långström & Viklund, 2010, s.20).
Berättelserna och föremålen har med andra ord funnits med i alla situationer genom historiens
gång. De har visat sin betydelse i form av att delge egna och andras upplevelser. Utvecklingen
har också visat att de, till en viss del, varit föregångare till undervisningen och banat väg för

5

både forskning och studier. Ändå har historia länge ansetts vara ett ämne som varit svårt och
rent av olämpligt för barn att lära sig eftersom det 1) fragmenterar deras inlärning, 2) är alldeles
för abstrakt och 3) lyfter fram minnesförmåga med fokus på irrelevant fakta istället för analytisk
diskussion (Cooper, 1995, s. 3). Cooper (1995, s. 3) tillägger att historia allt oftare blir igenkänt
som ett ämne där man fokuserar på utvecklingen av det moraliska, sociala och emotionella på
samma gång som den växande kognitiva funktionen. Detta uppnås inte genom didaktisk
inlärning utan genom att uppmuntra barn att ställa frågor, diskutera och spekulera om orsakerna
till människors beteende, attityder och värderingar i historien, både i dåtid och i nutid (Cooper,
1995, s. 3). I undervisningssyfte är berättelser ett kreativt sätt att genomföra något som för
tillfället känns abstrakt och som kan kopplas till elevernas egna erfarenheter (Långström &
Viklund, 2010, s.12).

1.1 Synen på historieämnet
I en av de svenska undersökningarna av elevers attityder till historieundervisning citerad i
Hansson (Historieintresse och historieundervisning, 2010, s. 17–18) konstateras det att eleverna
uppskattar skolämnet historia, som anses vara svårt men intressant och viktigt i livet. Samtidigt
anses historia inte inneha ett större värde för framtida arbete eller studier. Den framstående
faktorn här är inte ämnet i sig utan historieläraren som beskrivs som en bra lärare som lyckas
skapa intresse för historia trots att eleverna anger att de inte känner delaktighet i val av innehåll
och arbetsformer. Även i den stora europeiska studien Youth and History framträdde liknande
uppfattningar i ungdomars inställning till ämnet och sina lärare. Dessa uppfattningar delades
med jämnåriga i övriga Norden.
I huvudsak betraktar ungdomar i skolåldern alltså historia i viss mån som ett nyttigt ämne. I
Sture Långströms svenska uppföljning av Youth och History-undersökningen beskrivs
elevernas uppfattning om historiska studier; det ger eleverna kunskaper om det förgångna samt
ett stöd för att förstå samtiden. Skillnader mellan olika elevkategoriers uppfattningar i denna
fråga är små, t.ex. mellan pojkar och flickor (Historieintresse och historieundervisning, 2010,
s. 17–18).
I en studie gjord av Jan Bjarne Boe och Kolbjorn Hauge beskriver de att historieundervisningen
ger eleverna mest om den innehåller sådant som eleverna upplever relevant samtidigt som de
får komma nära de metoder som historiekunskapen använder, t.ex. att få studera källmaterial.
Elevernas uppfattningar om skolans historieundervisning påverkas inte bara av lärostoffet utan
även av deras arbetssätt. I en undersökning gjord av Harris & Hayden ser man att sådana

6

arbetssätt som gör eleverna delaktiga, t.ex. rollspel och grupparbeten, är populära. Även besök
till muséer kan vara uppskattat hos eleverna. Inte alla gillar de arbetssätt som används i
historieundervisningen. Det finns även de som gillar historieämnet som kan peka ut
arbetsformer som inte uppskattas. T.ex. läsning gillas inte, framförallt inte av skolans
läroböcker (Historieintresse och historieundervisning, 2010, s. 20).
Elever anser också att de inte får arbeta som de skulle vilja under lektionens gång. Istället för
att titta på spelfilmer sker undervisningen enligt ungdomarnas beskrivningar genom att de måste
studera läroböcker och lyssna på läraren, vilket förefaller att vara en vanlig arbetsmetod i all
europeisk historieundervisning. Elever från de brittiska öarna och Norden anser att olika typer
av media är jämförelsevis vanliga inslag i undervisningen, men ändå är läraren och läroboken
de vanligaste. De mest sällsynta metoderna är lektioner där projektarbeten eller rollspel ingår
eller där klassen arbetar utanför klassrummet (Långström, 2001, s. 56, Hansson, 2010, s. 21).
I den tidigare nämnda Youth and History-undersökningen liksom i Långströms uppföljning
framträder läraren inte som särskilt betydelsefull. I andra undersökningar (Harris and Haydn, s.
323; Marianne Poulsen, 1999, s. 170; Anna Clark, 2008, s. 120, citerad & refererad i Hansson,
2010, s. 22–23) däremot presenteras lärarens betydelse för elevernas inställning till skolans
historieundervisning som stor. Här är det lärarens person och förhållningssätt till eleverna som
har betydelse snarare än undervisningens innehåll eller arbetsmetoder. Att lärarens roll är viktig
betonas också i Marianne Poulsens danska undersökning där hon lyfter fram att eleverna i de
genomförda intervjuerna poängterar vikten av lärarens engagemang, energi och vilja att ge
barnen möjligheter att påverka den egna undervisningen. Lärarens metodval är viktigare för
elevernas inställning till ämnet än stoffet. De elever som anser att historieämnet är negativt,
hänvisar framför allt till att valda arbetssätt ogillas. Speciellt tas det avstånd från en alltför stram
undervisning med t.ex. högläsning men även lektioner med alltför mycket okontrollerade
moment som t.ex. grupparbeten ogillas. Ett specifikt innehåll som barnen ogillar påverkar deras
attityd, men i mindre omfattning än undervisningsmetoden.

1.3 Kort om syfte och forskningsfrågor
Det övergripande syftet med denna avhandling är att undersöka vilka typer av
inlärningsmetoder som används i historieundervisningen och hur lärare anser att de påverkar
elevernas förmåga att koppla ihop sin egen kunskap med det tema som undervisas. Utgående
från historiedidaktiken och läroplanen undersöks om undervisningen är monologinriktad eller
dialoginriktad. Hit hör både undervisningsstrategier och arbetsmetoder.

7

1. Är lärare benägna att undervisa historia på ett monologinriktat sätt eller dialoginriktat
sätt?
2. Vilka möjligheter och utmaningar ser lärarna med de olika inriktningarna?
3. Vilka praktiska skillnader finns det mellan monologinriktad undervisning och
dialoginriktad undervisning?
4. Hur upplever lärare optimal historieundervisning?

2 Teori
I detta kapitel kommer jag att lyfta fram teoretiska utgångspunkter. Kapitlet delas in i 3
underrubriker; olika typer av historieundervisning, historisk empati och färdighetsinriktad
kunskap och elevers upplevelse av historieundervisning.
Monologen och dialogen är två olika inriktningar som påverkar hur man praktiskt undervisar
historia. För att ta reda på vad som talar för och emot, behöver man diskutera benämningen
undervisningsstrategier och hur båda inriktningarna kan påverka historieundervisningen.
Pedagogen Edmund Knutas lyfter fram frågan om huruvida läraren utvecklar sina egna
repertoarer av arbetsmetoder för att undervisa. I sin avhandling kommer han fram till att alla
lärare använder olika arbetssätt för att bygga upp en lektion. Dessa undervisningsstrategier
beskrivs utifrån hur en lektion ser ut dvs. introduktion, informationssökning, återsamling i
klassrummet, enskilda skrivuppgifter och läraren som ledare. Knutas pekar på att alla strategier
är likadana hos de studerade lärarna. Han beskriver att lärarnas undervisningsstrategier består
av lärarens genomgångar och av elevarbete i grupp eller enskilt (Knutas, 2008, kap. 6).
Historiedidaktikern Thomas Nygren (2009, s.21) har också i sin licentiatavhandling definierat
undervisningsstrategier som något varaktigt, och som utvecklas under en längre tid.
Ämnesdidaktikerna Schüllerqvist och Osbeck (2009, s.216) använder samma definition som
Nygren.

I

Jarhalls

licentiatavhandling

(2012,

s.27)

definieras

skillnaden

mellan

undervisningsmönster och undervisningsstrategier; strategier är mera genomarbetade och
svårare att förändra.
De

monologiska

och

dialogiska

inriktningarna

är

två

undervisningssätt

som

i

historieundervisningen fungerar på helt olika sätt. Enligt Mikhail Bakhtin (Dysthe, 1996, s.63)
kan den monologiska inriktningen betraktas som ett samspel mellan individer. Bakhtin menar
att monologiskt inriktad undervisning är ett uttryck för en auktoritativ inställning hos personer
som anser att de äger en färdig sanning. Bakhtin menar att monologiskt inriktad undervisning

8

handlar om att återskapa auktoritativ kunskap från till exempel en lärobok. Dialogen betyder i
sin tur att man konstruerar kunskap i samspel med andra människor med utgångspunkt från det
egna medvetandet och de egna erfarenheterna. Bakthin menar vidare att dialogen är en
grundläggande förutsättning för att individen skall uppnå insikt och förståelse för sig själv och
sin plats i tillvaron. Habermas (citerad i Rönnström, 2010, s.12) säger att monologiskt
framförande betyder att talare och tolkare försöker få varandra att anpassa sig till varandras
talhandlingar med hjälp av olika påtryckningar. Om dialogen kännetecknas av en ömsesidig
förståelse och att med hjälp av förnuftet ta ställning till olika bidrag i kommunikationen, så
innebär den monologiska inriktningen att den ena parten står över den andra i
kunskapsförmedlingen. I dialogen vill man med hjälp av förnuftet förstå varandra för att få en
framgångsrik lektion, medan den monologiskt inriktade undervisningen från början har ett
auktoritärt svar. I huvudsak är det viktigt att komma ihåg att monolog och dialog är
kommunikationsformer som kan förekomma växelvis, så att en lektion kan börja som monolog
och sluta som dialog eller tvärtom. Om man önskar stärka inkludering, moraliskt ansvar och
lärande och motverka objektivering och rollseparationer, finns det en orsak att handla dialogiskt
utifrån ett samarbetande perspektiv. Kommunikation formas inte uteslutande av enskilda
deltagares sätt att handla och deras inställning (Rönnström, 2010, s.14).

2.1 Olika typer av historieundervisning
Lärarens sätt att undervisa påverkar eleverna på olika sätt eftersom alla lärare är olika och har
olika prioriteringar i sin undervisning. Husband m.fl. har följt med tre lärares undervisning som
ger exempel på hur lärare undervisar historia och vad de sätter fokus på. Lucy (Husbands,
Kitson & Pendry, 2003, s. 52) är fokuserad på att lyfta fram elevernas självkänsla och deras
egen historiska kunskap. För henne är det viktigt att få eleverna att tro på sin egen
inlärningsförmåga och att försäkra att de har självförtroende. Hennes ambition var att först
etablera grunderna för undervisningen. Med andra ord var det den affektiva delen av
undervisningen som utgjorde det centrala i hennes undervisning. Eleverna behövde tro på sig
själva och se betydelsen av inlärning innan hon kunde fortsätta med sin ”normala”
undervisning. Hon undervisade i årskurs 9 om diktatorer och demokratier, och två av hennes
mål var att ”inte bli rädda för dessa stora ord” och att ”bli vana med att använda dessa” så att
eleverna kunde arbeta med dem och forma sig en uppfattning om begreppen. Hon ville
säkerställa att de njöt av undervisningen och kände att de kunde delta i den. På ett likadant sätt,
men med en annan klass, lyfte hon fram det roliga i aktiviteterna och använde sina

9

frågeställningar för att försäkra sig om att eleverna kunde delta i lektionen. Deras engagemang
var intressant för henne och att de höll sig till ämnet i fråga. Hon ville med andra ord bygga på
deras tidigare kunskaper så att de kunde fortsätta att göra framsteg. Fastän dessa mål var
centrala, var de inte de enda hon försökte uppnå. Läskunnighet och muntlig förmåga var också
viktiga (Husbands, Kitson & Pendry, 2003, s. 52–53).
Ett annat exempel är Neil som valde att fokusera sin undervisning kring vad som kommer upp
i proven. Med andra ord fokuserade han starkt på vad läroplanen och lagen sade om
undervisningen i historia. Elevernas behov att läsa in sig på saklig information tog
undervisningsproceduren till en sådan nivå att Neil inte alls tyckte att han undervisade historia
utan förberedde dem för ett prov. En annan viktig faktor som ”Neil” lyfte fram var
läskunnigheten. Eftersom detta var en pojkskola var standarden på läskunnighet inte den högsta
och man försökte ändra på detta genom bland annat historieundervisningen. I den följda
lektionen kom det upp några begrepp som Neil ansåg vara av betydelse. När han fick frågan
om varför han lyfte fram just dessa begrepp, svarade han att de kommer oftast upp i något prov.
På så sätt ville han få eleverna att förstå dessa idéer och bygga samband. Men om kursplanen
inte lyfte fram det, tog inte heller Neil upp denna information. För att komma ihåg vad som
hade sagts under lektionen behövdes konstant förstärkning av dessa centrala begrepp. Han
planerade därför sina lektioner så att de skulle innehålla aktiviteter som hela tiden såg till att
påminna eleverna om vad de hade gått igenom. Påminnelsen förstärkte också en annan viktig
faktor i Neils undervisning; eleverna måste kunna skriva ner informationen i essäform också.
Därför använde han sig också av aktiviteter och strategier som lärde eleverna att organisera sin
kunskap på rätt sätt. Utan dessa aktiviteter skulle deras presentation enbart bestå av ett
oorganiserat block som de själva inte visste hur de skulle framställa. Utöver detta valde Neil
också att strukturera sin undervisning enligt sina egna prioriteter. Speciellt under en viss lektion
som handlade om Hitler, ville Neil att eleverna skulle förstå varför Hitler blev så pass kraftfull
och att det berodde på att vissa händelser var tvungna att ske för att han skulle kunna få den
makt han ville uppnå. Han valde att knyta an detta till tyska stereotyper och hur folket valde att
se på Hitler. Med andra ord använde Neil sitt eget intresse för att forma lektionen så det blev
som han ville. Han kände därmed ingen press från kursplanen och kunde skapa sin lektion enligt
eget tillvägagångssätt (Husbands, Kitson & Pendry, 2003, s. 55–56).
Ett tredje exempel på en lärare som valt att gå sin egen väg är läraren Mark. Han har valt att
förmedla att alla kan klara av att läsa historia. Han undervisar i en skola som ofta har höga
genomsnittsbetyg i alla ämnen och det är i denna kontext som Mark vill förmedla historisk

10

förståelse i ämnet historia. Han säger att historisk förståelse är något som är tillgängligt för alla.
Under hans lektioner är förståelsen och helhetsbilden det viktiga som ska ge klarhet om
nyckelhändelser inom historia. Oavsett aktivitet i klassrummet var lärarens mål alltid tydligt.
Han planerade lektionerna så att eleverna själva skulle ställa frågorna. Genom dessa frågor ville

han sedan få eleverna att känna igen flera sammanlänkade orsaker till att dessa händelser
skedde. Förståelsen om att det fanns både komplexa orsaker till händelserna och mera vanliga
orsaker var också viktiga i hans undervisning. Sammanlänkat med dessa mål låg också tanken
att alla fakta som presenterades skulle finnas tillgängliga för alla elever men anpassade för vissa
elever. Han ville att alla elever skulle gå in i ett visst tankesätt; när de hade nått detta tankesätt
hade han olika mål för olika elever. Vissa skulle kunna förstå alla orsaker direkt medan andra
skulle ha problem med vissa orsaker men ändå förstå idén bakom dem. Han var mindre
intresserad av att eleverna faktiskt skulle förstå varje enskild orsak till det som hände. Mark
fokuserade helt enkelt på att alla skulle greppa orsakerna och kunna rangordna dessa enligt
betydelsen av dem (Husbands, Kitson & Pendry, 2003, s. 58–59).
Tidigare undersökningar (Portal, 1987, s. 117–119) har visat att det abstrakta och logiska
tänkande som krävs för att förstå historiska sammanhang inte är fullt utvecklat förrän 16 års
ålder – om ens då. Barn tänker därför väldigt konkret och är således dåligt utrustade för att möta
historia i skolan. Det har däremot kommit invändningar mot påståenden att barn är dåligt
rustade för att möta historia i skolan, och det har påpekats att barns historiska tänkande
utvecklas gradvis under skolans gång. Det kan även konstateras att under denna
utvecklingsperiod kan barn till viss del använda sig av avancerade tankesätt. Därför betonar
forskningen att barn har potential för ett abstrakt och logiskt tänkande, och att denna förmåga
växer under skolans gång. Även om det finns faktorer som indirekt influerar barnens möjlighet
till historiskt tänkande, är det ändå läraren och ämnet som är de två viktigaste delarna. Barns
förmåga att prestera är i många fall kopplad till ett starkt gemensamt arbete i form av historia
som en problemlösningsövning och lärarna som ett utvecklingsteam. En lärare som ger barnen
möjlighet att vara kreativa, självständiga och övar öppna lektioner, får elever som är
entusiastiska och intresserade av kunskap. Undervisningens kvalitet är inte det enda som gör
att barn presterar, utan fördjupningen i en abstrakt historisk miljö utvecklar barns förståelse för
begrepp och kunskap. Undervisningsmetoder som bl.a. inkluderar lektioner mellan grupper av
elever och tillåter elever att säga fel utan att genast bli korrigerade, och även lärarens
uppmuntran att arbeta, diskutera och förädla tankar och idéer spelar en viktig roll för att

11

utveckla elevernas historiska förståelse och tänkande. Lika viktigt är lärarens förmåga att väva
samman kunskap, begrepp, kognitiva kunskaper, empati, intresse och personlig erfarenhet.
Oberoende av vilken lärartyp man är så är lärarens roll för att sätta igång elevernas
kunskapsprocess helt central. I Finland (Leino, 1987) har man undersökt lärarens
kunskapsstrategier genom att skilja mellan en metaforisk, en empirisk och en rationalistisk
kategori. T.ex. konstlärare är metaforiska, naturvetenskapliga lärare är empiriska och
historielärarna rationalistiska. Det innebär att historielärarna organiserade informationen efter
universalbegrepp och lär elever att resonera kring sådana begrepp och dra logiska slutsatser
som kan kopplas ihop med verkligheten och inte vice versa. I en rapport från USA (Bradleykommissionens rapport om historieundervisningens tillstånd) uppmuntrar historielärarna i stort
sett inte sina elever att ställa kritiska frågor om källmaterial eller historiska förklaringar.
Eleverna lär sig istället att samla information och reproducera den. De lär sig med andra ord
inte att läsa och behandla historia kritiskt. I många olika länder har historielärare rapporterat
om försök med intensivt skrivande som en metod för att får elever att bli historiker. Enligt Stuart
Greenes rapport finns det två primära förutsättningar för kritiskt skrivande: att ifrågasätta och
att pröva sina bevis och fakta, och sedan skall man göra klart för sig att man inte skriver för att
behaga sin lärare utan för att utsätta sig för kritik från alla mottagare. I deras klasser är det med
andra ord inte läraren som har ansvar för texten utan eleverna själva (Karlegärd & Karlsson,
1997, s. 137–138).
G. Leinhard observerade två erfarna historielärares klasser under 5 timmar för att utveckla en
metakunskap om historiens natur. Båda lärarna undvek att mata sina elever med en vetenskaplig
definition av historia. Den ena läraren gav sina elever olika texter med uppfattningar om
historiens betydelse och ledde en serie lektioner, där några drag av den historiska metodiken
klargjordes. Det viktigaste var att eleverna såg historiens mångfald och uppmuntrades att tänka
igenom historiens sanna natur. Den andra läraren lät eleverna ägna sig åt en särskilt
problematisk källa och gav dem möjlighet att sedan förklara för varandra hur de hade löst
problemet, och på samma gång fick de berätta vad de ansåg vara relevant. Samma
lektionersprocess upprepades flera gånger och under kursens gång insåg eleverna vad den
historiska kunskapens natur var. Leinhard ansåg att det inte finns en skillnad mellan de erfarna
historielärarna och historikers uppfattning om historia. Leinhard intervjuade också två
historiker för att se hur annorlunda historien ter sig för forskare och noviser, och det framkom
att också forskarna ansåg att historia hade en livsfunktion (Karlegärd & Karlsson, 1997, s. 138).

12

2.2 Historisk empati och färdighetsinriktad kunskap
Historisk empati betyder kortfattat emotionell- och kunskapsmässig koppling till dåtida
människors levnadssätt. Man får t.ex. en bild av hur människor kände sig i vissa situationer,
vilka typer av beslut de gjorde och vilka konsekvenser dessa beslut gav. Historisk empati kan i
det stora hela delas in i två dimensioner: tankegången hos den dåtida människan och den
emotionella kopplingen till den dåtida situationen. Om någon dimension faller bort så har vi
också svårare att förstå hela situationen. Man försöker förstå hur den dåtida människan tänkte,
hur hen kände sig och hur både tanken och känslan formar en lösning till situationen som
människan mötte. Till detta hör också att förstå skillnaden mellan livet vi lever nu och livet som
den dåtida människan levde. Man bör ha i åtanke att en situation som hände för länge sedan kan
låta helt otänkbart idag; t.ex. 1700-talets tro på häxor. Om man enbart använder den
kunskapsmässiga sidan av historisk empati så kommer inte nutidens människor att förstå varför
dåtidens människor blev påverkade av olika känslor. Medans om man enbart använder den
emotionella sidan av historisk empati så kommer nutidens människor att känna sig överlägsna
eftersom förnuftiga människor är bättre än oförnuftiga. För att förstå helheten behöver man
alltså använda sig av båda dimensionerna. Dels för att förstå hur människor kände sig i en sådan
situation och dels för att förstå vilken typ av kunskap människor hade under 1700-talet
(Endacott & Brooks, 2013, s. 41–43). På så sätt påverkar historisk empati de metoder lärare
väljer att använda i sin undervisning och vilken utgångspunkt läraren tar i planeringen; vill man
berätta eller vill man diskutera och samarbeta?
Monologen fokuserar på metoder där läraren leder undervisningen, t.ex. berättar en berättelse.
Sådana arbetsmetoder kräver att läraren kan skapa inlevelse och fantasi utgående från egna
kunskaper. När en berättare återskapar historia genom berättelse sker det genom att bekräftad
fakta skrivs in i ett hypotetiskt ramverk av möjligheter som binder dem samman till en
meningsfull struktur. En historisk berättelse bör vara grundad på fakta eftersom historiska
berättelser, till skillnad från till exempel romaner, faktiskt har ägt rum. Gemensamt för alla
sådana berättelser är att livlig fantasi och inlevelse är viktiga för att förståelse och kunskap skall
ske. Tidigare ansågs denna arbetsmetod som gammalmodig och endimensionell men under
senare tid har metoden återuppstått i en förändrad version med särskilda krav och begränsningar
(Långström & Viklund, 2010, s. 12).
Dialogen fokuserar på metoder som skapar samtal och diskussioner mellan eleverna och
läraren. Metoder som bygger upp samspel mellan eleverna och metoder gör att eleverna kan

13

reflektera över händelser med stöd av varandra och läraren. Sådana arbetsmetoder kräver att
läraren kan skapa tillräckligt intresse för att eleverna skall våga diskutera och reflektera över
historiska händelser. Detta kräver också att läraren skall kunna jobba flexibelt och våga använda
metoder som man inte alltid känner sig bekväm med. Ett exempel på sådana metoder är
samverkande forumspel där man låter eleverna ta fram och bearbeta historiska konflikter för att
förstå hur historiska individer hade olika åsikter. Metoden fungerar även bra för att lösa
konflikter. Forumspel framförs ofta som teaterföreställningar där deltagarna och åskådarna kan
påverka varandra för att styra handlingen. En stor orsak till att man använder denna metod är
att metoden visar att det finns flera möjliga lösningar till en konflikt och att man inte låser sig
vid en tänkbar lösning (Långström & Viklund, 2010, s. 66).
Att i klassrummet jobba dialogiskt innebär att agera i enlighet med vissa villkor som begränsar
en talares handlingsfrihet mot andra men i ett annat avseende ökar det handlingsfriheten i samtal
då den gör kvalificerat samarbete möjligt. Här syftas det på sådana dimensioner som innehåll,
handlingssätt och relationer. Det anses också vara så att ingen enskild individ kan bestämma
vad som är meningsfullt för andra. Dialogen består av respekt för den andra individens rätt att
ta ställning och ger chans för samtalande människor att ta ställning och tolka vad som är rätt
eller fel, oavsett vad man diskuterar. Dialogen är därmed den sortens samtal där man möter
andra människor med den öppna samarbetande inställningen att man inte på förhand helt klart
kan bestämma vem som har fått lära av vem (Rönnström, 2010, s. 11).
Skolämnet historia är starkt relaterat till begreppet ämneskunskap. Det behandlar sådan
information som går att mäta, såsom årtal, begrepp eller specifika händelser. T.ex. att veta när
andra världskriget pågick hör till denna typ av kunskap. Men i en diskussion om ämnets
kompetensområden finns en utbredd inställning om att skolämnet omfattar mera än
ämneskunskap. Skolämnet omfattar också processkunskaper; först och främst avser de en
förståelse för ämneskunskaperna och en bearbetning av dessa. Vidare handlar de om att kunna
förklara varför det t.ex. blev krig. Processkunskaperna omfattar också kunskap om hur
innehållet under historielektionen förstås och används. Den tyske historiedidaktikern Andreas
Körber menar att enbart ämneskunskapen inte är tillräcklig för full ämneskompetens.
Ytterligare krävs t.ex. kapacitet att lösa nya och olika problem, m.a.o. färdighetsinriktad
kunskap. Eleverna bör också få en förmåga att kritiskt kunna förhålla sig till och delta i lektioner
om historia. Ett första steg till att nå sådan kunskap är att få eleverna att inse att man bör ställa
frågor om historien för att själv kunna rekonstruera historia. Steg två är att analysera och
kombinera historiskt material för att lära sig hur historien fungerar. Steg tre är att bruka all den

14

historiska information man har fått i relation till sin egen samtid och det egna samhället
(Hammarlund m.fl., 2012, s. 89; Ammert, 2013, s. 14–15). Ett exempel på hur man bygger
sådan kunskap är utvecklingen av kritiskt tänkande. Man ger alla elever en chans att på egen
självständig grund bilda sig en uppfattning om historia. Man kan tillsammans med andra
analysera historiska händelser och reflektera över dem för att öka förutsättningarna för inlärning
(Larsson, 1998, s. 81)
Färdighetsrelaterade perspektiv kan även visa sig på andra sätt. Förmågan att lösa nya och olika
problem i den historiska debatten är en form. Den har 3 olika nivåer men baserar sig alla på ett
tankesätt som Lawrance Kohlberg grundade. Det första steget är att man bearbetar all den
intagna kunskapen från historien utan att ta i beaktande termer, koncept eller procedurer. Denna
nivå är väldigt individualiserad och svårt att förstå för andra människor. På den andra nivån
bearbetar man som vanligt kunskapen men personen kan använda termer, förstå koncept och
procedurer som hör till det historiska tänkandet. Den tredje och sista nivån är inte enbart
definierad som kunskapen att använda konventionella och standardiserade koncept, termer och
procedurer men även kunskapen att reflektera, evaluera och kritiskt analysera kunskap och
eventuellt möjligheten att själv skapa nya koncept och termer. Dessa nivåer skapar nya
möjligheter för att utveckla utbildningsmål och utbildningsstandarder (Körber, 2011, s. 153–
154).
Ett annat exempel på ett färdighetsrelaterat perspektiv är användningen av historiekultur inom
historieundervisningen. Det är en form av historieförmedling som äger rum i nutiden trots att
historielärarna inte nödvändigtvis “undervisar” om det. Historiekultur är de artefakter,
sedvänjor, och påståenden med anknytning till det förflutna som erbjuder möjligheter att koppla
samman relationen mellan dåtid, nutid och framtid. Vidare kan historiekulturen synas genom
ceremonier, skolundervisning, populärkultur och även samtal som knyter ihop kompisgäng. Det
alla dessa har gemensamt är att de har något meningsfullt att säga i både så kallade synkrona
och diakrona dimensioner. Den synkrona definieras till exempel av begripliga händelser och
symboler. Det diakrona definieras i sin tur av hur det synkrona fogas in i narrativa strukturer,
genrer och berättelser. (Aronsson, 2002, s. 1–2).
Färdighetsrelaterade perspektiv, som

exemplen ovan, är sådana

utgångpunkter i

historieundervisningen som gör att stoffkunskapen kommer till liv. Utan färdighetsrelaterade
perspektiv blir stoffkunskapen en stel framställning av data. Något som kopplar ihop stoffet
med till exempel nuet är en startpunkt för undervisning ur dessa perspektiv. De sätter
stoffkunskapen i kontext med vad som händer i samhället idag och på så sätt uppstår en kontakt

15

mellan historien och nuet. Det lindrar den abstrakta uppfattning av historia som många barn
har. Det har även visats att historia kan vara abstrakt för vuxna, vilket visar på den
utvecklingspsykologiska utmaning historia har. Hur tränar man då på att bli bättre att förstå den
abstrakta historien och är det ens möjligt? Läroplanen (2016, s.258) lyfter fram betydelsen av
att prioritera arbetssätt som baserar sig på upplevelser och samverkan. Ett sådant arbetssätt är
att berätta berättelser tillsammans med andra. Drama, lekar och spel är liknande arbetssätt som
gör att eleverna förbättrar sina förmågor att tolka historiska texter och miljöer.
En viktig premiss i historieundervisningen, som utvecklar det historiska tänkandet, är att det
inte hela tiden behövs stora satsningar på material eller resurser för att lära ut en viss typ av
tänkande. Det är närmast frågan om ett visst perspektiv på historieundervisningen och vad man
som lärare anser är viktigt i historieinlärningen. Oavsett val blir den centrala tanken att barnen
skall tolka och förklara historien. Om läraren vill kan hen ha som central startpunkt att föreslå
olika intellektuella utmaningar. Man kan använda sig av historiska källor som kan handla om
vardagliga företeelser och kan bli föremål för tolkning. Till exempel fotografier, klädsel eller
reklam kan berätta förvånansvärt mycket om en viss tidsperiod. Det handlar bara om att ställa
de rätta frågorna. Utan tolkning är källorna stumma. Det bör påpekas att samma källa kan ge
upphov till flera olika tolkningar och att en historisk berättelse kan beskrivas på många olika
sätt beroende på vem som observerar den (Läroplanen, 2014, s. 258). Tack vare denna variation
utvecklar eleverna egna mentala bilder och skapar egna redskap för informationssamling och
tolkning (Långström & Viklund, 2016, s.20). Ett nästa steg i utvecklingen av historiskt tänkande
är deltagande i lektionerna och deltagarnas samspel med varandra. Om eleverna i grupp till
exempel diskuterar ett historiskt fotografi får man höra andras åsikter och synpunkter om
fotografiet som i sin tur omkullkastar eller befäster ens egna teorier om fotografiet. Balansen
mellan elevens egna tankar och gruppens tankar är viktiga för att få eleverna att förstå att det
finns flera olika synvinklar på en och samma sak (Dysthe, 2003, s.31).
En annan viktig faktor när det är frågan om färdighetsrelaterade perspektiv är hur läraren själv
jobbar. Det är läraren som spelar en avgörande roll när det kommer till om eleverna alls får
någonting ut av historieundervisningen. Lärarens förutsättningar kan i vissa fall falla i
skymundan när det är frågan om elevens förutsättningar och elevens inlärning. Men det är upp
till läraren att analysera på vilken nivå elevernas utveckling är och kompetenser ligger och det
blir därför problematiskt ifall läraren inte kan precisera sina arbetsmetoder enligt elevernas
nivå. Det har också visats att lärarens entusiasm och intresse speglar av sig hos eleverna om
läraren själv visar sig vara intresserad av historia. Lärare kan skapa motivation och intresse i

16

sin historieundervisning genom att undervisa utgående från elevernas kunskapsbas. En sådan
undervisning har en progression som syns på följande sätt: 1) utveckla kunskap och förståelse
av det förflutna, 2) uppbyggande av historisk terminologi och koncept, 3) förståelse för varför
människor tolkar historia på olika sätt genom olika former av källor och 4) förbättring av sina
egna kommunikativa, undersökande och organisatoriska kunskaper. Progressionen mäts enligt
hur eleverna är kapabla att ställa frågor och svara på dessa frågor utan att få assistans. Därför
är det viktigt att ta reda på elevens kunskapsbas för att veta vilka arbetsmetoder man behöver
jobba med och för att hjälpa dem göra framsteg i sin egen inlärning (Böe, KRUT, 2005, s. 34–
35: Watts & Grosvenor, 1995, s.25).

2.3 Elevers upplevelse av historieundervisning
I en av tre undersökningar utförda i Sverige, citerad i Långström 2000, frågar man bland annat
eleverna i högstadiet på vilka sätt de tycker om att möta historia. Biofilmer, historiska
faktaprogram och museer kommer på första, andra respektive tredje plats. Andra vuxna som
berättar, lärare som berättar, historiska dokument, historiska romaner och läroböcker kommer
efter dessa tre i nämnd ordning.
Flickor och pojkar har delvis olika åsikter i fråga om vilka sätt eller vilka metoder som de
föredrar. Båda har ”biofilmer” som de sätt de helst möter historien på men flickorna har därefter
valt ”andra vuxna som berättar” och på delad tredje plats, tillsammans med ”historiska
faktaprogram i TV”, kommer ”lärare som berättar”. Flickorna väljer det muntliga berättandet
före till exempel faktaprogram i TV. Frågan är om man här kan se början på en utveckling mot
en större kulturkonsumtion bland flickorna, I många undersökningar har det visat sig att flickor
och kvinnor är en av de största kulturkonsumenterna i Sverige. De lånar och läser fler böcker
och de går oftare på teater än vad pojkar och män gör och så vidare (Långström, 2001, s. 50).
För forskande didaktiker har det alltid varit något av en angelägenhet att försöka ta reda på vad
som händer i klassrummet och andra ställen där lärandet sker. Vad gör läraren och hur förhåller
sig eleverna till det läraren gör, till varandra och till ämnet? Följer arbetet intentionerna i de
styrdokument som riksdag och regering fastställt och i så fall i vilken mån och på vilka sätt?
(Långström, 2000, s. 53) Från undersökningen kom det fram att läroboken och
arbetsuppgifterna, lärarens berättelser och lektioner kring olika förklaringar kom på de tre första
platserna angående vad som händer på lektionerna. Följande alternativ omfattar förklaringar på

17

vad som är bra och dåligt i historia: lyssnande på radio eller tittande på historiska filmer,
studerande av historiska källor, elevernas tolkning av historia och studiebesök till olika platser
(Långström, 2000, s. 54). De två första alternativen är i samma stil som i föregående fråga men
det tredje är lite annorlunda. Enligt undersökningen förekommer detta oftare i gymnasiet än i
högstadiet men ändå förekommer det en hel del i högstadiet också. Detta pekar på att vissa
lärare i högstadiet har en tendens till att låta eleverna diskutera förklaringar om olika historiska
händelser medan en större del har mera fokus på den klassiska undervisningen med
läroböckerna. Följaktligen antyder detta också att de lärare som vill att eleverna ska diskutera
på lektionen, kommer att ta till sig informationen på ett annat sätt och kommer således att
diskutera mera i gymnasiet också.
En annan undersökning som blev utförd bland sex olika högstadieskolor 2011 i Sverige, är
projektet Att lära sig och kunna historia: Elevers och lärares perspektiv, som finns citerad i
Ammert, 2013. Den berättar om samma påverkande faktorer men i en nyare upplaga. Frågor
inom samma område gjordes och existerar i olika former som till exempel ”Hur möter Du oftast
historia?”. Svaren skiljer sig åt och ligger därtill på olika, och inte alltid jämförbara, nivåer.
Bland de 151 svaren som kom in är ”Film”, ”Böcker” och ”Spel” de tre främsta svaren på frågan
”Hur möter elever oftast historia?”. ”Skolan”, ”Museer” och ”TV” kommer på platserna fyra
till sex. Det är därmed alldeles uppenbart att film (48 svar) är en central förmedlingskanal och
en mötesplats för historia och människa. Svaret antyder att ett historiskt tema inte alltid är målet
eller syftet med att se filmen. En möjlig tolkning är att det istället är tillfälligheter att filmen ”är
ofta historia”. I enkäten talar 33 elever om böcker som det sätt på vilket man oftast möter
historia. Sannolikt menar många av ungdomarna att de möter historia i läroböcker, som vi vet
har en framträdande roll i undervisningen. Det tredje vanligaste mötet med historia är genom
spel (27 svar). Det faktum att skolan kommer först på fjärde plats är en påminnelse om att
världen utanför skolan står för huvuddelen av historieförmedlingen i samhället. Resultaten visar
den mångfald av möten och den rika flora av förmedlingskanaler som förekommer (Ammert,
2013, s. 44–45). Därför är det viktigt att studera skolans position som informationsförmedlare
i samhället och fundera på vad skolan egentligen ska undervisa om.
En annan fråga i samma undersökning (citerad i Ammert, 2013, s. 46) tar upp frågan hur
eleverna lär sig historia i skolan. Här är svaren tydliga och eleverna är eniga om att de lär sig
bäst genom genomgångar och föreläsningar där läraren främst berättar och förklarar.
Fördelningen av svaren såg ut på följande sätt: Av de 151 svaren som kom är ”lyssna på
genomgångar”, ”film och tv” och ”läsa” på de tre första platserna med 39, 25 respektive 16

18

svar. ”När jag är intresserad”, ”Genom att ställa frågor/diskutera” och ”Studiebesök och
museer” kom på de tre följande platserna med 8, 3 och 2 svar. Svaren belyser intresse som
motivation och ett intresse som skapas då innehållet känns angeläget (Ammert, 2013, s. 47).
Enligt samma undersökning är det vanligare att elever lyssnar till och deltar i lärarnas
genomgångar än att det löser uppgifter och arbetar med hjälp av läroboken. Men det som
verkligen har tagit ett steg framåt är användningen av film i undervisningen (Ammert, 2013, s.
50). Det ser man i frågan ”Så här arbetar vi oftast på historielektionerna i skolan”. Utgående
från det svar man har fått in, är ”Läraren har genomgång”, ”Löser uppgifter” och ”Ser film” de
tre vanligaste sakerna som sker under en lektion. ”Läser”, ”Gör egna arbeten” och
”Grupparbeten” är tre mindre vanliga arbetsmetoder som används här. Undervisningens
uppläggning verkar följa ett systematiskt mönster, i vilket olika arbetssätt tillämpas (Ammert,
2013, s. 51).
Det är ingen tvekan om att ungdomar möter historia genom film och att de uppskattar film som
historieförmedlare. Under perioden från 1990-talets mitt och framåt syns filmens effekt och
betydelsen för ungdomar ha stärkts, både i skolans undervisning och i samhället utanför skolan
(Ammert, 2013, s. 52). Filmens inverkan på undervisningen kan ha olika former. Dels kan det
aktivera elever genom att elever börjar ställa frågor angående filmens innehåll, dels kan det
också inaktivera elever om de anser att temat inte är intressant.
Ett annat exempel på historieundervisningen ser man om man jämför dessa resultat med övriga
Europa. Där ser man en tydlig skillnad. I den tidigare undersökningen i Sverige uppskattade
eleverna i mindre utsträckning berättelser från vuxna än vad ungdomar i övriga Europa gjorde.
Om man då jämför med den nyare undersökningen i Sverige, kan man se att eleverna antyder
att man lär sig bättre genom att lyssna på genomgångar av läraren. Möjligen har en förändring
skett över tid. En förklaring är att det ligger en skillnad mellan hur elever helst möter historia
och hur de upplever att det lär sig. Eleverna kan tycka att de lär sig bäst genom att lyssna på sin
lärare, men att de egentligen föredrar upplevelsen av att möta historia i en film. Enligt tidigare
undersökningar präglades historieundervisningen av arbete med läroböcker, arbetsblad och
därtill lärarnas berättelser. I den senare undersökningen uttrycker eleverna att lärarnas
genomgångar är helt dominerande. En fråga som är rimlig att ställa är varför denna förändring
har skett. Några fastställda svar är svåra att ge, men en sannolik tolkning är att synen på kunskap
har förändrats samt att ett målrelaterat kursplane- och betygssystem har införts efter den tidigare
undersökningen. Källorna som nämndes i detta kapitel är alla undersökningar gjorda i Sverige
(Ammert, 2013, s. 52–53).

19

3 Metod
I detta kapitel kommer jag att berätta om syftet för undersökningen, förklara valet av
forskningsmetod och datainsamlingsmetod, kort klargöra för forskningsfrågorna och till sist
förklara undersökningsprocessen.

3.1 Syfte och forskningsfrågor
Syftet med denna undersökning är att ta reda på vilka typer av undervisningsmetoder som lärare
använder sig av inom ämnet historia. Jag ville undersöka detta tema eftersom lärare till naturen
är olika och planerar sin undervisning på olika sätt. Jag ville också se hur det påverkar
undervisningen.
Forskningsfrågorna är gjorda så att de fokuserar på undervisningsmetoder inom
historieundervisningen och baserar sig dels på erfarenhet, dels på litteratur. Lärarens förmåga
att undervisa på ett lärorikt och flexibelt sätt har alltid varit intressant eftersom det öppnar upp
många möjligheter till varierande undervisning.
Forskningsfrågorna är följande:
•

Är lärare benägna att undervisa på ett dialoginriktat sätt eller ett monologinriktat sätt?

•

Vilka utmaningar och möjligheter ser lärarna med de olika sätten?

•

Vilka praktiska skillnader finns det mellan ett monologinriktat sätt och dialoginriktat
sätt?

•

Hur upplever lärare optimal historieundervisning?

3.2 Forskningsmetod och datainsamlingsmetod
Valet av metodansats är ett beslut som skall ta tid eftersom man behöver fundera över vilken
metodansats som lämpar sig bäst för att studera det fenomen man har valt. Enligt Fejes &
Thornberg (2009, s. 31) kan man ställa sig följande frågor för att klargöra valet:
•

Vilken metodansats är bäst lämpad för att studera mitt valda fenomen?

20

•

Vilket perspektiv lägger jag fenomenet utifrån den metodansats man har valt? Är någon
annan ansats mer lämplig?

•

Vilken datainsamling är nödvändig inom ramen för den valda metodansatsen?

•

Hur genomförs analysen av data inom ramen för den valda metodansatsen? Får detta
någon konsekvens för hur jag ska samla in mina data?

Jag valde att utgå från en kvalitativ synvinkel (Trost, 2010, s. 25) när jag planerade och utförde
min undersökning. Orsaken till att jag valde kvalitativ forskning är att man får komplexa svar
på enkla och raka frågor. Baserat på mitt val av den kvalitativa synvinkeln tyckte jag att
fenomenografin passade min undersökning. Fenomenografi har i huvuduppgift att beskriva hur
fenomen och företeelser uppfattas av människor i omvärlden. Grundläggande för denna
forskningsansats är skillnaden mellan hur något är och hur något uppfattas vara. Det centrala
begreppet i min undersökning är då uppfattning. Jag ville se hur lärare uppfattar sin egen
historieundervisning och hur de går tillväga för att strukturera den. Enligt Larsson (1986, s. 12–
13) handlar den kvalitativa metoden om hur man gestaltar något – att göra en så god beskrivning
av ett sammanhang som möjligt. Jag ville därför lyfta fram lärares metodval i
historieundervisningen genom deras personliga beskrivning. Den innehöll en omfattande
förklaring av deras undervisningsprocess, från planering till undervisning.
I grund för mina intervjuer stod frågeställningen “hur”. Detta innebär att jag som intervjuare
skulle försöka förstå respondentens sätt att tänka och handla. Jag ville ta reda på hur
respondenterna tänkte i fråga om sin egen historieundervisning, hur de planerade sin
historieundervisning och ifall det fanns resonemang kring varför de har planerat och utfört sin
historieundervisning på ett visst sätt (Trost, 2010, s. 53–54).
Intervjuerna är nästa del i undersökningsprocessen. Jag räknade med att intervjuerna skulle bli
klara inom en månads tid. Kvale (citerad och refererad i Trost, 2011, s. 50–51) delar in
intervjustudier i sju stadier. Jag använde mig av dessa stadier för att planera min undersökning
och kom snabbt fram till att de flyter till viss del ihop med varandra. Lättast för mig blev det
ändå utföra ett steg åt gången. Dessa sju steg är modifierade enligt Trosts syn på kvalitativa
studier. Steg 1: Tematisering. Jag formulerade syftet med studien och gjorde klart vilka
problemområden som var intressanta. Steg 2: Design. Jag försökte planera studien i detalj och
jämföra det med syftet för undersökningen. Steg 3: Intervjuandet. Jag utförde intervjuerna som
jag hade planerat och försökte vara uppmärksam på svarens relation till respondenten. Steg 4:
Överför till bearbetningsbar form. Jag överförde intervjuerna från inspelat format till skrivet

21

format. Steg 5: Bearbetning och analys. I bearbetningsprocessen jämförde jag svaren med syftet
för undersökningen och klippte bort icke relevant fakta. Steg 6: Resultat. Efter att
bearbetningsprocessen blev klar redovisades relevant resultat i relation till det tematiska syftet.
Steg 7: Rapportering. Sista steget i undersökningen och det som hör ihop steg 6. (Kvale, citerad
och refererad i Trost, 2011, s. 50–51).
Under intervjuernas gång gällde det att hitta mönster som kunde kopplas till mitt tematiska
syfte. Mönstren förekom under olika delar av intervjuerna och till viss del svåra att tolka men
alla kunde kopplas till det tematiska syfte jag hade valt. Enligt Flick (2009, s. 171) kan det
uppstå problem när man under intervjuns gång funderar över forskningsfrågorna och
intervjumanualen i ena handen och respondentens val av presentation i den andra. Därför kom
jag fram till att det är viktigt för mig som intervjuade att jag under intervjuns gång bestämde i
vilken ordning jag ställde frågorna. Det svåra var att bestämma när en fråga är besvarad och gå
vidare till nästa. Jag insåg också att man behöver leda respondenten i rätt riktning ifall de strävar
ifrån temat. I vissa fall lät jag respondenten ytterligare besvara en fråga ifall de kunde
vidareutveckla svaret.
Intervjuernas strukturer tenderar ofta att skilja sig från varandra beroende på hur man väljer att
intervjua. Jag valde att utföra standardiserade intervjuer p.g.a. att de fokuserar på att ställa lika
krav på alla respondenter. Med ordet standardisering menar man alltså till vilken grad frågorna
är oförändrade för alla respondenter. Detta betyder att den som ställer frågorna skall läsa upp
de på samma sätt i tonfall och formulering, i exakt samma ordningsföljd, inte ge förklaringar
till någon eller också till alla osv. Jag ställde frågorna i samma ordning, på samma sätt och
vidareutvecklade till likadana följdfrågor åt varje respondent. På så sätt kunde jag säkerställa
att alla respondenter hade samma utgångspunkt. Jag ville undvika variationer i intervjuerna så
mycket som det gick. (Trost, 2011, s. 39–40).
Efter intervjuprocessen var jag välförsedd med material som innehöll bl.a. åsikter och
undervisningsmönster. För att få ut det väsentliga ur de omfattande beskrivningarna behövde
jag hitta mönster som motsvarade de teman och forskningsfrågor jag hade valt. Patton (2002,
citerad och refererad i Fejes & Thornberg. 2009, s. 32) berättar att man systematiskt granskar
och arrangerar sitt material för att komma fram till ett resultat. Det finns inga absoluta regler i
granskningsprocessen. Jag var ändå tvungen att följa det mönster som mitt val av tema och
forskningsfrågor hade satt. På det sättet kunde jag rättvist få med allt det nödvändiga i
intervjuerna och filtrera bort det triviala.

22

3.3 Tillförlitlighet och trovärdighet
Tillförlitlighet och trovärdighet är två viktiga begrepp inom kvalitativ forskning. Kort förklarat
betyder tillförlitligheten hur väl mätningsmetoden mäter fenomenet, oavsett vilket fenomen
man undersöker. Trovärdigheten i sin tur anger hur bra man lyckats observera fenomenet.
Jag avgränsade mitt problem genom att jämföra olika teman inom historieundervisningen för
att komma fram till vilket som passar undersökningen bäst. Vidare jämförde jag också vilken
mätningsmetod som bäst lyfter fram det jag ville undersöka. Jag kom fram till att 12
respondenter i en intervjufokuserad undersökning skulle vara passande.
Efter att tematiken och mätningsmetoden hade klarnat, började arbetet med att strukturera
forskningsfrågorna.

Jag

valde

att

göra

4

forskningsfrågor

som

tog

lärarnas

undervisningsmetoder, fördelar och nackdelar med undervisningsmetoderna, praktiska
skillnader på undervisningsmetoderna och om det eventuellt skulle finnas en optimal
undervisningsmetod. Dessa forskningsfrågor lyfte väl fram tematiken för undersökningen och
jag anser att de till stor utsträckning besvarades väl.
Antalet respondenter blev slutligen 6 till antalet och jag anser att undersökningen i sin helhet är
tillförlitlig. Mätningsmetoden mätte fenomenet bra och resultaten lyfte fram undersökningens
tematik. Undersökningens trovärdighet kunde ha varit bättre ifall om jag hade lyckats få flera
respondenter. Nu föll hälften av de planerade respondenterna bort och där tror jag också
undersökningens förmåga att observera fenomenet till viss del försämrades.

3.4 Forskningsprocessen
Valet av respondenter skedde genom telefonsamtal till skolornas rektorer som sedan
vidarebefordrade ärendet åt lärarna. Urvalet riktades först och främst åt de lärare som
undervisade historia även i andra klasser än sin egen. Till en början var antalet intresserade flera
än jag hade tänkt men svaren från flera skolor uteblev. Några ringde upp och berättade att de
inte kunde medverka p.g.a. tidsbrist. Några hänvisade mig till kollegor som eventuellt kunde
ställa upp men nästan alla av dem gick inte heller att få tag på. De lärare som senare var villiga
att ställa upp på en intervju ringde upp mig och vi beslöt oss om ett gemensamt datum. Alla
intervjuer gjordes under en månads tid.
Jag använde mig av en bandspelare under intervjuernas gång. För att undvika avvikelse från
diskussionsämnet, gick jag på förhand igenom vilka frågor jag ställde åt respondenterna.

23

Intervjuerna var likadana åt alla lärare och de var delade in i 4 delar. I den första delen
fokuserade jag på om läraren är benägen att undervisa på ett dialoginriktat sätt eller ett
monologinriktat sätt för att få en bild av läraren och hur hen väljer att undervisa historia. I den
andra delen fokuserade jag på om lärarna anser att det finns möjligheter och utmaningar med
att använda dialoginriktad undervisning och monologinriktad undervisning. Här ville jag se
mera av läraren som person och hur hen anpassar undervisningen enligt sina intressen. I den
tredje delen fokuserade jag på om lärarna anser att det finns praktiska skillnader mellan
dialoginriktad undervisning och monologinriktad undervisning. I den fjärde och sista delen
fokuserade jag på om lärarna anser att det finns optimala undervisningsmetoder som omfattar
båda undervisningsinriktningarna.
Materialet som samlades in transkriberades i ett dokument. Transkriberingen innebär att man
översätter och gestaltar det talade språket till en skriftlig form. Talat språk skiljer sig som bekant
från skriften genom småord, omtagningar, oavslutade meningar, avstickare och annat som
påverkas av spontanitet. Därtill kommer dialektalt uttal och olika signaler som röststyrka,
betoning, mimik, gester, tvekan, pauser och skratt (Limbach, 2006, s. 32–33). Transkriberingen
gick till så att allt material som spelades in under intervjuns gång skrevs ner för att få en exakt
bild av vad lärarna ville berätta. Även pauser och korta fyllnadsord. Enligt Flick (2009, s. 299–
300) finns det egentligen ingen standard för hur man utför transkriberingen utan den varierar
beroende på vilket fält man studerar. Att försöka skapa regler för transkriberingen kan leda till
att oresonabla regler skapas som senare leder till att man inte får en logisk relation till frågorna
och syftet med undersökningen. Det logiska alternativet vore att enbart transkribera så mycket
och så exakt som forskningsfrågan kräver. Under transkriberingens gång gav jag alla lärare ett
annat namn så att deras riktiga identitet inte lyfts fram. Varken skolans egentliga namn, plats
eller antal lärare kommer fram. På så sätt vill jag hemlighålla lärarnas identiteter.
De lärare jag intervjuade upplevde jag som mycket trovärdiga och ärliga i sina svar. Dels p.g.a
deras arbetserfarenhet, ålder och formulering av svaren. Och dels deras säregna intresse för
ämnet.
Baserat på respondenternas svar delades intervjuerna in i olika kategorier i kapitel 4, enligt
meningskategoriseringen (Kvale, 1997). Meningskategoriseringen fungerar så att man minskar
informanternas uttalanden till kortare utformning utan att huvudinnebörden försvinner. De
identifierade kategorierna är alla lika värda och det finns ingen av kategorierna som skulle vara
viktigare än de andra. De identifierade kategorierna är följande:

24

a. Empatiska och berättande perspektiv
b. Färdighetsinriktade perspektiv
c. Flexibla perspektiv

4 Resultatredovisning
I detta kapitel redovisar jag resultaten enligt forskningsfrågorna och gör en analys av
resultaten i form av en meningskategorisering.

4.1 Lärarnas sätt att undervisa
Joppe har studerat till klasslärare och jobbar för tillfället i en mindre skola som klasslärare med
rektorsuppgifter. Joppe berättar att han fokuserar på att ta upp elevernas emotionella
erfarenheter i undervisningen och använda dem när han berättar om historiska händelser. Joppe
använder berättandet utgående från boken för att skapa lektioner i klassen och en typisk
historielektion för Joppe är att han berättar ur boken och tillsammans med eleverna funderar på
och diskuterar temat. Ett viktigt mål för Joppe är att elevernas egna erfarenheter skall tas med i
undervisningen och kopplas till historiska händelser. Joppe nämner även att hen är intresserad
av historia och läser in sig på mycket extra material som gör att han kan berätta mer än det som
står i läroboken. Joppe jobbar mycket kring samspelet mellan eleverna, läraren och miljön.
Joppe tar i beaktande elevernas erfarenheter på samma gång han inkluderar sina egna kunskaper
i undervisningen.
Anders jobbar som klasslärare i en medelstor skola. Han studerade till klasslärare och började
jobba direkt efter sin studietid. Därefter har han arbetat i ca 25 år. Anders jobbar med en
sammansatt klass i årskurs 5–6 och därför har planeringen till viss del blivit problematisk.
Undervisning för en sammansatt klass bygger på planering som styrs av metoder och
ordningsföljd. Vartannat år har Anders jobbat med 5:ans material medan året efter har han
jobbat med 6:ans material. Anders undervisar temat fornhistorien och världen och året därpå
temat Norden, Europa och Finland. Anders försöker göra sin undervisning flexibel och variera
den så mycket det går genom att till exempel behandla temat Egypten i sin helhet istället för att
dela in det i fem lektioner. I undervisningen förkommer också kompletterande metoder såsom
film, video och grupparbeten. Anders vill lyfta fram elevernas möte med historien och koppla
deras erfarenheter till historien.
Seija är rektor i en mindre skola och jobbar med en sammansatt klass i årskurs 5---6. Hon har
studerat till klasslärare och arbetat ca. 20 år. Hon utgår från sig själv i sin historieundervisning.

25

I hennes skola finns det enbart en timme utsatt för historia på skolschemat så därför behöver
hon en klar bild av vad som skall göras. Inga läromedel finns i Seijas undervisning och hon
använder istället sig av berättarkonsten och sin egen kunskap om historia. Skolans position gör
det lätt för Seija att använda sig av lokalhistoria som lättare kan kopplas ihop med elevernas
egna erfarenheter. Genom att Seija tar sig an lokalhistoria får eleverna, enligt henne, ett helt
annat sug för berättelserna då de kan känna igen platser, namn eller byggnader. Seija anser att
intresset för historia är viktigare än att kunna årtal och därför har hon enbart två årtal som är
viktiga att kunna. Resten av tiden jobbar Seija tillsammans med eleverna för att konstruera en
tidslinje. Den skapar ett sammanhang av historiska händelser som t.ex. skedde på 1500-talet
och kan ha en koppling till saker som sker idag. Seija jobbar också med att lyfta fram negativa
händelser utöver positiva händelser för att förklara vissa saker och för att få eleverna att inse att
inte upprepa samma misstag.
Anna är klasslärare i en större skola och har jobbat ca 25 år inom yrket. Hon väljer i sin tur att
jobba med större temaområden istället för mindre detaljerade berättelser. Hon har till exempel
byggt en vikingaby, som är första temahelheten för året, och tillverkat vikingasmycken samt
handvävda textilier. Allt detta för att skapa en kuliss för dramatisering, som Anna sätter
tyngdpunkt på i sin historieundervisning. Nästa temaområden, medeltiden, utformas lite på
samma sätt i vilket Anna jobbar med borgar, riddarväsendet och lagstiftning. Anna jobbar oftast
med samma temaområden i parallellklasserna så att de kan ha avslutningsprojekt tillsammans,
i detta fall en medeltida middag. Tredje temaområdet som Anna jobbar med handlar om
uppfinnare och uppfinningar och det fjärde temaområdet är Sverige. Även här väljer Anna att
jobba med dramatisering och faktainsamling som vid ett senare tillfälle presenteras och sätts in
i en miljö. Utöver dessa temaområden jobbar Anna också temaområdena svälten, stora Ofreden,
Per Brahe och hans anknytning till lokalhistorien. Bondeväsendet och USA är ofta de två sista
temaområdena som Anna jobbar med. Dessa temaområden brukar i allmänhet ta 4---6 veckor
och avslutas alltid med ett projekt. Anna har som mål med sin undervisning att få eleverna att
känna sig som en del av historien och de skall känna att historia betyder något och inte bara är
ett ämne. Hon vill också att eleverna skall kunna koppla sin egen historia till den allmänna och
inse att människans levnadsstil idag bygger på historien. Likaså vill hon ge eleverna verktyg
för att resonera kring människans sätt att tänka. Annas undervisning genomsyras av en
heltäckande bild i form av dramatisering som får eleverna att känna sig bekväma att anta roller
som människor i historien. Denna dramatisering skall skapa en nyfikenhet och upptäckarglädje
som skall överskrida ämnet historia.

26

Karl har studerat till klasslärare och språkbadslärare. Han har jobbat ca 10 år i olika skolor. Vid
intervjutillfället arbetade Karl i en stor språkbadsskola. Han jobbar strikt enligt vad läroplanen
säger om historieundervisningen och bygger upp sin undervisning utgående från helheter. Karl
inleder nästan alltid sina lektioner med en kort introduktion i form av bilder eller film och sedan
får eleverna jobba i par eller i grupp med det tema som står på schemat. Oftast vill Karl att
eleverna jobbar i par så att de får diskutera med varandra. I och med att Karl utgår från
temahelheter använder de oftast en historiesekvens på åtta lektioner för ett tema. Eleverna görs
medvetna om att de har den här utsatta tiden på sig att jobba och då lär de sig att strukturera
sina arbeten och på samma gång ha kontroll på vad som krävs av dem. Helheten är viktig för
Karl och den är också ett av hans mål i sin historieundervisning. Karl vill att eleverna i årskurs
5–6 skall kunna bygga upp sitt arbete från grunden och ta ansvar för den uppgift de jobbar med.
Är det frågan om ett grupparbete skall varje enskild elev ha kontroll på sin uppgift och ta ansvar
för den utsatta tiden. Eleverna måste också förstå att ta konsekvenserna av det om de inte hinner
få arbetet klart i tid. Om Karl märker att klassen behöver jobba mera med grupparbeten, sätts
också mer grupparbeten in på schemat. I sådana fall assisterar Karl eleverna och hjälper dem
att strukturera sina arbeten och ansvarsuppgifter. Karl vill ha sina mål med undervisningen
gjorda på förhand så att det är lättare att undervisa.
Jens är klasslärare i en medelstor skola och han har studerat till klasslärare. Jens har jobbat ca
5 år. Han utgår också från vad läroplanen säger och hur han bygger upp sin
historieundervisning. Jens väljer att jämföra vad läroplanen säger med vad läroböckerna säger
för att skapa sig en bild av helheten. Ibland tycker Jens att böckerna kan bli för svåra för
eleverna, dels på grund av att det finns elever som är tvåspråkiga, dels för att vissa har finska
som modersmål. Många ord och uttryck i böckerna kan skapa problem för eleverna och det
måste han tänka på när han planerar sin undervisning. Jens bygger sin undervisning kring
temahelheter och sedan jobbar Jens så att före lektionen går han igenom det kapitel som skall
behandlas den kommande lektionen för att få en överblick och hitta ord som kan vara svåra för
hans klass. Under själva lektionen går de igenom texten tillsammans och funderar på tankar,
svåra ord, händelser och erfarenheter. Ett självklart mål med Jens undervisning är att eleverna
skall bygga upp en förståelse för historia och inse att utan historia har man i princip inget att
berätta. Människoidentiteten blir därför viktig. Ett annat mål med hans undervisning är att
eleverna skall få ett intresse för historia. I planeringsstadiet har Jens klart för sig vad som skall
göras och hur det skall göras. Jens jobbar ofta med att tillsammans med eleverna gå igenom

27

texten i boken och fundera över vad som har hänt. Läraren leder samtalet och eleverna kommer
med egna tankar och åsikter.

4.2 Möjligheter eller utmaningar i historieundervisningen
Joppe ser nyfikenhetsskapandet som en möjlighet i hans undervisning. Utan nyfikenhet har
kunskap svårt att fotfäste. Joppe försöker också ta upp dråpligheter hos människor genom
årtusendena; t.ex. att man under medeltiden slängde ut skräp från fönstret och kopplar ihop
informationen till dagens värld och hur det skulle se ut. Reaktionerna han brukar få är ett tecken
på att nyfikenheten väcks och intresse för historieämnet skapas. Joppe tycker också att IT är
något som är viktigt i hans undervisning och värt att synliggöra. De använder Google Apps for
Education och varje elev har en egen Chromebook som den jobbar med i skolan; oftast för att
skriva dokument och dela dem med varandra. Joppe brukar också använda datorerna för att
presentera bild och videor. På så sätt får de in mera medier än med bara papper. I samma region
som Joppe jobbar så används Google Apps for Education i andra skolor så han kan ha stöd av
andra lärare. En av utmaningarna med Joppes undervisning är bland annat att han inte är bekant
med materialet i fråga och det i sin tur bygger på vad man själv har för kunskap. Ifall man stöter
på svårare material är det viktigt att ta i beaktande högläsning, lektioner och eventuell faktafilm
om temat. En annan utmaning är att få in mervärdet med IT i undervisningen. Det påverkas
ytterligare av att många lärare tror att om man byter ut häfte mot dator så arbetar man med IT i
undervisningen.
Anders undervisning är fokuserad på berättelsen och elevens möte med fantasin och intresset.
Flexibiliteten ses därmed som en stor potential. Eftersom historia lockar elever på ett helt annat
sätt än andra ämnen får man som lärare stora möjligheter att spinna vidare på elevernas initiativ.
Ett sådant sätt är att jobba ämnesintegrerat, något som den nya läroplanen också lyfter fram.
Anders är till grunden en berättare och tycker om att skapa lektioner kring ett ämne som också
ganska ofta sker under hans undervisning. Anders lyfter också fram elevernas intresse som en
möjlighet att forska vidare. Vidare kan man stärka detta intresse genom videoklipp i
undervisningen som gör att reflektion och genomgång blir viktiga begrepp. Anders ser
tidsbristen som en utmaning i sin undervisning. Den nya läroplanen kommer att ge en timme
till men det kommer inte att hjälpa helt och hållet. Tidsbristen leder ofta till att man bara hinner
skrapa på ytan och inte gå grundligt in i temat. Ytterligare lider också den logiska ordningen då
endast enstaka händelser lyfts fram. Anders nämner även att den personliga tiden kommer emot
då man har 10 andra ämnen som skall undervisas.

28

När Seija planerar sin undervisning anser hon att anförskaffandet av det rätta digitala materialet
är en utmaning. Ytterligare att hålla det på en sådan nivå så att det inte blir för svårt – IT allmänt
sett är något som är utmanande att använda när det tar tid innan man hittar passande material.
Samma sak gäller de historiska televisions programmen som ibland har svårt att skapa ett
sammanhang för elever i årskurs 5 och 6. Seija vill att det skulle finnas ett digitalt material
kopplat till det läromedel som används i skolan så att man inte behöver sitta 1½ till 2 timmar
för att söka reda på lämpligt material. Som schemat ser ut nu är det tänkbart när hon har 1
veckotimme historia men ju fler veckotimmar det är frågan om desto större utmaning. Och
eftersom Seija inte använder färdigt material utan gör allt material själv blir det inte lättare.
Vidare kan det leda till svårigheter hos barn som har problem med läsandet och skrivningen i
och med att historia är ett ämne där det förekommer svåra ord som kräver en grund att förstå.
Det intressanta här är att Seija listar utmaningarna i historieundervisningen som viktiga och
nämner inte direkt möjligheterna med hennes historieundervisning.
Anna anser att de digitala läromedlen är intressanta och för med sig många olika potentiella
styrkor. Hon väljer att utgå från boken men plockar in en hel del från olika läromaterial beroende
på vad klassen jobbar med för att få lite variation och inte ha ett specifikt undervisningssätt.
Basstoffet erbjuder arbetsmöjligheter och en grund att bygga på. Anna försöker vara flexibel i
sin undervisning; mest för sina elever men också för sig själv. Hennes varierande sätt att servera
informationen beroende på vilken grupp man har är helt klart en fördel i Annas
historieundervisning. Intresseskapandet kan ibland vara en utmaning och att lokalisera
elevernas förkunskap och bygga utgående från det. Anna tror att om man ger eleverna tydliga
mål och arbetsredskap från början så kanske de kan förverkliga det på sitt sätt. I fråga om IT
och digitala arbetsmedel tycker Anna att det är både en utmaning och en möjlighet. Allmänt är
det ju helt klart en fördel men utmaningen är att hitta lämpligt material då det mesta är ganska
stereotypiskt. Samma sak gäller läromedlen då de långt följer samma mönster och upplägg.
Denna enformighet har gjort att Anna söker utanför det enformiga och väljer hellre att förankra
i andra ämnen för att skapa flexibilitet. I det tidigare nämnda temaområdet med uppfinnare
kopplade Anna kunskapen till ämnena fysik, kemi, biologi och geografi. På så sätt kan klassen
även jobba under de andra ämnestimmarna med temaområdet och avsluta det. Den ena
veckotimmen räcker oftast inte till när de endast jobbar under historietimmarna och därför
kopplas temaområdet in med andra ämnen.
Karl låter sina elever ta steget längre i form av kvalité och upplägg. Detta görs med hjälp av
hans intresse för IT och elevernas chanser att integrera flera olika medier i arbetet.

29

Användningen av internet möjliggör faktakonsumtion och också källkritik. Det här anser Karl
vara sina styrkor i sin historieundervisning. Han nämner flera utmaningar i sin undervisning
och en av de största är att få de tysta, försiktiga eleverna att göra någonting. Han vill att de
vågar lita på sig själva och inte svara på samma vanliga frågor utan med hjälp av uppmuntran
vågar ta steget vidare. En annan utmaning Karl väljer att lyfta fram är orsaken till användningen
av IT; att eleverna meningsfullt använder det och inte enbart spelar eller surfar på nätet. Karl
tycker också att drama är utmanande på grund av att han själv inte är bekväm i sådana
situationer.
Jens anser att den nya läroplanen utvidgar elevernas möjligheter att förstå historia. Att jobba
med den gamla läroplanen känns som att han enbart presenterar historia som eleverna tar emot
men inte att de får forska sig fram och ta reda på. Jens medger att han vill satsa på en forskande
undervisning och han ser fram emot att arbeta med sådana metoder. Just nu fokuserar Jens
däremot på högstadiets kunskapskrav och vad som fordras att han skall gå igenom. Därför har
han kanske inte gett tillräckligt med tid till eleverna. På årskurs 6 hade de 1 veckotimme med
en hel del stoff som skulle gås igenom som tyvärr är färdigt fastställt.
Jens berättar att elevecentreringen blir en stor utmaning nästa år. All undervisning bör utgå från
att eleven är i centrum och att läraren inte matar dem med information. Dessutom förekommer
förutfattade meningar hos t.ex. årskurs 4 där de säger att historia inte är något för dem;
engagemanget och inspirationen blir därför två viktiga hörnstenar i Jens historieundervisning
Om eleverna får prova på forskandet så kanske engagemanget och intresset ökar. Jens berättar
att han borde ta i beaktande flera undervisningsstilar, få gallrat sådant som är oväsentligt och
koncentrera sig på värdefull fakta. Han tycker även att drama i historieundervisningen är
komplicerat när vissa elever eller grupper har svårt att dramatisera. I den klass Jens har nu är
det omöjligt att använda arbetsmetoden; eleverna vill inte visa åt varandra. Ytterligare är IT är
en arbetsmetod som Jens tycker är utmanande när det går åt så mycket tid att hitta relevant
information; först måste man leta reda på intressanta sidor och sedan kontrollera om det är
lämlig information. Slutligen tar källkritiken en stor del av tiden och gör processen utmanande.

4.3 Praktiska skillnader mellan monologen och dialogen
Joppe anser att hans metodfokus ligger någonstans mitt emellan spektrumet lärar-eleverna och
försöker hålla en balans mellan dessa. I hans sätt att undervisa finns två saker som han lyfter

30

fram som viktiga och det är informationen på internet och att eleverna skall vara producenter
av kunskaper och inte enbart konsumenter.
Anders berättar att han hellre går igenom en text med eleverna och skapar en tematisk lektion
kring texten istället för att enbart läsa den och ge den till läxa. Han tror att eleverna lär sig bättre
av att både lyssna och läsa istället för att bara läsa och jobba med arbetsuppgifter. Anders anser
att han inte är i fokus och strävar att frångå katederundervisningen genom att t.ex. använda sig
av forskningsaspekten där fokus ligger på eleverna. Det kommer däremot inte att fungera till
hundra procent i historieundervisningen på grund av att eleverna är tvungna att trappa upp sitt
ansvar. För tillfället är det svårt att förbättra elevernas ansvar men från och med nästa år ska
Anders satsa mera tid åt det. Ämneslärare har inte så stora problem med det men klasslärare,
som har så många flera ämnen, kommer nog att stöta på problem.
Seija anser att hon direkt kan urskilja ifall ett tema fungerar eller inte fungerar. Hon har hunnit
testa många olika metoder och material Seija berättar vidare att hon väljer material som hon vill
att eleverna skall kunna. Hon säger att man kan jobba på många olika sätt för att komma fram
till slutresultatet. Läraren lyckas bäst om man använder flera olika arbetssätt. Seija har sett att
det som fungerar för en elev, behöver inte fungera för andra; bilder kan vara ett fungerande
material för vissa elever medan andra tycker om när man gör en liten teater. Seija tycker det är
roligt när de exakt kan redogöra för förhållandena i teatern. Eleverna knyter ihop tematisk fakta
till rollen i fråga och kan koppla ihop det med annan information som är relevant för pjäsen.
Med andra ord handlar metodvalet och materialvalet mycket om fingertoppskänsla och att
kunna vara flexibel i sin undervisning. Sådan fokus försöker Seija ha i sin historieundervisning;
att arbeta med flera olika sätt för att hålla upp intresset hos eleverna. De orkar inte sitta 45
minuter i sträck och bara lyssna.
Anna anser att metoderna är beroende på hur eleverna tar emot och uppfattar undervisningen.
De kan tillsammans i klassen diskutera olika utvärderingsförslag i form av t.ex. kort film eller
Kahoot. Anna berättar att hon försöker utgå från eleverna och väljer att i första hand sätta fokus
på dem. Ifall situationen ändras, kan Anna följa med och improvisera.
Jens är inte alltid medveten om metodvalet på förhand om han inte har haft historielektioner på
förhand. Han anser sig vara bra på improvisation tack vare sin arbetserfarenhet. Eleverna anser
oftast att temat varit intressant vid lektionens slut. Förmågan att frångå planen och bygga vidare
där han slutade sista lektionen är en positiv kunskap. I början av lärarkarriären var Jens osäker
och ville hålla sig till det planerade men med tiden lärde han sig att bygga vidare på sin kunskap.

31

Till exempel om han till en början inte kunde mycket om det finska samhället under stenåldern
kunde han utveckla sin kunskapsnivå genom lektioner och inläsning. Jens anser att hans
metodfokus är igenomtänkt på förhand. Men lektionens struktur kan också ändra, t.ex. ifall det
har inträffat någonting under dagen är Jens tvungen att byta från grupparbeten till individuella
arbeten. Jens fokus varierar från läraren till eleverna och vice versa under hans lektioner.

4.4 Lärarnas åsikter om optimal undervisning
En specifik undervisningsmetod för alla är enligt Joppe inte en bra idé. Några i hans klass tycker
om att läsa för sig själva, en del tycker om när Joppe berättar och sen finns det de som tar till
sig av allt. Joppe anser att man skall vara flexibel i sin undervisning och kunna ta upp många
olika saker i undervisningen. Till exempel boken skall alltid finnas som stöd även om han ibland
tycker om att gå in på andra temaområden.
Anders berättar att det inte finns endast ett undervisningssätt, han vill inte prioritera en specifik
metod. Vilket i sin tur betyder att det inte heller finns endast ett sätt som eleven lär sig på; vissa
är auditiva, en del behöver diskutera, andra vill skriva och några behöver helt enkelt jobba med
temat för att lära sig. Man måste helt enkelt försöka ha differentierad undervisning vilket är
svårt med tanke på så få veckotimmar. Anders berättar vidare att han är positivt inställd till IT i
undervisningen. Användningen av ordbehandlingsprogram och sökmotorer är något som
Anders använt sig av när han jobbat med grupparbeten. Även brädspel och spel i andra format
har han använt sig av. Han berättar vidare att han använt drama i sin undervisning. Inga större
produktioner men mindre kan fungera riktigt bra när eleverna får forska fram informationen
och sammanställa ett kortare program. Då kommer ju forskningen fram och vikten av den.
Vissa metoder fungerar bra för de flesta elever anser Seija. Att kunna berätta en bra historia är
ett sätt som borde fungera för alla, men för att detta skall lyckas fordras en duktig berättare.
Seija anser att berättarkonsten är viktig och nästan bättre än att se samma sak på film. Då skapas
en dialog istället för en monolog där eleverna tillåts delta i berättelsen med sina funderingar
istället för filmen som bara rullar på. Att känna tidsandan är något som Seija tycker är viktigt.
Hon berättar om olika projekt där man upplever historia på ett sådant sätt att alla sinnen får
delta, vlket uppskattas mycket bland eleverna. Däremot är ett sådant projekt tidskrävande och
det ställer till problem, och ofta styrs det tyvärr mera mot teoretiskt än praktiskt när tiden inte
räcker till.

32

Annas metodfokus ligger alltjämt hos eleverna men beror mycket på vilken klass hon har. Allt
fungerar i hennes nuvarande klass. Men Anna har jobbat med mycket årskurs 6 och om hon
jämför klasserna med varandra så kan hon nog hitta saker som gör att hon varierar sina
arbetssätt. En del saker fungerar bättre hos en del och andra behöver mer traditionell
undervisning.
Karl tycker att teman skall behandlas på olika sätt för det är då inlärning sker. Han anser att de
7 intelligenstyperna är svåra att integrera i undervisning men så länge man jobbar mångsidigt
så lär sig de flesta eleverna..Undervisningen bör man ha planerat på ett sådant sätt sin att man
själv fungerar som handledare, då når man flest elever på samma gång. Först en introduktion
där eleverna har sina egna uppgifter de skall jobba med och läraren då kan gå runt i klassen för
att hjälpa, inspirera och ge tips på hur de skall gå vidare. Kanske det mindre intressanta i ämnet
slinker in på samma gång, anser Karl.
Jens reflekterar i sin tur över egen skolgång och jämför den med dagens skolgång. Tidigare var
det till stora delar lärarcentrerat och fokus på läraren men många gånger berodde det på vad
läraren valde att satsa på. Det fanns lärare som var duktiga berättare medan andra hade annan
kunskap. Jens anser att man behöver undervisa historia som kan relateras till eleverna. Till
exempel i det finska samhället under 1700-tale kunde man växa upp med 12 syskon och visar
man detta fenomen åt eleverna skapas en empatisk förståelsee för ämnet. Ett annat exempel är
1808–1809 års krig där man dramatiserade om när ryssarna anföll svenskarna vid Oravais
slagfält. Som lärare måste man då ha positiva inställningar för att eleverna skall inse att det är
intressant. Då måste man försöka få eleverna att förstå att dessa händelser påverkar oss än idag.

4.5 Meningskategoriseringen
Utöver besvarade forskningsfrågor valde jag även att kategorisera resultaten i tre olika
kategorier enligt min teoretiska baktanke. På samma gång som forskningsfrågorna besvaras
anser jag att kategoriseringen ger en klarare bild av resultaten. Där ser man hur lärarnas
undervisningsstilar

jämförs

med

varandra

och

kategoriseras

enligt

valet

av

undervisningsmetoder.
Kategorin empatiska och berättande perspektiv handlar om historieundervisning som lyfter
fram diskussioner mellan lärare och elever. Den betonar också berättande som en viktig del av
historieundervisningen. Till denna kategori sätts intervjuade lärare som jobbar med att berätta

33

och visa historia för eleverna. Detta skapar diskussion mellan läraren och eleverna men kan
skapa smått enformiga lektioner.
Kategorin färdighetsinriktade perspektiv handlar om historieundervisning som lyfter fram
samspel mellan elever och läraren. Det kan t.ex. handla om drama i historieundervisningen eller
olika former av grupparbeten där eleverna lär sig av varandra. Det viktiga i denna kategori är
att den klassiska historieundervisningen byts ut mot en mera inspirerande och effektiverad
historieundervisning. Till denna kategori sätts intervjuade lärare som jobbar med att skapa
berättelser tagna ur historien och låta eleverna delta som rollfigurer. Hit hör också intervjuade
lärare som jobbar mycket med grupparbeten och samarbete eleverna emellan.
Kategorin flexibla perspektiv handlar om historieundervisning som lyfter fram både
lärarcentrerade undervisningsmetoder och elevcentrerade undervisningsmetoder. I denna
kategori sätts intervjuade lärare som jobbar med flera olika metoder under en och samma
historielektion. En gemensam faktor i denna kategori är att man utgår från vad eleverna kan och
försöker bygga sin historieundervisning så att man når så många elever som möjligt. Hit hör
lärare som jobbar både med empatiska och berättande perspektiv samt färdighetsinriktade
perspektiv. Orsaken till att det har fått en egen kategori är att i de två tidigare kategorierna
försöker man uteslutande jobba med sådana metoder som passar till dessa. Medan i den flexibla
kategorin arbetar man med så mycket variation som möjligt.

4.5.1 Empatiska och berättande perspektiv
I denna kategori placerar skribenten Joppe. Hans undervisning fokuserar mycket på samspelet
mellan eleverna, läraren och miljön. Det sociala klimatet är en viktig del av Joppes undervisning
och påverkar till stor del hur hela undervisningen flyter. Han bygger också sin undervisning på
berättandet vilket leder till att undervisningen blir något abstrakt. Han försöker nog lyfta fram
händelser med emotionell koppling för att eleverna skall få intresse för historia men Joppe
nämner att det oftast är små reaktioner som uppstår (Larsson, 1998, s.88). Berättandet i hans
undervisning är dock viktigt eftersom det tränar inlevelse och fantasi vilket är betydande för
kunskap och förståelse. Det bygger också på elevens möte med historien och relevans till
nutiden (Dysthe, 2003, s. 31; Illeris, 2000, s. 14–15, citerad & refererad i Dysthe, 2003, s. 7;

34

Dysthe, 2003, s. 10; Läroplanen, 2004, s. 220; Långström & Viklund, 2010, s. 12; Ammert,
2013, s. 143).
På grund av att Joppe väljer berättandet som metod finns risken att det kan bli för enkelt,
endimensionellt och begränsat. Men Joppe gör metoden användbar genom att lyfta fram
intresseväckande händelser som kan kopplas till nuet. Eleverna i hans undervisning uppmuntras
i svårare sammanhang att diskutera, tolka, jämföra och dra slutsatser vilket stärker elevernas
förmåga att jobba tillsammans (Långström & Viklund, 2010, s. 12; Läroplanen, 2016, s. 454;
Läroplanen, 2016, s. 455–456).
Joppe vill att den historiska informationen som finns på internet skall användas på så sätt att
den är relevant för elevernas kunskaper och erfarenheter. Därmed utformas en undervisning
som är fokuserad på att dels lära sig använda informationen på internet och dels förstå, tolka
och fundera över om informationen är sanningsenlig. Denna undervisningsform möjliggör
arbete i par eller grupper vilket stärker elevernas förmåga att ta ansvar i gruppen och lära sig
jobba tillsammans. Joppe fungerar i detta moment som en handledare som hjälper, stöder och
funderar tillsammans med eleverna. Denna undervisningsstil hänger ihop med hans önskan att
eleverna skall producera sin egen kunskap med hjälp av den uppsjö av pedagogiska appar och
webbsidor som finns tillgängliga idag. Eftersom eleverna idag möter historia på så många andra
plan än bara historieundervisningen måste Joppe bygga undervisningen så att de utgående från
det konsumerade fakta producerar eget historiskt material. Det gör att Joppes undervisning får
en dialogbaserad och handledningsstrukturerad undervisning. Av intervjun får man sannolikt
fram att det finns element i hans undervisning där monologen finns som grund och den har även
sina egna meriter (Ammert, 2013, s. 137–139; Dysthe, 2003, s. 11; Palmer, citerad & refererad
i Watts & Grosvenor, 1995, s. 114; Sandell, citerad och refererad i Andersson, 2004, s. 55;
Ammert, 2013, s. 143; Läroplanen, 2004, s. 220; Läroplanen, 2016, s. 454).
Det viktiga i undervisningen är att vara flexibel och kunna göra temat intressant. Detta gör
Joppe genom att lyfta fram det dråpliga i historien och med hjälp av texten diskuteras
situationerna med eleverna. Även genom att lyfta fram blod, svett och tårar kan man skapa
intresse för historien. Detta kan få eleverna att associera till sina kunskaper och erfarenheter.
Viljan att ta reda på och nyfikenhetsskapandet är det man skall satsa på. Eftersom
undervisningen är så mycket mer än vad som sker hos eleverna, är lärarens planering och
undervisningsstruktur viktiga på samma gång som varierande element tas i beaktande
(Andersson, 2004, s. 30; Dysthe, 2003, s. 34; Läroplanen, 2004, s. 220; Läroplanen, 2016, s.
455–456; Läroplanen, 2016, s. 455–456; Watts & Grosvenor, 1995, s. 25).

35

4.5.2 Färdighetsinriktade perspektiv
I denna kategori placeras Anna. Hon väljer att jobba mycket enligt vad Långström & Viklund
(2006, s. 20) säger: att traditionella lektioner har fått ge vika för mera inspirerande och effektiva
undervisningsmetoder. Larsson (1998, s. 88) och Läroplanen (2004, s. 220; 2016, s. 453) lyfter
fram det demokratiska fostrandet och lektionens praktiska fokus vilket sammanfaller med
Annas arbetssätt. Hon ger möjlighet åt eleverna att lyfta fram sin erfarenhet och koppla den till
historien vilket gör det lättare för eleverna att lära sig. Lärande är resultatet av det som lärs. Det
betyder också de yttre samspelsprocesser som är en förutsättning för att inlärning skall ske.
Anna jobbar mycket med yttre kunskaper vilket är en förutsättning för den inre inlärningen och
samspelet, skapandet av dialogen, mellan eleverna och Anna vilket möjliggör att båda parter
förstår varandra. Genom att Anna jobbar mycket med dramatisering och forumspel, kan det
t.ex. Användas för att lokalisera konflikter och problem. Detta kan på samma gång fungera så
att man accepterar konflikter och skapar förståelse för att olika åsikter kan existera. Det kan
dessutom hjälpa att lösa konflikter, i fall där man kan jobba så att alla elever deltar eller att vissa
deltar och resten tittar på. I det senare fallet låter man åskådarna delta så att de aktivt kan komma
med förslag och lösningar till dramatiseringen. På så sätt jobbar läraren med att får eleverna att
inse att det finns flera lösningar än bara en (Dysthe, 2003, s. 9; Illeris, 200, s. 14–15, citerad &
refererad i Dysthe, 2003, s. 7; Långström & Viklund, 2010, s. 66).
Anna har en klar syn på vad som är lättare och svårare i sin historieundervisning vilket gör att
arbetssätten kan bli mera inspirerande och effektivare. Eleverna skapar tillsammans med Anna
en social läromiljö som sker på flera plan än bara i elevens huvud. Vidare jobbar hon
ämnesövergripande vilket ger en bild av att Anna fokuserar mycket på flexibilitet i sin
undervisning och försöker med mån av möjlighet skapa en didaktisk grund som motiverar,
aktiverar, varierar och konkretiserar. Ämnesintegreringen möjliggör också en naturlig
progression i undervisningen då eleverna kan koppla kunskap till andra fält än enbart historia.
Övrigt försöker Anna hålla fokusen på eleverna så mycket som det går (Böe, citerad & refererad
i KRUT, 2005, s. 35; Dysthe, 2003, s. 31; Dysthe, 2003, s. 10; Långström & Viklund, 2006, s.
20; Watts & Grosvenor, 1995, s. 25).
Anna vill ha en bra grundstruktur i klassen för då kan man göra vad som helst. Om har man en
klass som är orolig eller en klass med svaga elever så måste man ha tydligare ramar och

36

instruktioner. Det är också lättare att ha eleverna att ta över när de själva är motiverade. Anna
håller fast vid att man behöver vara flexibel i sin undervisning så att alla hittar sitt eget sätt att
jobba och att man bekräftar ramar men ger dem frihet innanför. Slutligen ger Anna också
intrycket att man skall våga göra sin undervisning så varierande som möjligt och inte låsasig
fast vid boken. Genom variation kommer olika resultat och på samma gång nöjda elever (Böe,
citerad & refererad i KRUT, 2005, s. 35; Dysthe, 2003 s. 31; Dysthe, 2003, s. 9; The history
curriculum for teachers, 1987, s. 117–119; Karlegärd & Karlsson, 1997, s. 138).
I denna kategori placerar skribenten också Karl. Man får en första anblick av att Karl är en
lärare som jobbar mycket med struktur och ansvar och har klart från början vad eleverna skall
lära sig av detta. Karls undervisningsmetoder är på förhand färdigt planerade; hans tonvikt är
eleverna skall förstå vikten av att jobba tillsammans för att komma fram till ett resultat. Man
får också en sådan bild av Karl att han fokuserar mera på teorin än på praktiken, vilket gör att
eleverna har svårare att lära sig abstrakt fakta. Dysthe (2003, s. 10) nämner att reflektion och
genomgång är viktiga; att sätta ord på vad man gör och varför. Karls undervisning har mera
fokus vad man gör istället för varför man gör. Dessa två bör ligga i balans med varandra och
inte falla till fördel för det ena eller det andra, I och med att Karl jobbar mycket med par- och
grupparbeten går en hel del av lektionen åt att han jobbar med assistering och eleverna får i sin
tur ta reda på fakta själv. Här står inte läraren i samspel med eleverna på samma sätt som de
tidigare intervjuerna utan här får läraren en handledande roll istället för en lärande roll.
Processerna och omgivningen är ändå densamma och beroende av varandra (Dysthe, 2003, s.
8–9; Dysthe, 2003, s. 31; Larsson, 1998, s. 88; Långström & Viklund, 2006, s. 20).
Samspel är en viktig faktor i undervisningen och eftersom Karl tycker det är utmanande att få
försiktiga elever att jobba utöver det vanliga måste man jobba så att båda parterna förstår
varandra. Därför är man tvungen att ta i beaktande både omgivningen och individen. Eleverna
i Karls undervisning möter mycket av historien genom IT och därför behöver man förstå hur
det samspelar mellan eleven och materialet (Ammert, 2013, s. 143; Dysthe, 2003, s. 8; Dysthe,
2003, s. 34).
Karl är medveten om sina arbetsmetoder på förhand för att underlätta undervisningen. Sen finns
det ju förstås risker att det han har planerat inte fungerar och då är han tvungen att improvisera.
Karl anser att det finns sådana situationer där spontana metoder förekommer men oftast har han
planerat vilka metoder han använder sig av. Karl försöker ha så lite fokus på sig själv som
möjligt. I början av lektionen när han presenterar sitt tema är det oundvikligt men resten av
lektionen skall fokus ligga på eleverna. Det är eleverna som jobbar och de som skall lära sig

37

(Dysthe, 2003, s. 11; Sandell, citerad och refererad i Andersson, 2004, s. 55; Läroplanen, 2004,
s. 220; Läroplanen, 2016, s. 453; Långström & Viklund, 2006, s. 20).
I Karls intervju kommer det tydligt fram hur viktigt han anser att mångsidigheten och intresset
är. Som lärare skall man vara intresserad av det man själv undervisar för då fångar man intresset
hos de flesta elever. Om eleverna ser att du tycker om ämnet kommer eleverna att få samma
uppfattning och vice versa. Vidare kan man se i Karls intervju att lektionens introduktion skall
fungera som en intresseväckare hos eleverna och få dem att vilja lära sig mera om ämnet. Under
lektionens gång ger han sedan individuell feedback, uppmuntran och försöker göra det
intressant (Böe, citerad & refererad i KRUT, 2005, s. 34–35; Böe, citerad & refererad i KRUT,
2005, s. 35; Ammert, 2013, s.137–139; Watts & Grosvenor, 1995, s. 25).

4.5.3 Flexibla perspektiv
I denna kategori placeras Anders som har tillgång till få veckotimmar, vilket formar planeringen
av undervisningen så att den följer en struktur och har en ordningsföljd. Även stoffurvalet spelar
här roll. Tidsbristen gör att han jobbar mycket med elevernas egna erfarenheter och hur de
påverkar historien. Anders har som metoder i sin undervisning att berätta, visa korta filmer och
att låta eleverna jobba med grupparbeten. På så sätt fås variationen som behövs för att skapa
samverkan. Han vill inte att man läser ett kapitel tillsammans med eleverna och ger nästa kapitel
som läxa utan att man jobbar tillsammans utgående från flexibilitet. Genom att barns abstrakta
tänkande utvecklas under skolans gång, är man tvungen att jobba med historia som en
problemlösningsövning och ge barn möjlighet till att vara kreativa och självständiga samt att
öva öppna lektioner tillsammans med varandra. Anders undervisning har kopplingar till detta
och han försöker variera undervisningen så gott det går (Ammert, 2013, s. 143: Karlegärd &
Karlsson 1997, s. 30–31; Husbands, Kitson & Pendry, 2003, s. 52; The history curriculum for
teachers, 1987, s. 117–119; Långström & Viklund, 2006, s.20; Dysthe 2003, s. 7–8).
En historielektion skall vara fokuserad på elevens möte med historien och hur den samspelar
med elevens samtid och eleven själv, vilket också syns i Anders undervisning. Han nämner
tidsbristen som en stor utmaning, vilket också syns i historieämnets utveckling under årens
gång. Den har lett till att man har gått ifrån en grundlig förklaring till en blixtbelysning av fakta
som möjliggör en ökad rörlighet mellan det förflutna, nuet och framtiden men ökar risken för
att händelser som inte är relevanta för temat lyfts fram. Anders flexibilitet i undervisningen ses
som en viktig faktor i hans undervisning, och hans fokus på berättandet ger en bild av att Anders
har utsatta lärarförutsättningar för att lyckas med en inlärningsutveckling hos eleverna. Anders

38

ger också en bild av att vara entusiastisk i sin undervisning vilket möjliggör att han kan möta
kunskap på flera plan (Ammert, 2013, s. 143; Ammert, 2013, s. 144; Böe, citerad & refererad
i KRUT, 2005, s. 34–35; Karlegärd & Karlsson, 1997, s. 30–31).
Flexibilitet är något Anders anser vara viktigt när man jobbar i grundskolan för eleverna orkar
inte ta in 45 minuter av bara information utan metoderna måste variera. Lärarens entusiasm
spelar en stor roll när det kommer till att vara flexibel. Lärarens förmåga att analysera elevens
utvecklingsnivå och kompetenser blir viktigare och betydelsefullare när läraren själv tar i
beaktande sin egen motivation och sitt personliga intresse, precis som Anders också gör. Anders
väljer vidare att fokusera mycket på elevens självständighet i undervisningen och drar
paralleller med den nya läroplanen. Den ger en bild av en öppnare undervisningsform där
eleverna skall ställa sina egna mål och läraren skall fungera som en skuggfigur. I Anders intervju
ser man också att han är villig att ta med allt som är intressant och allt som intresserar. Med
andra ord så finns det inget som är rätt eller fel (Långström & Viklund, 2006, s. 20; Dysthe,
2003, s. 31; Läroplanen, 2004, s. 220; Läroplanen, 2016, s. 453–456; Dysthe, 2003, s. 31;
Långström, 2010, s. 12; Dysthe, 2003, s. 8; Långström & Viklund, 2006, s. 20; Illeris, 2000, s.
14–15, citerad & refererad i Dysthe, 2003, s. 7; Böe, citerad & refererad i KRUT, 2005, s. 35;
Böe, citerad & refererad i KRUT, 2005, s. 34–35; Sandell, citerad och refererad i Andersson,
2004, s. 55).
Till denna kategori hör också Seija. Hon har enbart en timme till förfogande och därför är
planeringen av undervisningen viktig; valet av det pedagogiska och didaktiska behöver tänkas
igenom. Seija nämnde att hon jobbar mycket med lokalhistoria vilket betyder att den sociala
faktorn och inlärningsprocessen mellan läraren och lärande har ett betydande samband. Precis
som Joppe jobbar Seija med berättarkonsten och försöker koppla elevernas kunskap till den
historia man för tillfället undervisar. Att utgå från erfarenheter är nödvändigt för att den dolda
kunskapen skall uppenbaras och byggas vidare på. De berättelser Seija jobbar med fokuserar
ofta på den mindre individen i historien vilket gör att dessa är mikroberättelser. Fantasi och
inlevelse blir därför viktiga (Illeris, 2000, s. 14–15, citerad & refererad i Dysthe, 2003, s. 7;
Dysthe, 2003, s. 10; Långström & Viklund, 2010, s. 12; Långström & Viklund, 2006, s. 20;
Sandell, citerad och refererad i Andersson, 2004, s. 55).
Seijas undervisning har ofta fokus på berättandet. Detta leder till att elevernas egna forskande,
i form av IT och källhänvisning faller bort. Detta i sin tur leder till att den grundliga
progressionen från fakta till förståelse och det kritiska tänkandet lider. Det som Seija dock lyfter
fram i sin undervisning är att eleverna gör sitt eget material vilket tyder på att inlevelseförmågan

39

och fantasin utvecklas under hennes lektioner. Detta är en strävan efter självförverkligandet
(Gustafsson, citerad & refererad i Larsson, 2002, s. 124; Watts & Grosvenor, 1995, s. 25;
Larsson, 1998, s. 81).
Även om Seijas undervisning har fokus på berättandet, medger hon att eleverna inte orkar sitta
och lyssna 45 minuter i sträck. Därför är eget material, IT, drama, bilder, grupparbeten och
berättarkonst några av de metoder som Seija jobbar med för att skapa balans mellan hela
inlärningsprocessen (Dysthe 2003, s. 31; Dysthe, 2003, s. 7; Andersson, 2004, s. 30).
För att nå så många elever som möjligt behöver man känna till den lokala historien och koppla
ihop den med bokens historia och då är det viktigt att vara en skicklig tidsplanerare, vilket Seija
noga framhåller. Historia är något som finns här och nu och bland annat tar fram de små
människorna som inte ha gjort något märkvärdigt men ändå har sin plats i historien. Då får man
eleverna att förstå historia på ett helt annat sätt. I och med att historia kopplas ihop med eleverna
stärker det deras självkännedom och förståelse för kommande beslut. Seija försöker lyfta fram
det lokala så att eleverna skall inse vad historia innebär för dem (Larsson, 1998, s. 83; Larsson,
1998, s. 80–81; Långström & Viklund, 2010, s. 12; Ammert, 2013, s. 143; Läroplanen, 2004, s.
220; Läroplanen, 2016, s. 453).
I denna kategori väljer skribenten också att sätta Jens. Hans undervisning har utifrån intervjun
ett stort fokus på samspel mellan läraren och eleverna. Samspelet är i detta fall det viktiga i Jens
undervisning som möjliggör inlärningsprocessen. Han går igenom historien på detta sätt och då
kan man konstatera att för mycket fokus på en liten del av läromiljön kan leda till att vissa
elever inte lär sig effektivt. De kan kräva en annan typ av inspiration och motivation för att de
skall lära sig. Jens är i sig själv mera bekväm att berätta historia än att ha dramatisering.
Berättande lyfter fram fantasi och inlevelse och det Jens har fokus på i sin undervisning. Jens
vill också skapa lektioner utgående från texten i läroboken och då behöver man låta eleverna
komma med egna idéer och förslag (Dysthe, 2003, s. 34; Illeris, 2000, s. 14–15, citerad &
refererad i Dysthe, 2003, s. 7; Dysthe 2003, s. 9; Långström & Viklund, 2010, s. 12).
Utöver betydelsen av att ha ett funktionerande samspel, är också villigheten att testa på nya
metoder en del av en bredare inlärning. I en tidigare grupp som Jens undervisade, använde de
en hel del drama och då märktes det att eleverna kom lättare ihåg fakta när de fick använda
kroppen som hjälpmedel. Till exempel undervisade Jens om vikingatiden där de var ute på
skolgården och lekte att de färdades över Östersjön till Ryssland för att slåss mot andra folkslag
med hjälp av gungbrädan. IT är en annan arbetsmetod Jens ibland jobbar med vilket är en

40

oändlig informationsbank som man bör ta vara på. Den grupp Jens undervisar nu har de använt
internet en hel del och forskat i bland annat grekiska gudar där alla ha fått varsitt exemplar som
de senare har presenterat. IT som arbetsmetod är även bra för integration av andra ämnen såsom
modersmål. Grupparbeten, smartboard och dylikt har varit aktuellt (Dysthe, 2003, s. 10; Dysthe,
2003, s. 34; Larsson, 1998, s. 88; Långström & Viklund, 2006, s. 20).
Jens metodanvändning är inte alltid planerat på förhand men i fråga om större helheter har Jens
tänkt igenom hur grunden kommer att se ut. Detta gäller även hur han jobbar och vilka
arbetsmetoder som kommer att användas. Ytterligare händer det ganska ofta att han använder
sig av improviserade metoder i historieundervisningen. När Jens började jobba som lärare var
han sämre på att vara flexibel i sin undervisning och planerade t.ex. att de skulle börja jobba 20
minuter med ett tema, 20 minuter med ett annat och 5 minuter sammanfattning. Dock märkte
Jens att eleverna inte orkade koncentrera sig och behövde ombyte. Idag märker Jens snabbt om
lektionerna leder till någonting annat som ändå är ganska lika så tycker han att huvudsaken är
att man får det diskuterat och förklarat. Ofta är han tvungen att vara flexibel i sin undervisning
vilket leder till att en del av ett kapitel kanske lämnas till nästa lektion och istället diskutera det
som är aktuellt (Dysthe, 2003, s. 11). Det skulle vara fel av Jens om han skulle göra som han
tänkt och ignorera andra synpunkter eller åsikter som han måste förklara (Dysthe, 2003, s. 10;
Dysthe, 2003 s. 31; Larsson, 1998, s. 88; Långström & Viklund, 2006, s. 20).
Utifrån intervjun ser man att Jens inleder lektionerna med en kort introduktion och sedan
övergår han till berättandet som oftast görs i en form av sammanfattning. Jobbet fortsätter sedan
i grupper eller par för att framställa ett arbete som skall presenteras framför resten av klassen.
Fokusskiftet har därmed övergått från Jens till eleverna och tillbaka till Jens i slutet av lektionen.
Man får också en bild av intervjun att eleverna tycker om när fokus skiftar för vissa elever säger
att det är skönt att få jobba ensamma medan andra tycker om att lyssna när Jens berättar. Det är
väldigt viktigt att båda metoderna finns eftersom eleverna lär sig på olika sätt. Många olika
fokuspunkter behövs i en undervisning för att inte göra den enformig (Ammert, 2013, s. 143;
Böe, citerad & refererad i KRUT, 2005, s. 35; Långström & Viklund, 2010, s. 12).
Avslutningsvis ser man att Jens anser att hans undervisningen varken är rätt och fel utan
försöker vara så mångsidig som möjligt och han vill variera sina arbetssätt för att skapa intresse
hos eleverna. Man får också den bilden att Jens funderar mycket på om han borde jobba som
lärare eller handledare. Han anser att han i många fall jobbar mera som lärare än handledare
men aktivt försöker jobba som handledare. Här påverkar också gruppdynamiken (Böe, citerad

41

& refererad i KRUT, 2005, s. 34–35; Dysthe, 2003, s. 9; Dysthe, 2003, s. 11; Dysthe, 2003, s.
34).

5 Avslutande diskussion
I detta kapitel diskuteras resultaten. Först debatteras resultatet, sen resonerar jag kring
metoden och till sist presenteras några förslag till fortsatt forskning.
Målet med undersökningen var att ta reda på vilka inlärningsmetoder som klasslärarna använde
sig av i sin historieundervisning. Baserat på intervjuerna ville jag veta om klasslärarnas
historieundervisning var monologinriktad eller dialoginriktad. Dessutom ville jag också få reda
på om det är möjligt att nå så många elever som möjligt med en specifik inriktning.
Undersökningen utfördes genom intervjuer av klasslärare som undervisar historia i årskurs 5–
6. Materialet samlades in genom inspelade intervjuer och transkriberades för att filtrera bort
onödiga svar.

5.1 Resultatdiskussion
Resultaten delades först och främst in i tre kategorier vilka baserade sig på olika perspektiv i
undervisningen. Kategorierna löd enligt följande: Empatiska och berättande perspektiv,
färdighetsinriktade perspektiv och flexibla perspektiv. Den empatiska kategorin fokuserar på
berättande och empatisk tolkning av berättelser. Den färdighetsinriktade kategorin fokuserar
kortfattat på hur man kritiskt ställer sig till historia och historiefrågor. Den flexibla kategorin
fokuserar på mångsidigheten och variationen i undervisningen. Jag valde att kategorisera
resultaten i kategorier så att man klart och tydligt ser skillnad mellan klasslärarnas
undervisningsstilar.
Vidare delades resultaten in enligt de forskningsfrågor som användes i undersökningen.
Forskningsfrågorna för undersökningen löd på följande sätt: Är lärare benägna att undervisa
historia på ett monologinriktat sätt eller på ett dialoginriktat sätt?, Vilka möjligheter och
utmaningar ser lärarna med de olika inriktningarna?, Vilka praktiska skillnader finns det mellan
monologinriktad undervisning och dialoginriktad undervisning? Och Hur upplever lärare
optimal undervisning? Jag valde ytterligare att dela in resultaten enligt forskningsfrågorna för
att se vad lärarna har för åsikter om sin egen undervisning. Resultatdiskussionen presenteras
enligt följande kategorier: kategoriseringsdiskussion och diskussion i relation till
forskningsfrågor.

42

5.1.1 Kategoriseringsdiskussion
Resultaten visar att en av klasslärarna använde metoder som passade in i den empatiska och
berättande kategorin. Fördelen med att använda berättandet är att man kan skapa emotionell
koppling till elevens kunskap och träna elevens fantasi. Eleverna får också en bild av historiska
situationer och lär sig förstå hur historia påverkar nuet. Liknande forskning har synts i bl.a.
Ammert (2013, s. 143) och Långström & Viklund (2010, s. 12). Nackdelen kan i sin tur vara att
historieundervisningen blir statisk och begränsad. Två av lärarna använde i sin tur metoder som
passade in i den färdighetsinriktade kategorin. Fördelen med att använda färdighetsinriktade
metoder är att eleverna lär sig kritiskt förhålla sig till historien och ställa frågan ”varför?”.
Eleverna lär sig också att diskutera och reflektera tillsammans med andra elever. Liknande
forskning har setts i bl.a. Larsson (1998) och Hammarlund (2012). De tre återstående lärarna
använde metoder som passade in i den flexibla kategorin. Fördelen med att jobba flexibelt är
att man kan ta in metoder från flera olika inriktningar och anpassa dem dels till eleverna och
dels till veckotimmarna. Att jobba flexibelt lär eleverna att vara kreativa, självständiga och
motiverade. Liknande forskning har setts i bl.a. Karlsson (1997, s. 30–31) och Ammert (2013,
s. 143). Nackdelen med att jobba flexibelt är att metoderna ändrar i snabb takt och det kan leda
till att eleverna inte hänger med p.g.a. deras inlärningsstil.

5.1.2 Diskussion i relation till forskningsfrågor
I relation till forskningsfrågorna kan man dra slutsatsen att de intervjuade klasslärarna jobbar
varierande. Anders, Seija och Jens tycker om att jobba flexibelt och väljer därför att använda
metoder som tillhör både dialogiskt inriktad undervisning och monologiskt inriktad
undervisning. Dessa klasslärare anser att man inte kan jobba enbart med en metod under en
lektion utan man bör variera undervisningen så att eleverna orkar hänga med och har möjlighet
att lära sig på olika sätt. Anna, Joppe och Karl undervisar i sin tur på olika sätt; Joppe väljer att
undervisa mera monologiskt och fokuserar sin undervisning på att berätta om historiska
händelser. Utöver berättandet lyfter han också fram egen forskning och att självständigt söka
reda på information. Karl och Anna däremot jobbar mera med dialogisk undervisning och väljer
att sätta fokus på sådana metoder som utgår från elevernas intressen. Möjligheterna i
klasslärarnas historieundervisning ligger till stora delar i den nya läroplanen, de digitala
läromedlen och klasslärarnas förmåga att skapa flexibla lösningar. De största utmaningarna hos
klasslärarnas historieundervisning finns också i de digitala läromedlen. I övrigt kan man även
säga att tidsbrist, intresseväckande och IT är sådana områden som orsakar problem.

43

De praktiska skillnaderna mellan dialogisk och monologisk historieundervisning är till stora
delar kopplade till de metoder som lärarna använder sig av. Jobbar lärarna med dialogisk
historieundervisning använder man sådana metoder som sätter fokus på eleverna och lyfter fram
deras tidigare kunskap. Metoder som drama och forumspel hör till den dialogiska
historieundervisningen. Även samarbetsövningar (t.ex. grupparbeten) där eleverna har
möjlighet att ta reda på, lösa problem och vara kreativa hör dit. Klasslärare som jobbar med
monologisk historieundervisning använder sig av metoder som har fokus på berättande och
självständigt arbete. Metoder där läraren berättar om historiska händelser och eleverna lyssnar
hör till den monologiska historieundervisningen. Även sådana metoder som förutsätter att
eleverna ska jobba enskilt med olika former av textbehandling hör dit. Klasslärarna upplever
att metoder som de använder i sin historieundervisning är anpassade till sin egen klass. Men
någon optimal väg för metodanvändning finns inte. I historieundervisningen behöver man
behandla teman på sådana sätt att de kan ses från olika synvinklar. Och där påverkar egen klass
väldigt

mycket.

Baserat

på

eleverna

måste

man

därför

variera

och

anpassa

historieundervisningen så att de har möjlighet att förstå ämnet på olika sätt. Därför kan man
inte heller prata om en optimal undervisning i historia.

5.2 Metoddiskussion
I denna undersökning använde jag mig av den fenomenografiska synvinkeln som har i uppgift
att beskriva hur fenomen uppfattas av människor. I detta fall en beskrivning (Larsson, 1986, s.
12–13) av de metoder klasslärare använder sig av i historieundervisningen och hur de uppfattar
att de lyckas. Jag intervjuade sex stycken klasslärare som alla undervisade mer än en klass i
historia. Intervjuerna var strukturerade så att alla frågor var likadana åt alla intervjuobjekt, så
kallade standardiserade intervjuer (Trost, 2011, s. 39–40). Intervjuerna spelades in på
bandspelare.
Orsaken varför jag använde mig av denna metod var att jag ville få detaljerade svar som kunde
tolkas på flera sätt. Fördelen med att använda standardiserade intervjuer är att alla fick samma
frågor. Även förklaringar, ordningsföljd och följdfrågor var identiska åt alla intervjuobjekt.
Nackdelarna med att använda standardiserade intervjuer är att jag inte kunde ha flexibilitet i
frågeställningarna, att jag inte kunde utveckla vidare på följdfrågor och att intervjuobjekten inte
hade möjlighet att utveckla svar på frågorna. På samma gång var jag tvungen att läsa alla frågor

44

på samma sätt, kunde inte ge förklaringar åt någon och höll mig till samma formuleringar (Trost,
2011, s. 39–40). Under intervjuernas gång insåg jag att vissa frågor kunde ha varit mera
intresseväckande om jag hade formulerat dem annorlunda. Ett exempel på detta var
diskussionen om IT som metod. Detta är ett ämne jag är intresserad av och skulle gärna ha gått
djupare in på och hur den påverkar historieundervisningen. Men på grund av att jag insåg det
först efter den första intervjun kunde jag inte vidareutveckla frågan. Undersökningen utfördes
som sex stycken intervjuer. Till en början var det tänkt att intervjuantalet skulle bli 12 personer
men på grund av tidsbrist blev det färre. Resultaten skulle då varierat mera när jag haft flera
åsikter och beskrivningar att ta med i undersökningen. Under undersökningens gång funderade
jag ibland om en statisktisk undersökning hade varit bättre. Antalet undersökta hade då varit
betydligt fler men de detaljerade svaren hade i sådana fall uteblivit. Undersökningsprocessen
hade då sett annorlunda ut. Oavsett vilken metod jag hade använt mig av, var
forskningsprocessen inte alls den jag från början hade tänkt mig; den var inte alls så rak som
jag trodde och jag hamnade många gånger tänka om när jag skrev resultatkapitlet och
analyskapitlet (Fejes & Thornberg, 2009, s. 34).
Hela min forskningsprocess var inte alls så rak och enkel som jag till en början trodde. Jag
ställdes ständigt inför nya val, försökte skapa nya tolkningar och skrev om mitt utkast.
Processen kändes stundtals förvirrande och jobbig. Men forskningen gav mig möjlighet att lära
mig mera om datainsamling, analyser, skrivande och omformulering (Fejes & Thornberg, 2009,
s. 34)

5.3 Förslag till fortsatt forskning
Det undersökta temat handlar om klasslärares val av undervisningsmetoder i ämnet historia.
Baserat på val av tema, undersökningsmetod och antalet intervjuade kom jag fram till ett
redovisat svar. Ifall undersökningen hade utförts på ett annorlunda sätt, hade också resultaten
varit annorlunda. Nedan föreslår jag olika metoder för att få annorlunda svar.
I min undersökning tog jag kontakt med 12 stycken respondenter men bara 6 stycken hade
lämpligt att ställa sig till förfogande. Första förslaget är att göra en statistisk undersökning
istället för en kvalitativ undersökning. En statistisk undersökning möjliggör en bredare

45

respondentbas. Jag tror personligen att en statistisk undersökning kunde fungera bättre om man
inte har tidsbrist. Samtidigt kan inte svaren påverkas av den som intervjuar.
Andra förslaget handlar om jämförelser mellan olika regioner i Svenskfinland. Det skulle vara
intressant att se om resultaten blir annorlunda om undersökningen utförs både i Österbotten och
Södra Finland. Jag tror att regionbundna undersökningar kunde lyfta fram skillnader i
undervisningsmetoder baserat på vilka lokala historiska möjligheter som regionerna har.
Eventuella frågor man kunde ställa är: 1) Finns det eventuella regionala skillnader i
undervisningsmetoderna? 2) Vilka metoder används baserat på tillgänglighet av lokal historia?
Tredje förslaget handlar om vår nuvarande livssituation vi lever i. Coronaviruset gjorde så att
skolorna regionalt hamnade att utföra distansundervisning. Detta kunde vara ett tema att forska
vidare i. Hur påverkar distansundervisningen i ämnet historia och vilka metoder kunde man
jobba med via t.ex. Zoom eller Microsoft Teams? Min åsikt är att en sådan undersökning ger
en intressant bild av olika arbetsmöjligheter. Eventuella frågor som man kunde använda sig av
i undersökningen kunde vara: 1) Är denna inlärningsmiljö bättre eller sämre än en vanlig
skolmiljö? 2) Hur upplever eleverna denna inlärningsmiljö jämfört med den som ges i skolan?
3) Finns det fördelar och nackdelar med de olika miljöerna?

Litteraturförteckning:

Ammert, A. (2013). Historia som kunskap - Innehåll, mening och värden i möten med historia. Nordic
academic press.
Andersson, B. (2004). VAD ÄR HISTORIEDIDAKTIK? Några begreppsliga och teoretiska
utgångspunkter för ämnesdidaktisk vetenskap, skolnära forskning och lärande i skolan. Göteborgs
universitet.
Aronsson, P. (2002). Historiekultur, politik och historievetenskap i Norden. Historisk tidskrift, 122 (nr
2), 190-208.
Böe, JB. (2005). Historiedidaktikens kunskapsområden. KRUT, volym 4 (nr 116), 31-53.
Brooks, S., & Endacott, J. (2013). An Updated Theoretical and Practical Model for Promoting Historical
Empathy. Social Studies Research and Practice, volume 8 (nr 1), 41-58.
Cooper, H. (1995). The teaching of history in primary schools. D. Fulton publishers.
Dysthe, O. (1996). Det flerstämmiga klassrummet: att skriva och samtala för att lära. Lund:
Studentlitteratur.
Dysthe, O. (2003). Dialog, samspel och lärande. Lund: Studentlitteratur.

46

Fejes, A., & Thornberg, R. (2009). Handbok i kvalitativ analys. Stockholm: Liber.
Flick, U. (2009). An introduction to qualitative research. SAGE publications Ltd.
Gullberg, T. (2012). Historisk kunskap och kompetens i finländsk historieundervisning. Eliasson, P.,
Hammarlund, K-G., Lund, P., Nielsen CT., Historiedidaktik i Norden 9 (s. 84-104). Big Bad Books.
Gullberg, Tom. (2006). Historia är intressant – men hur skall historia undervisas? Historiedidaktiska
trender i början på 2000-talet. Historia i Nuet, Maj (2006), 26-37.
Hansson, J. (2010). Historieintresse och historieundervisning: Elevers och lärares uppfattning om historieämnet.
[Doktorsavhandling, Umeå universitet]

Husbands, C., Kitson, A., Pendry, A. (2003). Understanding history teaching – Teaching and learning
about the past in secondary schools. Open university press.
Jarhall, J. (2012). En komplex historia: Lärares omformning, undervisningsmönster och strategier i historieundervisning
på högstadiet. [Licentiatavhandling, Karlstads universitet]

Karlegärd, C., & Karlsson, K-G. (1997). Historiedidaktik. Lund: Studentlitteratur.
Knutas, E. (2008). Mellan retorik och praktik: En ämnesdidaktisk och läroplansteoretisk studie av svenskämnena och fyra
gymnasielärares svenskundervisning efter gymnasiereformen 1994. [Doktorsavhandling, Umeå universitet]

Körber, A. (2011). German history didactics: From historical Consciousness to Historical Competencies
– and Beyond? Time, Meaning, Culture, 145-164.
Långström, S. & Viklund, U. (2010). Metoder – undervisning och framträdande. Lund: Studentlitteratur
Långström, S. (2001). Ungdomar tycker om historia och politik – en studie i pedagogiskt arbete. Umeå
universitet.
Långström, S., & Viklund, U. (2006). Praktisk lärarkunskap. Lund: Studentlitteratur
Larsson, HA. (1998). Från insikt till åsikt - Historie- och samhällsdidaktikens möjligheter i en
föränderlig skola. Jönköping.
Larsson, HA. (2002). Skola eller kommunal ungdomsomsorg?: om att försöka skapa en jämlik och
demokratisk skola. Stockholm: SNS
Larsson, S. (1986). Kvalitativ analys - exemplet fenomenografi. Lund: Studentlitteratur
Leino, J. (1987). Teaching pupils of qualitatively differing cognitions. European Journal of Psychology
of Education (nr 2), 33-35.
Limbach, G. (2006). Folkloristiska arkivet vid Åbo Akademi: Arkivguide. Åbo.
Nygren, T. (2009). Erfarna lärares historiedidaktiska insikter och undervisningsstrategier. [Licentiatavhandling, Umeå
universitet]

47

Portal, C. (1987). The history curriculum for teachers. Imago Publishing Ltd, Thame, Oxon.
Rönnström, N. (2010). Pedagogik mellan dialog och monolog – kommunikativa reflektioner över
moderna samhällen och institutioner i ljuset av Förintelsen. Svenska Korczaksällskapets skriftserie (nr
2), 29-54.
Schüllerqvist, B., & Osbeck, C. (2009). Ämnesdidaktiska insikter och strategier: Berättelser från gymnasielärare i
samhällskunskap, geografi, historia och religionskunskap. Karlstad: Karlstad university press.

Trost, J. (2010). Kvalitativa intervjuer. Lund: Studentlitteratur.
Trost, J. (2011). Studieteknik. Lund: Studentlitteratur.
Utbildningsstyrelsen. (2004). Grunderna för läroplanen för den grundläggande utbildningen 2004.
Helsingfors: Utbildningsstyrelsen
Utbildningsstyrelsen. (2014). Grunderna för läroplanen för den grundläggande utbildningen 2014.
Helsingfors: Utbildningsstyrelsen
Utbildningsstyrelsen. (2016). Grunderna för läroplanen för den grundläggande utbildningen 2016.
Helsingfors: Utbildningsstyrelsen
Watts, R., & Grosvenor, I. (1995). Crossing the Key Stages of History: effective history teaching 5-16
and beyond. University of Virginia.

48

