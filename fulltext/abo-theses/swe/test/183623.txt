Julina Lillandt

Studerandes upplevelser av studiehandledning kring
studieval i övergången mellan andra och tredje stadiet

Julina Lillandt

Magisteravhandling i pedagogik
Fakulteten för pedagogik och välfärdsstudier
Åbo Akademi
Vasa, 2021

Julina Lillandt

Abstrakt
Författare

Årtal

Julina Lillandt

2021

Arbetets titel

Studerandes upplevelser av studiehandledning kring studieval i övergången mellan andra
och tredje stadiet
Avhandling för magisterexamen i pedagogik

Sidantal (49) 55

Vasa: Åbo Akademi. Fakulteten för pedagogik och välfärdsstudier.
Referat

Studiehandledning i gymnasiet organiseras på olika sätt, individuellt, i grupp eller i form av
undervisning. Läroämnets uppdrag är att ge de som studerar på gymnasiet tillräckligt med
kunskaper som de kommer ha nytta av i framtiden, både i studierna, arbetslivet och livet i
allmänhet. Studiehandledning i gymnasiet ska vara tillgänglig för alla som studerar i
gymnasiet. Syftet med föreliggande avhandling är att med hjälp av en intervjustudie
undersöka studerandes upplevelser av studiehandledning kring studieval i övergången
mellan andra och tredje stadiet.
Denna undersökning utgår från en kvalitativ tolkande forskningsansats, där kvalitativa
intervjuer använts som datainsamlingsmetod. Det empiriska materialet har samlats in via
halvstrukturerade intervjuer. I undersökningen deltog nio informanter. Alla informanter
studerar sista året i ett finlandssvenskt gymnasium. Dessa informanter har tagit del av den
studiehandledning gymnasiet erbjuder och ska söka in till tredje stadiet. Alla intervjuer
gjordes enskilt med varje informant. Endast intervjuaren och informanten var närvarande
under intervjuerna.
Intervjustudien visar att de studerandes erfarenheter av studiehandledningen i gymnasiet
varierar. De studerande rapporterar både fungerande aspekter av studiehandledning samt
sådana faktorer som kan utvecklas till det bättre. Överlag anser de studerande att de haft
nytta av den studiehandledning som erbjudits. En del anser dock att den inte varit lika
nödvändig. Intervjuerna visar att enligt de studerande förekommer det i huvudsak en form
av studiehandledning som upplevs fungera bättre än övriga former av studiehandledning.
Det handlar om det enskilda samtalet mellan den studerande och studiehandledaren.

Julina Lillandt
Ingen studerande i undersökningen anser att studiehandledaren har påverkar negativt på
deras utbildningsval, utan alla studerande anser att de påverktas positivt på ett eller annat
sätt. Intervjustudien visar även att en bra studiehandledare kan göra skillnad. Därför är det
viktigt att studiehandledaren bemöter den enskilda studerande med en god attityd där den
studerande känner sig peppad, motiverad och inspirerad. I intervjuerna framkommer det
även att flera studerande upplever att de har fått tillräckligt med information gällande
utbildningsvalet, medan några upplever att de kunde få ytterligare information gällande en
del saker. Flera informanter påpekade att det skulle vara bra att få en djupare inblick i olika
yrken. De studerande verkar få information om olika utbildningar och yrken från olika
ställen, men det verkar vara vanligast att få information från studiehandledningen samt från
olika infotillfällen som högskolorna ordnar.
Sökord / indexord

Studiehandledning, andra stadiet, gymnasiet

Julina Lillandt

Innehåll
Abstrakt ........................................................................................................................................................... 2

1. Inledning ...................................................................................................................................................... 6
1.1. Bakgrund ..................................................................................................................................................... 6
1.2. Avhandlingens syfte .................................................................................................................................... 7
1.3. Centrala termer ........................................................................................................................................... 8
1.4. Disposition ................................................................................................................................................... 8

2. Studiehandledningens uppdrag och förväntningar ..................................................................................... 10
2.1. Studiehandledningens utveckling .............................................................................................................. 10
2.2. Studiehandledningens uppdrag och genomförande ................................................................................. 11
2.3. Förväntningar på studiehandledning ........................................................................................................ 15

3. Samverkan som grund för god studiehandledning ..................................................................................... 17
3.1. Samverkan mellan utbildningsnivåerna .................................................................................................... 17
3.2. Samverkan med arbetslivet ....................................................................................................................... 18
3.3. Samverkan mellan studerande och handledare ........................................................................................ 20

4. Metod och genomförande.......................................................................................................................... 23
4.1. Precisering av syfte .................................................................................................................................... 23
4.2. Intervju som datainsamlingsmetod och val av metod............................................................................... 23
4.3. Genomförande och val av informanter ..................................................................................................... 24
4.4. Databearbetning, analys och ansats ......................................................................................................... 27
4.5. Trovärdighet, tillförlitlighet och etik .......................................................................................................... 28

5. Resultatredovisning.................................................................................................................................... 30

Julina Lillandt
5.1. Studerandes upplevelser av studiehandledning i gymnasiet ..................................................................... 30
5.2. Studerandes upplevelser av utbildningsvalet ............................................................................................ 33
5.3. Studerandes upplevelser av en bra studiehandledning ............................................................................. 34
5.4. Studerandes upplevelser av faktorer som kan påverka utbildningsvalet .................................................. 36
5.5. Studerandes upplevelser av studiehandledarens roll och attityd .............................................................. 38
5.6. Studerandes upplevelser av samverkan med tredje stadiet och arbetslivet ............................................. 39
5.7. Studerandes upplevelser av den information som erbjudits ..................................................................... 41

6. Avslutande diskussion ................................................................................................................................ 43
6.1. Resultatdiskussion ..................................................................................................................................... 43
6.2. Metoddiskussion ........................................................................................................................................ 47
6.3. Förslag på fortsatt forskning ..................................................................................................................... 48

Litteraturförteckning ...................................................................................................................................... 50

Figurer
Figur 1: Vägledningens olika intressenter…………………………..……………….………15
Figur 2: Identifierade områden i Hultsfredsstudien, beträffande vinster med samarbete mellan
utbildningsanordnare och arbetslivsaktörer…………………………….…………………….19
Bilagor
Bilaga 1: Intervjuguide

Julina Lillandt

1. Inledning
I det inledande kapitlet presenteras bakgrunden och valet av tema för föreliggande avhandling.
Därefter presenteras avhandlingens syfte och centrala återkommande termer. Som avslutning
på kapitlet presenteras avhandlingens disposition.

1.1. Bakgrund
Utbildningsvalet är ett mycket viktigt och också ett svårt val för dagens unga. Det beror delvis
på att antalet utbildningsalternativ har ökat mycket om man till exempel jämför med antalet
utbildningsalternativ för 30 år sedan. Det sker förändringar i arbetslivet i snabb takt och många
yrken förväntas försvinna i framtiden (Söderlund, 2016). Ytterligare en utmaning för
studiehandledningen är att det idag är svårare att förutse vad en viss utbildning leder till för
yrke, eftersom ett utbildningsalternativ kan vara brett och leda till många olika yrken.
I Undervisnings– och kulturministeriets publikation från år 2021 framkommer att det finns
omfattande luckor gällande den studiehandledning som erbjuds i Svenskfinland. Det finns ett
bevisat behov av att förbättra den svenskspråkiga studiehandledningen på flera olika nivåer.
Kravet på handledningen ökar hela tiden genom att nya reformer blir aktuella och genomförs.
Både läroplansreformerna och den utvidgade läroplikten

ställer

högre krav på

studiehandledningen. (Oker-Blom, 2021.)
För tillfället sker det stora förändringar i skolvärlden, vilka påverkar studiehandledningen på
ett eller annat vis. Undervisnings– och kulturministeriet (2020) betonar bland annat att
studiehandledning och annat stöd spelar en avgörande roll i skolan. Utöver det har ett
omfattande utvecklingsprogram för studiehandledningen inletts. Programmets centrala mål är
att säkerställa att varje studerande ska få individuell handledning som är anpassad till individens
egna behov. Programmet ska stärka jämlikheten i utbildningen genom att alla studerande ska
få information om fortsatta studier och möjligheter inom arbetslivet.
Finlands undervisningsminister, Li Andersson, poängterar vikten av en god studiehandledning
i gymnasiet speciellt under coronaviruspandemin. Under de undantagsförhållanden vi lever i är
det särskilt viktigt att varje studerande får den hjälp hen är i behov av då hen söker vidare till

Julina Lillandt
fortsatt utbildning. En meningsfull studiehandledning garanterar att studierna fortsätter.
(Undervisnings- och kulturministeriet, 2020.)
Ordförande för Studiehandledarna i Finland rf, Armi Nurmi (2020), har nyligen uttalat sig om
studiehandledning i Finland. Nurmi vill stärka studiehandledningen på alla utbildningsstadier.
Hon poängterar att alla studerande på gymnasiet behöver få individuell handledning där de
tillsammans med studiehandledaren bland annat diskuterar karriärplaner. Studiehandledning är
i behov av att stärkas eftersom det är viktigt att steget mellan andra och tredje stadiet sker
smidigt. En effektiv studiehandledning hjälper studerande att söka vidare till fortsatta studier
och hindrar att studeranden hamnar utanför utbildningssystemet.
Som blivande studiehandledare anser jag att avhandlingens tema är relevant och aktuellt. I och
med avhandlingsarbetet hoppas jag få en inblick i hur studerande upplever studiehandledning
kring studieval i övergången mellan andra och tredje stadiet. Studiehandledare jobbar med unga
som ska göra viktiga framtidsval och därför behöver handledarna vara medvetna om hurudan
hjälp de studerande är i behov av. Studiehandledarna möter studeranden som är stressade över
sina val för framtiden. Handledarna kan minska på stressen hos de studerande genom att ge rätt
information och stöd. Ifall studiehandledarna är medvetna om vad som fungerar bra och vilka
bristerna är, kan studiehandledningen utvecklas till det bättre.
Jag har även personliga erfarenheter av den studiehandledning som gymnasiet erbjöd för några
år sedan. Studievalet var ett ganska svårt val för mig personligen och det fanns många
utbildningar som intresserade mig. Både vänner, familj och studiehandledare hjälpte mig att
hitta rätt utbildning. Jag upplevde att stödet från andra var värdefullt och jag anser att det är
viktigt att ingen studerande känner sig ensam i denna process. Det är viktigt att den individ som
ska göra studievalet är i fokus och att det finns utomstående som motiverar och stöder.

1.2. Avhandlingens syfte
Föreliggande avhandling är tänkt att kunna användas av studiehandledare och annan personal
som ska handleda gymnasiestuderande. Avhandlingens syfte är att undersöka hur studerande
upplever studiehandledning kring studieval i övergången mellan andra och tredje stadiet.

Julina Lillandt

1.3. Centrala termer
I föreliggande avsnitt redogörs för centrala termer som är återkommande i avhandlingen.
Termerna är följande: Studiehandledning, läroplan och karriär.
Studiehandledning organiseras på olika sätt, individuellt, i grupp eller i form av undervisning
(Utbildningsstyrelsen, 2020). Enligt Grunderna för läroplanen i gymnasiet är läroämnets
uppdrag att ge de som studerar på gymnasiet tillräckligt med kunskaper som de kommer att ha
nytta av i framtiden, både i studierna, arbetslivet och livet i allmänhet (Utbildningsstyrelsen,
2019, s.359).
Läroplanen är ett styrdokument som har utfärdats av Utbildningsstyrelsen i Finland.
Gymnasiets läroplan i Finland är en nationell grund för utbildningsplanering. Utgående från
den nationella föreskriften utarbetas de lokala läroplanerna av varje enskild kommun. För att
läraren ska förstå de olika läroämnens uppdrag så används läroplanen som stöd. De riktlinjer
och mål som ingår i utbildningen beskrivs i läroplanen. Dessutom framkommer läroämnets
kunskapssyn och värdegrund.
Karriär syftar på den enskilda individens väg genom livet (Thomsen, 2014).

1.4. Disposition
Avhandlingens första kapitel innehåller bakgrunden till valet av tema. Där framkommer den
personliga och samhälleliga orsaken till varför studien är aktuell och behövlig. Därefter
presenteras syfte och centrala återkommande termer.
I det andra kapitlet presenteras studiehandledningens utveckling och uppdrag, samt vilka
förväntningar det finns på studiehandledning i gymnasiet. I avhandlingens tredje kapitel
presenteras samverkan mellan utbildningsnivåerna och med arbetslivets representanter, samt
samverkan mellan studerande och handledare. I det fjärde kapitlet preciseras avhandlingens
syfte. Utöver det presenteras och motiveras valet av datainsamlingsmetod och forskningsmetod.
I kapitlet presenteras även avhandlingens genomförande och val av informanter. Dessutom
presenteras avhandlingens forskningsansats, samt valet av den databearbetning och analys som
gjorts i undersökningen. Vidare presenteras hur tillförlitlighet, trovärdighet och etik har
beaktats i avhandlingen.

Julina Lillandt
Det femte kapitlet presenterar avhandlingens resultat utgående från intervjuerna. I det sista
kapitlet diskuteras avhandlingens resultat i anslutning till tidigare forskning. Vidare diskuteras
valet av metod, samt ges förslag på fortsatt forskning.

Julina Lillandt

2. Studiehandledningens uppdrag och förväntningar
I kapitel två presenteras studiehandledningens utveckling, samt studiehandledningens uppdrag
och genomförande. Dessutom diskuteras vilka förväntningar det finns på studiehandledning i
gymnasiet.

2.1. Studiehandledningens utveckling
Det är svårt att exakt veta under vilken tidpunkt som handledningen började utvecklas. En del
tror att handledningen började utvecklas redan under Platons, Aristoteles och andra antika
västerländska filosofers tid, medan en del tror att handledningen härstammar från medeltida
Europa. Det man dock vet är att slutet av 1800-talet var en betydelsefull tid för handledningen,
eftersom det var då uppmärksamheten började riktas mot karriärvägledning. Psykiatern Freuds
arbete har haft stort inflytande på handledningens utveckling. (Lairio & Puukari, 2001.)
Studiehandledning i sin nuvarande form är dock en relativt ny verksamhet som fick sin början
i samband med industrialiseringens uppkomst under 1900-talets början. Många människor
flyttade från landsbygden in till städerna, vilket ledde till att de som var ansvariga i samhället
behövde påverka arbetskraften så den blev jämnt fördelad. Under den tiden började dessutom
människorna få ett behov av att självständigt kunna styra och välja beträffande sin framtid.
Sedan dess har faktorer som rör dessa vägval varit en utmaning som studiehandledare behöver
hantera. (Lovén, 2015.)
Den handledning som fokuserar på utbildning och karriärplanering fick sin början år 1939 i
Finland. Helsingfors stad anställde detta år en psykolog, vars uppgifter var att ge handledning
åt grundskoleelever, gymnasieelever och andra individer som var i behov av handledning.
Denna verksamhet utvidgades stegvis med åren. Fram till början av 1970-talet ansvarade
experter inom arbetsförvaltningen för studiehandledningen. Sedan dess har främst
studiehandledare haft ansvar för studiehandledningen. Som yrkestitel är studiehandledare
därför ganska ung. Speciellt i början på 1970-talet, då grundskolereformen genomfördes,
märktes det hur stort behovet av studiehandledning var. (Lairio, 1993.)
Tidigare baserades karriärvägledning på Platons tanke att rätt individ skulle placeras på rätt
plats i samhället. Karriärvalsteorierna efter kriget antog att individen skulle arbeta inom samma

Julina Lillandt
område hela livet. Arbetslivet utvecklades under 1980-talet och 1990-talet, vilket ledde till att
samhället utvecklades och handledningen stod inför nya utmaningar. (Onnismaa, Pasanen &
Spangar, 2000.) Ännu idag utvecklas arbetslivet och studiehandledarna behöver hela tiden vara
uppdaterade om de förändringarna som sker.
Enligt Lairio och Nissilä (2003) framkom att utbildningen av studiehandledare påbörjades år
1971 i Finland. Dess status blev år 1973 starkare i samband med en reform för
lärarutbildningen. I en redogörelse från år 1966 framkom att det borde finnas en utbildad
studiehandledare i varje skola. Utbildningen av studiehandledare var på denna tid endast ett år.
Utbildningen

står

hela

tiden

inför

utmaningar

eftersom

samhället

ändras

och

studiehandledningen måste kunna svara mot dessa behov. Till en början utbildades endast
studiehandledare för grundskolan, men på 1980-talet påbörjades en utbildning av
studiehandledare för gymnasiet och yrkesskolan.
Många förändringar gällande studiehandledning har skett under åren. Studiehandledaren måste
konstant vara uppdaterad eftersom det sker förändringar kontinuerligt. Enligt Grunderna för
gymnasiets läroplan (2019) ska dagens studiehandledning i gymnasiet stötta den studerandes
tro på framtiden, samt motivera och ge kunskaper som gör att hen kan påverka sin egna framtid.
Läroplanen består av två obligatoriska kurser i studiehandledning. Den första kursen ”Jag som
studerande” fokuserar bland annat på gymnasiestudierna. Medan den andra kursen ”fortsatta
studier, arbetslivet och framtid” fokuserar på den studerandes framtidsplanering. Denna kurs
förbereder den studerande inför framtiden, samt ger den studerande nya kunskaper som kan
underlätta studievalet. Utöver detta ska de studerande ges möjlighet att gå på enskilda samtal
tillsammans med studiehandledaren. (Utbildningsstyrelsen, 2019, s.359–362.)

2.2. Studiehandledningens uppdrag och genomförande
Studiehandledningens huvudsyfte är att ge stöd åt ungdomar och vuxna som ska välja
utbildning. Studiehandledningens uppdrag är att skapa en lärandeprocess som ger de studerande
en bättre förutsättning att i framtiden handskas med omvärlden och möjligheterna som den för
med sig. De studerande behöver också lära sig att det är viktigt att ha en bra livsplanering med
tanke på framtiden. Studiehandledning ska ge de studerande information, motivation och stöd
för att de ska ha möjlighet att utvecklas. (Lovén, 2015.)

Julina Lillandt
OECD presenterade år 2004 en definition av handledningens innebörd. Definitionen lyder: ”I
ett övergripande perspektiv kan vägledning ses som en pedagogisk aktivitet som med
information, motivation, stöd och andra hjälpande aktiviteter, och med utgångspunkt i såväl
individens resurser som möjligheterna i omvärlden, har som mål att underlätta i livet att välja
utbildning, yrke eller karriär och att bidra till en bättre livsplanering.” (Lovén, 2015, s. 26.)
I augusti 2019 trädde en ny gymnasielag i Finland i kraft. Lagen fungerar som underlag för
Grunderna för gymnasiets läroplan. Till följd av den ska fortsatt handledning erbjudas åt de
studerande som ska söka vidare till annan utbildning, som har planer på att hoppa av gymnasiet
eller åt studerande som sökt till fortsatta studier men inte fått studieplats. Målet är att den
studerandes ork och välbefinnande ska främjas. (Utbildningsstyrelsen, 2019.)
Gymnasiets studiehandledning ska vara åtkomlig för alla som studerar i gymnasiet. Det är de
studerande som står i centrum och handledarna bör visa hänsyn till varje individs olika behov,
kunskapsnivåer och villkor. Valen de studerande gör i gymnasiet är viktiga framtidsval och
därför behöver de studerande få en insikt i förhållandet mellan utbildning och yrke. (Lovén,
2015.)
Kasurinen (2006) beskriver gymnasiets studiehandledning som en övergripande helhet.
Studiehandledningen bör planeras och organiseras utgående från den enskilda studerandes
behov. Om studiehandledningen upplevs vara användbar av den studerande ökar
studiemotivationen. Det leder i sin tur till att den studerande engagerar sig mera och strävar
efter att nå de uppsatta målen. Då studiehandledningen diskuterar studier och arbetsliv ur olika
perspektiv sker övergången mellan andra och tredje stadiet smidigare, samt placeringen i
arbetslivet upplevs vara framgångsrikare. Slutligen kommer detta även att tjäna samhällets
intressen.
Den som studerar i gymnasiet ska få handledning personligen, i mindre grupper samt i form av
kamrathandledning. Dessutom ska det finnas handledning i grupp eller inom ett visst läroämne.
Under individuella handledningsträffar ska frågor om gymnasiestudier, framtida studier och
andra frågor som har med framtiden och livssituationen att göra diskuteras. I den handledning
som sker i mindre grupp ska frågor som kan diskuteras med andra studerande och som är
lämpliga att prata om i grupp hanteras. (Utbildningsstyrelsen, u.å.)

Julina Lillandt
Den studerande behöver ges möjlighet att gå på individuella handledningssamtal. Samtalen
mellan den studerande och studiehandledaren är en viktig del utav den studiehandledning som
gymnasiet erbjuder. Det individuella handledningssamtalet är en process som genomgår olika
faser. En förtrolig relation mellan den studerande och studiehandledaren är grunden för att
handledningsprocessen ska kännas användbar av den studerande. Inledningsvis behöver även
den studerades vilja och livssituation utredas, samt vilka uppfattningar den studerande har
gällande sina egna värderingar och föreställningar. Syftet med handledningsprocessens andra
fas är att tydliggöra den studerandes uppfattning om sina färdigheter och intressen, samt sin
egen personlighet. Studiehandledarens uppgift är att handleda den studerande så att hen är
medveten om vilka karriärmöjligheter som erbjuds. I nästa steg av processen ska den
studerandes utbildningsalternativ granskas närmare. Den studerande behöver, med hjälp av
studiehandledaren, göra upp en plan för karriären och för fortsatta studier. I processens sista
skede ska den studerandes val bli verklighet. Handledaren behöver hjälpa den studerande att
förstå hur planen ska genomföras. Det är viktiga frågor som behöver besvaras för att studievalet
ska bli verklighet. Den studerande behöver bland annat förbereda sig inför urvalsprovet och
ansökningsprocessen. Dessutom behöver studiehandledaren tillsammans med den studerande
diskutera hur ekonomin, boendet och förmågan att behärska vardagen ska ordnas under
studierna på tredje stadiet. (Utbildningsstyrelsen, u.å.)
I Grunderna för gymnasiets läroplan framkommer att studiehandledningens uppdrag att ge de
studerande tillräckligt med kunskaper som behövs i framtiden, både i studierna, arbetslivet och
det privata livet. Studiehandledningen ska utveckla studerandes förmåga att själva intressera
sig för och kunna planera sin framtid. Handledaren ska bygga upp en stark tro hos de studerande
så att de får en känsla av att de uppsatta målen är nåbara. De studerande behöver lita på den
egna förmågan för att klara av övergången mellan stadierna. Studiehandledning är ett läroämne
vars uppgift är att koppla ihop studierna i gymnasiet med arbetslivet. Dessutom ska rättvisa,
jämlikhet, delaktighet, likabehandling och jämställdhet främjas. Om handledaren undervisar på
ett genusmedvetet sätt kan även könssegregeringen på arbetsmarknanden minska.
(Utbildningsstyrelsen, 2019, s.359.) Alla utbildare på gymnasiet är ansvariga för att de
studerandes utbildningsval inte påverkas av kön, samt kulturell och social bakgrund (Stenberg,
2016).
Enligt Grunderna för gymnasiets läroplan ska den studerande under lektionerna i
studiehandledning få färdigheter och information som hen kan ha nytta av för att vara en aktiv

Julina Lillandt
medborgare som tar ansvar i samhället. Den studerande ska utveckla kunskaper i att planera sin
framtida karriär. Samtidigt blir hen medveten om de egna styrkorna och bristerna för att vid
behov få handledning. Genom stöd den studerande får från läroämnet ska hen lära sig att vara
en

aktiv

informationssökare

och

på

ett

kritiskt

sätt

granska

informationen.

(Utbildningsstyrelsen, 2019, s.359.)
Onnismaa (2007) beskriver studiehandledning som ett omfattande tillvägagångssätt för
individens livsplanering. Studiehandledningens uppdrag är att hjälpa den studerande att leva ett
balanserat liv i samhället och planera målmedvetet utgående från sina egna möjligheter. I
studiehandledning fungerar den studerande som en aktiv aktör och expert på sitt egna liv.
Kasurinen (2006) poängterar även att studiehandledning handlar om att utveckla den
studerandes färdigheter kring att agera och gör val i olika situationer i framtiden, både i studieoch arbetslivet, samt i livet i allmänhet.
Ett av Finlands Svenska Skolungdomsförbunds mål i riksdagsvalet år 2019 var att minska på
marginaliseringen i samhället. Marginaliseringen påverkar hela samhället både på ett socialt
och ekonomiskt plan. En faktor som ska minska på marginaliseringen är att det ska göras en
satsning på handledningen i skolorna som gör att skillnaderna mellan de olika stadierna minskar
och att alla studerande får det stöd som de är i behov av. (Finlands Svenska
Skolungdomsförbund, 2019.)
Finlands Gymnasistförbund gjorde upp ett målprogram för år 2019. Ett mål i programmet är att
det behöver finnas en studiehandledare som arbetar heltid per 200 studerande. Handledaren ska
även ha kunskaper i att handleda de studerande som önskar studera utomlands efter gymnasiet.
Varje studerande behöver garanteras en högklassig studiehandledning som gör det smidigt att
byta från gymnasiet till en högskoleutbildning. Studiehandledning ska ge de studerande
tillräckligt med kunskap som underlättar valet av utbildning. Dessutom ska handledningen
stötta den studerandes igenkännande av sina personliga styrkor, intressen och uppbyggandet av
sin självbild. Varje studerande bör göra upp en personlig studieplan som under studietiden ska
följas upp och uppdateras. Alla som studerar i gymnasiet bör bli erbjudna en valfri praktik där
de

får

kunskaper

om

arbetslivets

innebörd.

Studiehandledningen

ska

presentera

utbildningsmöjligheterna i Finland och i utlandet så omfattande som möjligt. (Suomen
Lukiolaisten Liiton Tavoiteohjelma, 2019.)

Julina Lillandt

2.3. Förväntningar på studiehandledning
Studiehandledningens målgrupp är de individer som är i behov av handledning. De har
förväntningar på hur de önskar bli handledda i sina studier. Följande behov beskrivs i en
undersökning som Dresch och Lovén gjort på ungdomar i åldern 16–18:
1. Information – För att undvika valångest är det viktigt att de studerande får tillräckligt
med information.
2. Hjälp längs med vägen – Stöd och coachning är en viktig del av valprocessen.
3. Motivation – Vad och hur ska jag göra för att komma vidare.
4. Uppfattning av individen och livet – Vem är jag som person? Hur kommer mitt framtida
jag att vara? Vad kommer jag att arbeta med?
5. Bli sedd – För att minska på stressen är det viktigt att känna att man finns och kan pausa.
6. Bekräftelse – Få professionell respons.
Behoven skiljer sig mellan olika individer och varierar mellan åldersgrupper. Det finns många
saker som påverkar vilka val individen gör. Exempelvis föräldrar och familj, t.ex. familjens
socioekonomiska status samt familjens övriga situation kan leda till att individen behöver tänka
igenom sina val grundligare. (Lovén, 2015.) De olika intressenterna presenteras i Figur 1.
Figur 1
Vägledningens olika intressenter (Lovén, 2015, s.28).

Förälder,
anhöriga
System för
utbildning

Rektor,
lärare
Vägledare

Sökande till
vägledning

Politiker
Ombud för
arbetslivets
system

Julina Lillandt
Det är inte bara personen som är i behov av handledning som har förväntningar på vad
handledningen ska innehålla. Utöver den studerande så finns det även andra personer och
organisationer som har krav på vad handledningen bör innehålla och hur den ska utföras. Figur
1 visar påverkande faktorer som kan vara både person- och samhällsrelaterade, eller båda två.
Ibland händer det sig att handledningen i skolan får kritik eftersom de studerande gör fel
utbildningsval, vilket leder till att de antingen avbryter sina studier eller byter till en annan
utbildning. Kritiken har främst handlat om att de studerande väljer att utbilda sig inom ett
område där inte arbetsmarknaden senare kan erbjuda jobb. Som figuren visar kan det i vissa fall
hända att olika intressenter har olika förväntningar på handledningen. Det kan exempelvis
handla om att de studerande och vårdnadshavare har andra åsikter och förväntningar på
handledningen än vad politiker och utbildningsanordnare har. (Lovén, 2015.)

Julina Lillandt

3. Samverkan som grund för god studiehandledning
I föreliggande kapitel presenteras samverkan melllan utbildningsnivåerna, samt samverkan
med

arbetslivet.

Desstuom

diskuteras

samverkan

mellan

den

studerande

och

studiehandledaren.

3.1. Samverkan mellan utbildningsnivåerna
Enligt Grunderna för gymnasiets läroplan ska gymnasiets verksamhet och undervisning ordnas
så att de studerande får information och kunskap om vad högskolestudier innebär. Ett av
gymnasiernas huvudmål är att det ska vara så smidigt som möjligt för dem som studerar att
övergå från sina gymnasiestudier till högskolestudier. Handledningen som erbjuds i gymnasiet
ska samverka med övriga läroämnen så att de studerande får kunskap i vilka studier olika
högskolor erbjuder. Dessutom behöver de studerande vara medvetna om vilka
karriärmöjligheter som finns inom olika yrken. (Utbildningsstyrelsen, 2019, s. 24.)
År 2019 trädde en ny gymnasielag i kraft, som poängterar samarbetet mellan andra och tredje
stadiet. Genom att öka på samarbetet mellan tredje stadiets utbildningar och andra stadiets
utbildningsanordnare kan övergången till tredje stadiet påskyndas. Gymnasiestuderande kan
exempelvis delta i olika evenemang och mässor tillsammans med de studerande på tredje
stadiet. Högskolestuderande kunde även göra besök till gymnasierna och presentera deras
utbildningar. (Undervisnings- och kulturministeriet, 2019.) Tidigare har utbildningsmässan
Know How ordnats i Vasa varje år. Under utbildningsmässan ges ungdomar möjlighet att
bekanta sig med olika utbildningar och yrken. Enligt Hanna Nyblom som var en av dem som
ordnade mässan år 2015 är mässan en värdefull informationskälla för studerande som ska välja
utbildning. De studerande kan få bekräftat att de har valt rätt utbildning. Dessutom finns på
plats studerande som berättar om studierna på tredje stadiet. (Ruda, 2015.) I Helsingfors ordnas
varje år högskoledagar där studerande i gymnasiet ges möjlighet att bekanta sig med
studiemöjligheterna i Helsingfors. De studerande får lyssna på presentationer av olika
utbildningsprogram, gå på rundvandringar på campusområdet samt delta i olika
paneldiskussioner. (Studietjänsten, 2021.)
Gymnasielagen poängterar även vikten av att gymnasiestuderande ska ges möjlighet att avlägga
studier på ett universitet eller högskola redan under gymnasietiden. De studerande på gymnasiet
ska även erbjudas möjlighet att besöka olika högskolor och universitet. Gymnasiet ska vidga

Julina Lillandt
de studerandes vyer och ett samarbete med tredje stadiet kan underlätta studievalet samt öppna
en ny värld för de studerande. (Undervisnings- och kulturministeriet, 2019.) Den studerande
som exempelvis planerar att söka in till en yrkeshögskola efter gymnasiestudierna, kan redan
under gymnasietiden studera på den öppna yrkeshögskolan. Oberoende av ålder eller tidigare
utbildning kan den studerande delta i undervisningen på yrkeshögskolan. Den studerande kan
själv välja om hen vill studera en större helhet eller endast någon period. De studiepoäng den
studerande fått under studietiden på den öppna yrkeshögskolan räknas till godo när hen
fortsätter studera vid yrkeshögskolan. Samma princip gäller för studerande som vill börja
studera på ett universitet. (Studieinfo, u.å.)
Enligt Grunderna för gymnasiets läroplan ska de studerande ges möjlighet att tillsammans med
studiehandledaren göra upp en plan för sina framtida studier. Detta är en individuell plan som
ska innehålla information som gör att den studerande blir bekant med olika högskolors
studiemöjligheter. Handledningen som den studerande får om vilket studieutbud tredje stadiet
erbjuder ska ske på ett fördomsfritt sätt där den studerande inte påverkas av några fördomar
eller könsbundna synsätt. (Utbildningsstyrelsen, 2019, s. 24.)

3.2. Samverkan med arbetslivet
Det är utmanande att bilda ett långsiktigt och hållbart system för det gemensamma arbetet
mellan arbetslivet och skolan. Dock är både skolorna och arbetsgivarna ofta mycket positivt
inställda till ett samarbete. Tidsbrist och skillnader i planeringskulturen är faktorer som kan
göra samverkan komplicerad. Dessutom saknas det troligen en samordning mellan utbildnings, närings- och arbetsmarknadspolitik. Det underlättar om kontakten med arbetsgivaren görs i
kommunen, som ofta är den största arbetsgivaren i samhället. Det hindrar att skolorna tävlar
mot varandra om praktikplatser och studiebesök. (Lovén, 2015.)
I den svenska tätorten Hultsfred genomfördes i början på 2000–talet ett försök att utveckla
samarbetet mellan arbetsliv och skola. Utgående från resultaten från en pilotstudie
identifierades en rad områden där man kunde se vinster med att utbildningsanordnare och
arbetslivet samarbetade. De identifierade områdena från Hultsfredsstudien beträffande vinster
för arbetsliv, utbildning, kommun samt individ presenteras i figur 2.

Julina Lillandt
Figur 2
Identifierade områden i Hultsfredsstudien, beträffande vinster med samarbete mellan
utbildningsanordnare och arbetslivsaktörer (Lovén, 2015, s.131).
Arbetsliv:

Utbildning:

Rekrytering

Omvärldssamverkan

Generationsväxling

Studie- och yrkesvägledare

Nya företag

Utbildningsutbudet

Kommun:

Individ:

Framtidsfråga

Utveckling

Befolkningsutveckling

Omvärldskunskap

Företagsamma invånare

Självkännedom

Ökade skatteintäkter

En grund för framtidsval

Margareta Helander, handläggare vid utvecklingskontoret i Hultsfred tycker att företagen efter
den utförda studien har kommit närmare skolan, och skolan har kommit närmare företagen. Hon
poängterar betydelsen av dialogen mellan arbetsplatserna och företagen. Nuförtiden är
företagen mera medvetna om hur verksamheten i skolorna ser ut. Det har skapats en bro mellan
arbetsplatserna och skolan. (Lovén, 2015.)
Enligt Grunderna för gymnasiet läroplan ska undervisning i studiehandledning ordnas med
fokus på att de studerande ska ges möjlighet att förbättra sina kunskaper i företagar- och
arbetslivskunnande. De studerande behöver få kunskap i vilka yrken som förväntas behövas i
framtiden samt vilka utvecklingsmöjligheter det finns inom olika yrken för att de ska kunna
göra upp en plan för framtiden och sina studier. De studerande behöver få ta del av vilka
möjligheter det finns inom arbetslivet både på ett globalt och internationellt plan.
(Utbildningsstyrelsen, 2019, s. 24.)
Enligt Grunderna för gymnasiet läroplan ska de studerande redan under gymnasietiden få
handledning i att dokumentera sina egna styrkor, kunskaper och intressen som har med arbete
och studier att göra. Inom läroämnet studiehandledning i gymnasiet ska de studerande utveckla
färdigheter som behövs i arbetslivet. Speciellt mellan arbetslivet och gymnasiet ska varierande

Julina Lillandt
samarbetsformer utvecklas. Den lokala läroplanen bör bilda riktlinjer för hur samarbetet mellan
gymnasiet och arbetslivet ska fungera. (Utbildningsstyrelsen, 2019, s.24.)
Studiehandledning ska hjälpa de studerande att inse hur valen de gör under tiden i gymnasiet
påverkar arbetsmöjligheterna. Då de studerande blir bekanta med arbetslivet kan de lättare
jämföra olika valmöjligheter som berör de fortsatta karriärplanerna. (Utbildningsstyrelsen, u.å.)

3.3. Samverkan mellan studerande och handledare
I Lovén (2015) beskrivs och analyseras två samtal mellan studerande och handledare. Analysen
visar att det ifall samtalet upplevs som fruktbart av den studerande föds många nya tankar
beträffande studieval och kommande yrkesliv. Under det första samtalet som Lovén beskriver
diskuteras olika läroämnen, samtidigt som den studerandes uppfattning beträffande de olika
läroämnena utforskas. Under samtalet fokuseras inte enbart på de ämnen som den studerande
tycker om och är bra på, utan även på sådana ämnen som upplevs vara svåra och inte uppskattas
lika mycket.
Lovéns analys visar att man under den inledande samverkan mellan studerande och handledare
på ett enkelt sätt kan komma fram till utbildningsmöjligheter och alternativa yrken, samt
faktorer som för den enskilda studerande upplevs vara värdefulla trivselfaktorer i arbetslivet.
Analysen visar också vikten av att under det första samtalet diskutera och reda ut oklarheter i
olika yrkens arbetsuppgifter. Utgående från studiehandledarens frågor till den studerande om
arbetsuppgifter får den studerande en bättre uppfattning av enskilda yrkens innebörd. Samtidigt
som studiehandledaren ställer relevanta frågor kräver det aktivitet av den studerande,
exempelvis i form av informationssökning. Utgående från den studerandes önskan om
arbetsuppgift i sitt framtida yrke kan den studerande och studiehandledaren tillsammans göra
en undersökning av vilka yrken som innehåller den önskade arbetsuppgiften. Analysen
poängterar betydelsen av att under den inledande samverkan diskutera hur stor påverkan
utomstående personer har på den studerandes utbildningsval. Dessutom är det relevant att
samtala om vad den studerandes familj har för uppfattning av olika yrken, utbildningar samt
vad de värdesätter inom ett yrke. Diskussionen ska ske utgående från vad den studerande
diskuterat med sin familj. Utöver familjens påverkan på den studerandes utbildningsval kan det
även vara nyttigt att diskutera vilken påverkan övriga personer har på utbildningsvalet.
Handledaren kan använda sig av en strategi där den studerandes värderingar utforskas, varefter

Julina Lillandt
den studerande får tillbaka frågor om hur värderingar och erfarenheter påverkar
utbildningsvalet. Det har visat sig att när studiehandledaren hinner lära känna den studerandes
behov så upplevs handledningen vara mera användbar.
Lovéns analys visar att en diskussion om utbildningsmöjligheter mellan studerande och
studiehandledare är relevanta vid den inledande samverkan. Den studerande behöver
självständigt reflektera över utbildningsmöjligheterna med stöd av studiehandledaren. Den
studerande aktiveras exempelvis genom att skriva listor med alternativa yrken. Analysen visar
att det kan vara nyttigt att under samtalet diskutera innebörden av att studera vid en högskola
eller universitet. Dessutom framhävs i analysen betydelsen av att diskutera vilka yrken som
med säkerhet ger jobb i framtiden. Under den inledande samverkan mellan den studerande och
handledaren behöver det finnas ett tillfälle då den studerande kan berätta åt handledaren om
framtida saker som hen oroar sig för. Studiehandledaren behöver visa att hen är en trygg punkt
som den studerande kan berätta oroande och tyngre ämnen för. Slutligen kan studiehandledaren
förklara för den studerande hur hen kan tänka för att känna trygghet inför framtiden. Innan
samtalet avslutas kan studiehandledaren poängtera att huvudsaken är att det reflekteras över
vilket yrke som passar den enskilda studerande. (Lovén, 2015.)
Lovéns analys visar att det andra samtalet mellan den studerande och studiehandledaren bör
inledas med att repetera vad som sagts under det första samtalet. Studiehandledaren kan låta
den studerande berätta vad de diskuterat under det inledande samtalet. Under det andra samtalet
visar analysen att fokuset ligger på lönerna. Den studerande bör ges tillfälle att reflektera över
hur viktigt det är att ha ett högavlönat yrke. Analysen poängterar även under det andra samtalet
betydelsen av att den studerande är en aktiv informationssökare. Samtidigt som den studerande
söker efter information kan det vara värdefullt att göra upp en tankekarta över den information
som hittats. Samtidigt ställer handledaren frågor som angår informationen den studerande söker
efter. Studiehandledaren bör förklara svåra begrepp och komma ihåg att berömma den
studerande för insatsen. Med tankekartan som grund kan den studerande och handledaren
tillsammans diskutera igenom vad de kommit fram till angående olika utbildningar och yrken
som undersökts under det individuella samtalet. Analysen visar att det är viktigt att den
studerande och studiehandledaren arbetar tillsammans under de individuella samtalen. (Lovén,
2015.)

Julina Lillandt
En analys som gjorts av Finlands Gymnasistförbund visar att studerande uppskattar
studiehandledare som är trevliga och lätta att ställa frågor åt. Det upplevs vara värdefullt om
studiehandledaren söker reda på svar på frågor som hen inte är säker på. Information om
arbetsansökan och hur en arbetsintervju kan vara uppbyggd är viktig information som de
studerande kan vara i behov av. Studiehandledaren behöver sätta sig in i den studerandes
situation och förstå hurudant stöd den enskilda individen är i behov av. På detta sätt motiverar
studiehandledningen den studerande och undviker känslan av att studierna är ett måste.
Analysen poängterar också hur viktigt det är att studiehandledaren visar ett intresse för den
studerandes framtid och diskuterar relevanta ämnen. Individuella samtal värdesätter de
studerande högt, eftersom handledningen som sker i grupp inte anses ge tillräckligt med
kunskap. Inbokning av träffar med studiehandledaren bör fungera smidigt och antalet
individuella träffar bör vara tillräckligt många så att den studerande känner att hen har nytta av
studiehandledningen. (Suomen Lukiolaisten Liiton Selvitys, 2017.)
Samtal som stöder val av fortsatta studier kan även hållas med andra parter än med
studiehandledaren. Studerande som väljer att ta ett mellanår får relevant kunskap som kan vara
nyttig för framtida studier. (Holmlund, Liu & Nordström-Skans, 2008.) Av de studerande som
studerar fjärde året eller har tagit ett mellanår har hela 74,5 procent fått stöd av sina föräldrar
vid val av fortsatta studier. Endast 12,5 procent anser att studiehandledningen hjälpt dem.
Resten har fått stöd av en släkting eller partner. En tredje års studerande tror att familj,
släktingar, vänner och studiehandledning i gymnasiet kommer att finnas som hjälp även efter
studentexamen, medan en fjärde års studerande tycker att studiehandledningen har varit dålig
och att hen inte fått något stöd överhuvudtaget. De har inte fått någon information om varken
fortsatta studier eller sommarjobb. (Suomen Lukiolaisten Liiton Selvitys, 2017.)

Julina Lillandt

4. Metod och genomförande
I föreliggande kapitel preciseras avhandlingens syfte. Därefter presenteras och motiveras valet
av datainsamlingsmetod och forskningsmetod. I kapitlet presenteras även avhandlingens
genomförande och val av informanter. Dessutom presenteras avhandlingens forskningsansats,
samt valet av den databearbetning och analys som gjorts i undersökningen. Slutligen diskuteras
tillförlitlighet, trovärdighet och etik som alla är viktiga aspekter som bör tas i beaktande.

4.1. Precisering av syfte
Avhandlingens syfte är att undersöka studerandes upplevelser av studiehandledning kring
studieval i övergången mellan andra och tredje stadiet. Målsättningen med denna avhandling är
att kartlägga de studerandes upplevelser kring sådant som fungerar bra och vilka bristerna är
inom studiehandledning. Undersökningen genomfördes utgående från en kvalitativ tolkande
forskningsansats och det empiriska datamaterial som analyserats bestod av kvalitativa
intervjuer. Jag valde att intervjua nio studerande som alla studerar sista året i ett finlandssvenskt
gymnasium för att skapa mig en förståelse för deras upplevelser av studiehandledning kring
studievalet i övergången mellan andra och tredje stadiet. Sista årets gymnasister ansågs vara
relevanta att intervjua i denna undersökning, eftersom de har hunnit ta del av den
studiehandledning som gymnasiet erbjuder. Det är också sista årets gymnasister som söker till
tredje stadiet härnäst.

4.2. Intervju som datainsamlingsmetod och val av metod
Ett övergripande mål för kvalitativ forskning är att öka förståelsen av ett fenomen som angår
personer eller situationer i personernas sociala liv. En kvalitativ forskningsintervju har som
syfte att förstå ett fenomen utgående från intervjupersonens perspektiv. (Dalen, 2008.) I denna
undersökning används kvalitativ intervju som datainsamlingsmetod. Metoden har bestämts
utgående från undersökningens syfte. Intervju som datainsamlingsmetod är lämplig i denna
undersökning eftersom syftet är undersöka studerandes upplevelser av studiehandledning kring
studievalet i övergången mellan andra och tredje stadiet. Jag är intresserad av att fördjupa mig
i de studerandes erfarenheter och tankar kring ämnet i fråga och då är kvalitativ intervju som
datainsamlingsmetod mest lämplig.

Julina Lillandt
En intervju är ett samspel mellan två personer med olika roller. Den ena personen frågar och
den andra personen svarar. Kommunikationen mellan informanten och intervjuaren fungerar
som objekt för analysen. (Lantz, 2007.) Det är dock den intervjuade som ska stå i centrum och
hon eller han är den intressanta i intervjun. Informanten ska uppleva intervjuaren som
spännande och intressant, på det viset kan intervjuaren locka fram tankar som informanten
tidigare kanske inte varit medveten om. (Trost, 2010.) I denna undersökning har endast
forskaren och informanten varit närvarande under intervjutillfället. Under intervjun fungerade
jag som intervjuare, medan den studerande svarade på intervjuguidens frågor utgående från sina
egna tankar och upplevelser.
I denna undersökning fanns ingen sluttid för intervjuerna, vilket gav informanterna möjlighet
att fundera grundligt på alla frågor. Inför varje intervju gav jag information om
undersökningens syfte och annan relevant information gällande intervjun. Denna information
finns bifogad sist i avhandlingen tillsammans med intervjuguiden. Enligt Lantz (2007) är det
betydelsefullt att tänka på att den reserverade tiden för intervjun inte är begränsad. Det är viktigt
att de individer som deltar i intervjun inte känner sig stressade. De ska i lugn och ro känna att
de hinner fundera grundligt på varje fråga. Innan intervjun inleds bör intervjupersonen få
information om intervjun. Intervjuprocessens inledande fas är viktig eftersom det är under
denna fas som relationen mellan intervjupersonen och intervjuaren formas. Olsson & Sörensen
(2007) nämner att informanterna bör uppleva att deras åsikt är värdefull och att de hinner prata
till slut. För att intervjupersonen ska ge så bra svar som möjligt är det viktigt att skapa ett
samarbetsvilligt klimat.

4.3. Genomförande och val av informanter
Den litteratur som använts i undersökningen utgår från avhandlingens syfte. Som forskare har
jag dragit slutsatser och gjort en redogörelse för den information som erhållits. Litteraturen som
använts i studien består av för temat aktuella källor från Finland och Sverige samt
internationella forskningsartiklar. Dessutom har läroplanen för gymnasieutbildningen i Finland
och information från utbildningsstyrelsens webbplats använts.
Enligt Denscombe (2016) är den intervjutyp som används mest den personliga intervjun. Det
handlar om ett samtal mellan forskaren och informanten. En orsak till att den är så populär är
att den inte är så svår att arrangera. Forskningsintervjuer kräver ändå ordentlig planering och

Julina Lillandt
användning av passande färdigheter och tekniker. I föreliggande undersökning har personliga
intervjuer gjorts. Personliga intervjuer ansågs vara lämpliga i denna undersökning eftersom
ämnet kan upplevas som känsligt för en del studerande. Den enskilda informanten kan även
uppleva att det känns lättare att berätta om både negativa och positiva upplevelser i en
intervjusituation där endast intervjuaren och informanten är närvarande i jämförelse med
gruppintervjuer. En annan fördel med personliga intervjuer är att avhandlingen berör de
studerandes framtidsplaner, vilka ser olika ut för varje informant beroende på vad som
intresserar dem. I en personlig intervju är det även lättare för forskaren att styra intervjun in på
rätt spår och samtidigt säkerställa att intervjun svarar på ämnets syfte.
Intervjuguiden i denna undersökning utformades utgående från avhandlingens arbetstitel och
problemställning. Jag valde att dela upp intervjuguiden i tre huvudkategorier, med ett flertal
frågor kopplade till varje kategori. I början av intervjuguiden fanns relevant information om
intervjun. Syftet med intervjuguiden var att styra in informanterna på rätt ämne. Enligt Lantz
(2007) är en intervjuguide en skriftlig förteckning över vilka frågor som ingår i intervjun.
Frågorna ska vara ordnade i den ordning som de ställs under intervjun. Intervjuguiden fungerar
som stöd för intervjun. Intervjuguiden kan vara mer eller mindre strukturerad beroende på
intervjuformen. Innan intervjuguiden utarbetas är det viktigt att forskaren har utformat ett
tydligt syfte för undersökningen och har läst in sig väl på ämnesområdet (Trost, 2010).
I denna undersökning har totalt nio informanter intervjuats och alla studerade sista året på ett
finlandssvenskt gymnasium. De som studerar sista året i gymnasiet har fått ta del av den
studiehandledning som gymnasiet erbjuder och är därför lämpliga informanter. Det är också
sista årets gymnasister som söker till tredje stadiet och därför är deras upplevelser och åsikter
intressanta i denna undersökning. I undersökningen intervjuades studeranden i två gymnasier i
Svenskfinland, ett stadsgymnasium och ett gymnasium på landsbygden. I ett av dessa
gymnasier fick informanterna själva anmäla intresse för att delta i undersökningen. I det andra
gymnasiet frågade jag personligen av några studeranden om de var villiga att delta i intervjun.
Jag bestämde tillsammans med varje informant en lämplig tid för när intervjun skulle hållas.
Alla intervjuer hölls innan vårens studentskrivningar inleddes. Valet av tidpunkt ansågs vara
passande eftersom studentskrivningarna inte ännu hade inletts vid denna tidpunkt. Dessutom
hade många av informanterna nyligen deltagit i individuella samtal där deras framtid
diskuterats.

Julina Lillandt
Det är viktigt att forskaren funderar på vilken plats det kunde vara mest lämpligt att hålla
intervjun på. Platsen ska vara ostörd och kännas trygg för informanten. (Trost, 2010.) I denna
undersökning gjordes intervjuerna på Zoom eftersom det inte var möjligt med fysiska möten på
grund av de undantagsförhållanden som då rådde i världen. Under intervjutillfället hade både
intervjuaren och informanten på kameran, vilket gjorde att situationen kändes som ett fysiskt
möte. Under intervjuerna uppstod det inga tekniska problem och en orsak till det kan vara att
alla som intervjuades var bekant med zoom sedan tidigare. Alla intervjutillfällen var lugna och
inga störande ljud hördes. Enligt Lantz (2007) kan utformningen av platsen både hindra och
tillåta kommunikationen. Under en intervjusituation bör inte ljud från telefoner och andra
störande ljud förekomma.
I början av varje intervju berättade jag allmänt om avhandlingen och gav annan relevant
information om undersökningen. Under intervjun valde jag att presentera intervjufrågorna
skriftligt, en åt gången. Powerpointen visade en intervjufråga åt gången, vilket gjorde att
informanten fick fundera i lugn och ro på varje fråga.
Enligt Denscombe (2016) är det viktigt att använda utrustning som uppfyller kraven och som
tar upp ljudet bra. Forskaren behöver försäkra sig om att den utrustning som används fungerar
felfritt och att det finns en pålitlig strömkälla. När forskaren väljer inspelningsutrustning är det
nödvändigt att välja en utrustning som har tillräckligt med minneskapacitet så att hela intervjun
ryms med. Enligt Fejes och Thornberg (2009) är det bra om intervjuerna spelas in och sedan
skrivs ut, för att analyserna ska kunna genomföras på ett så tillförlitligt och grundligt sätt som
möjligt. Det är bra att noggrant läsa igenom intervjuerna i sin helhet för att uppdatera sig om
intervjuernas innehåll. Samtidigt kan forskaren rätta till felaktigheter och otydligheter.
Intervjuerna bandades in som röstinspelning via en inspelningsapp på telefonen. Innan jag
började göra intervjuerna på riktigt provade jag utrustningen och säkerställde att upptagningen
av ljudet fungerade felfritt. Intervjun var indelad i tre delar och för att vara säker på att inget
material skulle försvinna valde jag att stoppa inspelningen efter varje avklarad kategori. Jag
transkriberade varje intervju ordagrant och sedan analyserade jag dem. För att sedan aktualisera
innehållet i intervjuerna läste jag igenom dem i sin helhet.

Julina Lillandt

4.4. Databearbetning, analys och ansats
Efter att jag hade utfört alla intervjuer transkriberade jag dem ordagrant. Varje intervju tog cirka
30 minuter, vilket resulterade i 60 sidor med transkriberat material. Efter transkriberingen läste
jag igenom intervjuerna i sin helhet för att aktualisera innehållet i intervjuerna. Jag har medvetet
valt att inte ta med dialektala ord och uttryck i de citat som framkommer i avhandlingen. Detta
eftersom de studerandes anonymitet ska kvarstå samt för att garantera avhandlingens
konfidentialitet.
I denna undersökning har materialet analyserats utågende från en kvalitativ innehållsanalys.
Enligt Kvale & Brinkmann (2009) är den kvalitativa innehållsanalysen passande ifall
datamaterialet inte är allt för omfattande, eftersom innehållet ska tolkas djupt och noggrant. En
kvalitativ innehållsanalys är lämplig att använda i undersökningar vars syfte är att få en
uppfattning om fenomen och erfarenheter. Undersökning utgår från en kvalitativ tolkande
ansats med utgång i en induktiv metod. Denna typ av ansats lämpar sig bra eftersom den
kvalitativa innehållsanalysen utgår från intervjuernas innehåll, vilket i denna undersökning är
informanternas upplevelser av studiehandledning kring studieval i övergången mellan andra
och tredje stadiet (Danielson, 2017).
Kodning och kategorisering är centralt i en kvalitativ innehållsanalys. Kodning handlar om att
forskaren analyserar lite i taget och försöker hitta likheter och olikheter i materialet. Utgående
från innehållet bildar forskaren nyckelord och samlar dem i olika kategorier. Liknande
nyckelord skapar en kategori. (Kvale & Brinkmann, 2009).
När jag analyserade intervjuerna valde jag att utgå från Denscombes (2016) analysmodell. Jag
följde analysmetodens sex steg stegvis när jag analyserade intervjuerna. De två inledande
stegen handlar om att välja ett lämpligt textavsnitt och bryta ner materialet i mindre delar. Jag
läste noggrant igenom varje intervju för att skapa mig en helhetsbild av intervjuernas innehåll.
Efteråt försökte jag hitta likheter och skillnader i det transkriberade materialet för att bryta ner
textens innehåll i mindre delar. För att tydliggöra materialets likheter och skillnader valde jag
att färglägga meningarna i olika färger. Steg tre handlar om att forskaren skapar relevanta
kategorier utgående från materialet. Jag valde att bilda olika kategorier utgående från de enheter
det vill säga citat som jag färglagt med samma färg. Inom steg fyra och fem ska forskaren koda
citaten så att de stämmer överens med de olika kategorierna, samt räkna förekomsten av citaten.

Julina Lillandt
Det sjätte och sista steget handlar om att analysera förekomsten av de olika olika citaten. Jag
analyserade och räknade citaten och utgående från det kunde jag forma sju olika kategorier. Då
jag upplevde att jag var färdig med resultatkapitlet kontrollerade jag att kategorierna inte gick
in i varandra.

4.5. Trovärdighet, tillförlitlighet och etik
Kriteriet för trovärdighet handlar om att materialet som används i forskningen ska vara centralt
för problemställningen. Det ska finnas ett sammanhang mellan problemet och materialet, annars
är problemställningen troligen felformulerad eller så har materialet en bristfällig trovärdighet.
Kriteriet för tillförlitlighet handlar om att forskaren bör känna till och lita på sina data,
oberoende av typen av forskningsmaterial. Tabeller, siffror eller utskrifter ska vara tillförlitliga,
exakta och tydliga. (Hartman, 2003.) För att uppfylla kriteriet för trovärdighet i avhandlingen
används väsentlig och relativt ny litteratur, medan kriteriet för tillförlitlighet uppfylls genom
att litteraturen som används i avhandlingen är vetenskaplig.
Vid bedömning av trovärdighet och tillförlitlighet krävs även källkritik. Här är utgångspunkten
att alla litteratur nödvändigtvis inte är tillförlitlig. Då forskaren använder litteratur behöver hen
vara medveten om hur tillförlitlig den är: Är litteraturen äkta? Hur tillförlitligt är litteraturen?
När är litteraturen utkommen? (Hartman, 2003.) Största delen av den litteratur som används i
avhandlingen är nyligen publicerad. För att vara säker på att den litteratur som används är
tillförlitlig har vetenskapliga texter och dokument analyserats.
Anonymitet och konfidentitet är någonting som ofta utlovas i en undersökning. Dessvärre
händer det ofta att forskaren och informanten missförstår varandra gällande vad dessa begrepp
egentligen innebär. Anonymitet innebär att det inte ska framkomma vilken informant som sagt
vad i undersökningen och att ingen förutom forskaren får tillgång till intervjusvaren. Om
konfidentitet utlovas i undersökningen innebär det att ingen informant ska kunna identifieras.
(Bell, 2006.) I denna undersökning användes personliga intervjuer där endast intervjuaren och
informanten var närvarande. Innan intervjun inleddes informerades informanten om att
intervjun bandas in. Det är endast jag som har tillgång till informanternas intervjusvar.
Dessutom vet ingen utöver forskaren vem informanterna i undersökningen är. För att ytterligare
säkerställa informanternas konfidentitet har jag valt att namnge informanterna med fiktiva
namn, Studerande A–Studerande I, i denna undersökning.

Julina Lillandt
Det är enklare för forskaren att återvända till deltagarna och kontrollera att de förstått
informantens tankar rätt i en kvalitativ intervjustudie. Dessutom ges möjlighet för forskaren att
förbättra sin förståelse av informantens erfarenheter, åsikter och synpunkter. Genom att
bekräfta och förbättra förståelsen ökar trovärdigheten. (Denscombe, 2018.) Eftersom intervjuer
har använts som datainsamlingsmetod i denna undersökning fick jag möjlighet att fråga upp
eventuella oklarheter och bekräfta att inget missförstånd uppstått.
I en kvalitativ studie kan forskarens ”jag” framkomma vid vissa tillfällen för att öka
tillförlitligheten i undersökningen . Om forskaren deltar som intervjuare i undersökningen blir
hen snarare en del av datainsamlingstekniken. Dock ska forskarens personliga åsikter och
uppfattningar inte påverka framställningen och analysen av datamaterialet. (Denscombe, 2018.)
Avhandlingen skrivs en del i jag-form, speciellt i bakgrunden där mina personliga åsikter om
valet av tema presenteras. Även i metodkapitlet där undersökningens genomförande
presenteras, skrivs en del i jag-form. Detta eftersom avhandlingens skribent fungerar som
intervjuare i denna undersökning.
Forskningsetik innebär att man är tydlig när det handlar om vilken typ av överenskommelse
forskaren själv gör med sina undersökningspersoner eller kontaktpersoner. Forskningens etiska
aspekter innefattar ett samtycke av de informanter som ska observeras och intervjuas. Det
behöver göras en överenskommelse om hur material ska användas, samt hur spridningen av
resultaten kommer att ske. Det är även viktigt att man håller sig till det man kommit överens
om. (Bell, 2006.) I denna undersökning gjordes ett muntligt kontrakt, där informanterna gav
samtycke till att intervjuerna bandades in och att endast jag har tillgång till de inbandade
intervjuerna. Dessutom gjordes en överenskommelse om att det i undersökningen inte kommer
att framkomma vem informanterna är.

Julina Lillandt

5. Resultatredovisning
I föreliggande kapitel redogörs för avhandlingens resultat genom citat ur intervjuerna.
Resultatet är indelat i sju underkapitel där varje kapitel lyfter fram studerandes upplevelser
av studiehandledning kring studieval i övergången mellan andra och tredje stadiet.

5.1. Studerandes upplevelser av studiehandledning i gymnasiet
Alla som studerar i gymnasiet får ta del av den studiehandledning som gymnasiet erbjuder.
Studiehandledningen i gymnasiet består av två obligatoriska kurser och utöver det får de
studerande delta i individuella samtal tillsammans med studiehandledaren. Varje skola väljer
själv hur de bygger upp kurserna i studiehandledning. Erfarenheterna av den studiehandledning
som erbjudits kan dock se olika ut från person till person. En stor del av de studerande som
deltagit i intervjun anser att de haft nytta av den studiehandledning som erbjudits, medan några
anser att den inte har varit lika nödvändig. De studerande som redan visste till vilken utbildning
de ämnade söka verkar inte ha varit i lika stort behov av studiehandledningen. Studerande C
anser att den studiehandledning som erbjudits har varit användbar men det skulle varit nyttigt
med mera handledning.
Studerande B: Det tycker jag nog, vi har nog fått ganska mycket bra information
om vilka möjligheter man har.
Studerande C: Det mesta tycker jag nog har varit bra. Det som har varit har varit
bra, men jag tycker det skulle kunna varit mera.
Studerande F: För mig som ändå vet vart jag vill söka så har jag inte koncentrerat
mig så mycket och följt med. Eftersom jag vet vart jag vill söka så bryr jag inte
mig i vilka andra alternativ det finns.
Under intervjuerna framkom det även att det finns skillnader mellan studerandes erfarenheter
gällande den undervisning som sker i klassen och den handledning som sker individuellt. Flera
av informanterna anser att den individuella handledning har varit mest användbar, eftersom den
tar upp aktuella frågor som angår den enskilda individen. De studerande upplever att under det
enskilda samtalet vågar man fråga personligare frågor och får mera hjälp av studiehandledaren

Julina Lillandt
i jämförelse med undervisningen i klass. En del av informanterna anser att undervisningen i
klass ger mera allmän information som man kan ha nytta av under den egna karriären. Orsaken
till att de studerande anser att undervisningen i klass är mindre användbar verkar vara att den
vid vissa tillfällen inte presenterar sådant som intresserar den enskilda individen.
Studerande C: Jag tycker att de individuella samtalen har varit bättre eftersom då
har jag fått mera hjälp. Men kursen i studiehandledning var nog också bra,
eftersom då öppnades ögonen för mycket mera. Men jag upplevde också att det
var mycket som var onödigt för mig där och som jag inte skulle behövt gått
igenom. Inte är det ju dåligt men jag tycker mera om de individuella samtalen.
Studerande D: Det beror lite på. På lektionerna har vi gått igenom mera allmänt
om bland annat poäng, men jag skulle säga att de individuella samtalen har varit
mest användbar för då har man själv vågat fråga mera. Om det bara är två
människor som pratar så känns det tryggare att säga vad man på riktigt vill då hela
klassen inte lyssnar.
Studerande F: Under de individuella samtalen så fokuserar man ju endast på mig
och min framtid. Jag tyckte att det var mycket bättre än lektionerna, eftersom
under lektionerna så pratade man om massa andra skolor som inte intresserade
mig. Det kändes nog bättre under de individuella samtalen, eftersom jag då fick
veta mera om det jag är intresserad av, hur man ansöker till den utbildningen och
vilka antagningskraven är.
I informanternas svar framkommer att den nuvarande modellen av studiehandledning överlag
fungerar bra, men enligt de studerande finns det även utvecklingspotential inom
studiehandledningen. Studerande A anser att den allmänna teorin som presenteras under
lektionerna i studiehandledning inte är till så stor nytta för dem som inte har några
framtidsplaner överhuvudtaget, utan att den mest fungerande formen av studiehandledning är
den handledning man får då man har en aning som sina framtidsplaner och är i behov av hjälp
med att förverkliga planerna. I intervjustudien framkommer det även hur viktigt det är att det
finns två studiehandledare på gymnasiet eftersom många kan känna sig mera bekväm med den
ena studiehandledaren än den andra. Studerande I anser att det skulle vara bra med mera
frivilliga infotillfällen där de studerande kan välja sådana tillfällen som intresserar dem.

Julina Lillandt
Studerande A: Vi hade en kurs då vi gick igenom en massa olika saker, lite
allmänt. Men det är det där att då man inte vet vad man vill så kanske man inte
lyssnar på det där allmänna. Så går det in där och ut där. Och så har jag märkt att
det är för många. Så att, jo i teorin skulle det fungera med de här allmänna
modellerna och det ger en överblick för allihopa. Men den bästa formen av
studiehandledning är då man har en aning om vad man kanske vill. Man har
halvvägs en plan men man behöver hjälp med att komma till slutet. Men om man
inte har någon plan så kommer inte grunden från det allmänna.
Studerande G: Jag tycker det är bra med studiehandledningskursen och att man
har mer än en studiehandledare. Det är ju ganska mänskligt att man känner sig
mera bekväm med en än med den andra. Jag tycker det är jättebra att ha två olika
människor att arbeta med och också så att en person inte behöver ha för mycket
ansvar.
Studerande I: Jag tycker nog att det fungerar ganska bra. Jag tycker kanske att
det skulle få vara mera av att man frivilligt får gå och lyssna på olika
infotillfällen om olika skolor. Vi hade ganska många tillfällen som vi måste gå
på även fast vi inte var intresserade.
En del av informanterna tycker att studiehandledning främst har varit till nytta gällande allmän
information, exempelvis gällande utbildningsalternativ, ansökan och antagning. Studerande F
tycker dock att informationen gällande ansökan skulle varit viktigt att veta i ett tidigare skede
under gymnasietiden. Studerande G anser att studiehandledaren har varit ärlig och lyft fram
relevant information som det är viktigt att man är medveten om när man ska ansöka till tredje
stadiet. Studerande G lyfter även fram nyttan av att studiehandledaren lär känna sina
studeranden innan hen börjar presentar olika utbildningsalternativ.
Studerande F: Främst gällande ansökningsprocessen. Men den informationen
kunde jag också få veta i ett tidigare skede.
Studerande G: Det är ju viktigt att veta vad det kostar att studera på olika ställen
också, så det har de inte gömt sig med. De har i smyg sagt att det här är en ganska

Julina Lillandt
dyr utbildning och du behöver kanske skaffa ett jobb vid sidan av studierna. De
är ärliga och lär känna en innan de börjar presentera olika alternativ.
Studerande H: Jo, mest med konkret information om hur saker fungerar och olika
utbildningsalternativ.
Studerande I: Jo, men inte gällande utbildningsvalet utan mera gällande hur man
ska göra och var utbildningen finns. I början fick jag också hjälp med att välja
vilka ämnen som jag behövde läsa extra av i gymnasiet för att slippa in till min
utbildning.

5.2. Studerandes upplevelser av utbildningsvalet
Utbildningsvalet är ofta ett svårt val för dagens unga. En orsak till att utbildningsvalet kan
kännas förvirrande och stressande är att antalet utbildningsalternativ har ökat mycket om man
exempelvis jämför med antalet utbildningsalternativ för 30 år sedan. En del av informanterna
upplever att processen med att välja utbildning har varit stressande. Studerande G har upplevt
stress över att hitta rätt utbildning på första försöket. En annan orsak som verkar stressa de
studerande är oklarheten kring om de kommer komma in till den utbildning de sökt till. För en
del informanter har utbilningsvalet dock känts tryggt. Både Studerande A och Studerande F
visste redan i ett tidigt skede till vilken utbildning de ämnade söka, vilket var en orsak till att
de upplevde att utbildningsvalet känts tryggt för dem. De studerande verkar dock uppleva att
perioden då de ska göra utbildningsval och inleda studier på tredje stadiet även är en intressant
och spännande period i livet.
Studerande A: För mig har det nog känts tryggt. Att jag tidigt vetat vad jag vill
göra och vad jag behöver skriva i studenten, så jag behövde inte fundera så mycket
på det.
Studerande C: Det har nog varit jättestressigt för mig. För jag har varit jättemycket
upp och ner, sådär att jag inte vet. Jag har också ofta känt att jag inte kommer
slippa in någonstans.

Julina Lillandt
Studerande D: Det har nog varit stressig och i början var det nog förvirrande då
jag inte hade besökt studieinfo tidigare. Men när ansökan till utbildningen kom ut
så kändes det nog tryggt att jag hann göra det klart och skicka in det, så nog har
det varit roligt också.
Studerande F: Jag har ju vetat vad jag vill bli, så det har inte stressat mig någonting
alls. Det har nog överlag känts tryggt.
Studerande G: Det har nog varit stressigt ibland. Jag tycker det är viktigt att jag
väljer rätt utbildning från början, fastän jag vet att man kan byta. Men jag vill
helst inte göra det, så på det viset har det skapat lite stress för mig. Jag har blivit
förvirrad ibland. Det är även väldigt intressant, jag menar vi som är i den här
åldern är byggda för att ha ett visst driv i oss. Speciellt under den här tiden då vi
ska slängas ut i livet.

5.3. Studerandes upplevelser av en bra studiehandledning
En bra studiehandledning upplevs olika beroende på vad den studerande är i behov av. Enligt
många informanter i denna undersökning bör en bra studiehandledning vara anpassad enligt
den enskilda individen. Dessutom upplever de studerande att det är betydelsefullt att de får
viktig och relevant information som de har nytta av då de ska söka till tredje stadiet. Relevant
information för de studerande är exempelvis när studiehandledaren ger information om
utbildningsmöjligheter, antagningskrav och ansökningsprocessen. Alla studeranden har dock
en egen uppfattning om vad som upplevs relevant för dem.
Studerande A: Jag skulle säga individuell, sådant som är anpassat enligt den
personen man pratar med.
Studerande B: Jag tycker att det ska vara väldigt individuellt. Att man måste ha
den där grunden och sen måste du få handledning om vart du kan söka och vilka
möjligheter det finns. Detta baserat på dina intressen och handledning för hur du
kommer in på bästa sätt på den utbildning du vill.

Julina Lillandt
Studerande F: För en person som inte vet vart hen vill eller vet vilka skolor det
finns så ska en bra studiehandledning presentera olika utbildningsalternativ.
Studiehandledaren ska också hjälpa, visa hur man söker in till olika utbildningar,
vilka antagningskraven är och vilka ämnen man ska satsa på under gymnasietiden.
Förrutom att en bra studiehandledning ska vara anpassad enligt den enskilda studerande, ska
den även vara motiverande och uppmuntrande. Det som de studerande verkar vara eniga om är
att en bra studiehandledare ska ge stöd och hjälpa till på olika sätt. Dessutom upplevs det viktigt
att studiehandledaren tror på de studerande och pushar dem.
Studerande D: Om man är bra tycker jag att man ska vara öppen mot alla
studeranden och pusha. Att man får studeranden att våga söka vart de vill, även
fast det är långt bort eller svårt så skull man ge tips och försöka få dem att tro på
sig själva.
Studerande F: Huvudsaken är att studiehandledaren hjälper på olika sätt.
En bra studiehandledare behöver hela tiden vara uppdaterad och insatt i ämnet för att kunna sin
sak. Enligt Studerande G krävs det att studiehandledaren är insatt för att handledningen ska bli
så bra som möjligt. Flera studerande anser att studiehandledaren ska vara neutral och stödja den
studerandes åsikter och tankar, samt att studiehandledaren respekterar och

bemöter de

studerande på ett vuxet och professionellt sätt. Studiehandledarens personliga åsikter ska inte
styra den studerandes åsikter. Dessutom ska den studerandes tankar stöttas och inte dömas.
Studerande G: De måste kunna sin sak och jag antar att det är ganska mycket att
hålla koll på egentligen. Man behöver få veta vad som finns tillhands, inte bara i
Finland utan också utomlands. En studiehandledare behöver lära känna sina
studeranden innan de kan börja använda olika metoder och presentera olika
alternativ, så det ingår i en bra studiehandledning.
Studerande H: Studiehandledarnas personliga åsikter ska inte styra vad de tycker
och säger. Det är viktigt att den studerandes tankar och val inte döms, utan att de
stöds. De ska inte heller stressa, utan de ska istället vara lugna och ge tips på hur

Julina Lillandt
man kan göra. Jag tycker att det är viktigt att de visar respekt och bemöter en på
ett professionellt sätt och man känner att man blir bemött som en vuxen.

5.4. Studerandes upplevelser av faktorer som kan påverka utbildningsvalet
Det finns många olika saker som kan påverka den studerandes utbildningsval. För en del
studerande kan exempelvis familj och vänner påverka den studerandes utbildningsval på olika
sätt. I denna undersökning framkommer det inte att någon studerandes utbildningsval har
påverkats direkt av någon utomstående. Dock nämner studerande E att hen har påverkats
indirekt av sin förälder. De flesta studerande verkar har upplevt att föräldrar och vänner främst
har fungerat som stöd och gett trygghet.
Studerande C: Det här sista året har jag fått mycket hjälp av studiehandledaren.
Såklart har jag också pratat med min familj, men inte så att dom har påverkat.
Mera så att jag fått hjälp och trygghet.
Studerande D: Vänner har nog varit peppande, men då jag inte visste vart jag
skulle söka så hade ju nog inte de heller förslag. Det var nog mest bara vart jag
ville fara. Men nu när jag har berättat om det så har de nog tyckt det varit
intressant. Så kanske mest studiehandledaren och familjen har sagt att jag kan
söka vart jag vill och se om jag slipper in.
Studerande E: Mamma är ju lärare så hon har nog påverkat mig. Jag har alltid sagt
att jag vill blir lärare så jag får ha sommarlov.
Studieorten kan påverka de studerandes utbildningsmöjligheter på olika sätt. För några av de
studerande som deltagit i denna undersökning har utbildningsmöjligheterna begränsats på
grund av studieorten. Studerande I har begränsats eftersom den utbildning hen tänker söka till
endast finns på en studieort. För en del studerande verkar det även vara viktigt att studieorten
inte är för långt hemifrån.
Studerande C: Jo, det har bara blivit så eftersom min bror studerar där. Då har jag
varit där mycket och hälsat på honom så det har blivit att jag tycker det är en bra
studiestad.

Julina Lillandt
Studerande D: Jag visste att det inte skulle vara för långt hemifrån så man kan
kom hem ibland.
Studerande I: Studieorten har nog begränsat mig eftersom det bara finns en
svenskspråkig litteraturutbildning i Finland och den finns i Åbo. Om jag skulle
fått välja skulle jag börja studera i Helsingfors.
En annan faktor som kan påverka vilka utbildningsval de studerande gör är hurudana
arbetsmöjligheter det finns inom olika yrken. En del av informanterna har funderat på vilka
arbetsmöjligheter det finns inom olika yrken. Flera informanter anser dock att det är viktigare
att man är intresserad av det man studerar och kommer arbeta med i framtiden. Under
studiehandledningen verkar de studerande även fått inforamtion om vilka arbetsmöjligheter det
finns inom olika yrken.
Studerande A: Jag har alltid varit av den tanken att om man är intresserad och bra
på det man gör så hittar man nog jobb. Och så vet jag nog att samhällsvetenskaper
är ett brett ämne och att det finns mycket att göra efteråt.
Studerande B: Jo jag har nog tänkt på arbetsmöjligheterna väldigt hårt, eftersom
på studiehandledningen gick vi nog igenom vilka arbeten som det finns brist på i
Finland och vilka det finns överflöd av.
Studerande E: Jag har nog funderat på det, men det har nog inte påverkat mig.
Jag vill nog jobba med någonting jag tycker om.
Ytterligare en faktor som kan påverka de studerandes utbildningsval är hur utbildningsvalen
presenteras. Studiehandledning i gymnasiet ska presentera olika utbildningsalternativ på ett
genusmedvetet sätt. Ingen av de informanter som deltagit i denna undersökning har lagt märke
till utbildningsvalen har presenterats på ett icke genusmedvetet sätt. Alla informanter var av
den åsikten att vem som helst kan bli vad som helst. De studerande verkar även ha fått ta del av
både kvinnliga och manliga yrken.
Studerande D: Jo, jag tycker nog att det har presenterats som att vem som helst
kan bli vad som helst.

Julina Lillandt
Studerande F: Jag har inte lagt märke till att det är någon skillnad. Alla yrken är
för alla, ingen skillnad på kön.
Studerande G: Jo, det har presenterats på ett genusmedvetet sätt. Vi har nog fått
ta del av både manliga och kvinnliga yrken.

5.5. Studerandes upplevelser av studiehandledarens roll och attityd
Studiehandledarens roll och attityd kan påverka de studerande både positivt och negativt.
Intervjustudien visar att de studerande har påverkats på olika sätt av studiehandledaren. Dock
anser ingen informant i undersökningen att studiehandledaren påverkat negativt på deras
utbildningsval, utan alla informanterna anser att de påverkats positivt på ett ellet annat sätt av
samtalen med studiehandledaren. De studerande har bland annat påverkats positivt på det sättet
att studiehandledaren har pushat och hjälpt till på olika sätt. Studerande G nämner även att
studiehandledaren har visat att ingenting är omöjligt och att hen har potential.
Studerande C: Studiehandledaren har nog bara hjälpt mig och såklart då också
påverkat mig. Hon har gjort så att jag känt mig säkrare.
Studerande D: Jo, lite med tanke på att det var hon som sa att jag kan söka och se
hur det går sedan. Man kan alltid byta eller hoppa av om man inte tycker om
utbildningen, så det har nog varit en stor inverkan på mig. Jag tror inte att jag
skulle sökt till någon utbildning om inte jag skulle pratat med studiehandledaren.
Studerande G: Studiehandledaren som person har ju hjälpt mig att inse att det
finns många dörrar öppna och att jag har potential till många olika saker, vilket
alltid är kul att höra. Det har också påverkat mig på det viset att jag ser många
dörrar öppna.
Studiehandledaren har en viktig roll gällande de studerandes utbildningsval i övergången
mellan andra och tredje stadiet. Alla informanter som deltagit i denna undersökning tycker att
studiehandledaren har en viktig roll och kan göra skillnad i olika situationer. Flera informanter
anser att studiehandledaren kan minska på stressen hos de studerande samt ge trygghet. I
undersökningen framkommer även att studiehandledaren kan gör skillnad genom att visa att
allt är möjligt och göra det extra arbete som krävs. De studerande verkar uppleva att

Julina Lillandt
studiehandledaren

kan

göra skillnad om

hen

peppar, motiverar och inspirerar.

Studiehandledarens attityd kan göra stor skillnad på den studerande, både på ett positivt och
negativt sätt. Studerande H anser att det är viktigt att studiehandledaren funderar på hur hen ska
säga olika saker för att det inte ska påverka negativt på de studerande.
Studerande A: Vissa studiehandledare lever med tanken att allt är möjligt och allt
ska göras möjligt. Det är studiehandledaren motivation och vilja, att liksom göra
extra jobb och söka upp saker är liksom avgörande egentligen då man kommer
fram till det man kommer fram till.
Studerande C: Speciellt i sådana fall där man är stressad. Det lugnar absolut en
och lugnar också så att man inte är lika stressad inför studentskrivningarna.
Studerande D: Deras kunskap gör att man blir trygg och litar på dem.
Studerande H: Kanske attitydmässigt och ifall de gör att den studerande känner
sig dum. Jag ser nog på dina betyg att de inte räcker till den där utbildningen.
Istället för att säga det på ett annat sätt och föreslå någonting annat. Peppa,
motivera och inspirera. Ifall en elev har en dröm ska studiehandledaren vara
intresserad och föreslå hur hen kan göra.

5.6. Studerandes upplevelser av samverkan med tredje stadiet och
arbetslivet
Samverkan mellan utbildningsnivåerna och med arbetslivet kan leda till en smidigare övergång
från gymnasiestudier till högskolestudier. Alla informanter har under gymnasietiden deltagit i
olika tillfällen där universitet och yrkeshögskolor presenterats. Dock har de flesta utbildningar
presenterats via videoföreläsningar på grund av COVID-19 pandemin. Gymnasiestuderande
kan även gå högskolekurser under gymnasietiden, vilket Studerande H har erfarenhet av.
Samverkan med arbetslivet har inte varit lika befintlig som samverkan mellan
utbildningsnivåerna. Studerande C anser dock att det kunde vara mera samarbete mellan
gymnasiet och arbetslivet.

Julina Lillandt
Studerande B: Vi har ju haft tillfällen, då folk har berättat om olika utbildningar
på zoom. Åtminstone yrkeshögskola/universitet har vi nog haft bra kontakt med.
Jag skulle säga minst av arbetslivet.
Studerande C: Dom har kommit från olika högskolor och berättat. Men det har
inte varit så mycket med arbetslivet. Det tycker jag skulle vara ganska viktigt att
det skulle vara mera av. Så man kan tänka så långt fram att man vet vad man vill
jobba med, det är ju det som kanske är viktigast.
Studerande H: Jag går universitetskurser på Åbo Akademi och vi har även fått
besöka Åbo Akademi.
Studerande I: Jo, vi har haft mycket i tvåan och trean. De har kommit till skolan
och berättat om en utbildning och på senare tid har de presenterat olika
utbildningar via Zoom. Vi har på distans fått vara med på olika
videoföreläsningar.
Alla informanter är överens om att samverkan mellan andra och tredje stadiet är nödvändig.
Samverkan med högskolorna verkar vara behövlig eftersom det är nästa steg i karriären för de
flesta studerande, vilket således är aktuellt. Infotillfällen tillsammans med högskolor kan ge de
studerande en bättre bild av olika utbildningar. Ifall studerande inte hittar sin drömutbildning
under de informationstillfällen som ordnas, kan de åtminstone blir medvetna om vilken
utbilding som inte intresserar dem.
Studerande B: Det tycker jag är väldigt viktigt eftersom man då får en personlig
bild av det och man får höra det av någon som till och med kanske gått i samma
skola som en om hur vägen dit gick.
Studerande C: Det är jättebra och nödvändigt tror jag.
Studerande D: Jag tycker nog att det är nödvändigt och själv har jag varit på flera
tillfällen tillsammans med högskolor. Då har man åtminstone fått reda på till vilka
utbildningar man inte vill söka till.

Julina Lillandt

5.7. Studerandes upplevelser av den information som erbjudits
Utbildningsvalet är ofta ett svårt val för många studeranden, även fast de får varierande
information. I intervjuerna framkommer att vissa studeranden upplever att de har fått tillräckligt
med information, medan några upplever att de kunde få ytterligare information gällande en del
saker. Flera informanter påpekar att det skulle vara bra att få en djupare inblick i olika yrken.
Studerande D är nöjd med den information de har fått gällande utbildningsvalet, men ändå har
det varit ett svårt val. I intervjustudien framkommer det även att varje studerande har ett eget
ansvar och kan skicka ett meddelande åt studiehandledaren eller söka efter information på egen
hand ifall det är någonting som är oklart. Studerande F anser även att det skulle vara viktigt att
få information om antagningskraven till olika utbildningar i ett tidigare skede så skulle
planeringen av gymnasiestudierna ske smidigare.
Studerande C: Det är nog att få en inblick i mera yrken. Att inte bara få
information om skolorna, eftersom det inte ger på samma sätt. Ofta när dom
kommer och berättar om skolan så berättar de mera om skolan än själva
utbildningen och vad de lär sig. Det skulle vara mera intressant att förstå vad de
egentligen gör eller vad man sen på riktigt jobbar med.
Studerande D: Jag upplever nog att jag fått helt bra med information, men ändå
har det inte varit helt lätt.
Studerande F: Att tidigare veta antagningskraven. Det skulle man vilja veta redan
i ettan så man kan planera sin gymnasietid och komma in till den utbildning man
vill. För dom som inte vet vart dom vill så är detta ju förstås lite svårare.
Studerande H: Kanske mera yrken och vad de innebär i praktiken. Man hör ett
yrke och så vet man inte riktigt vad det innebär, så det kunde vara användbart att
veta hur en persons vardag ser ut inom olika yrken.
Studerande I: Om jag vill veta mera om någonting så frågar jag. Det går bra att
skicka ett meddelande åt studiehandledaren eller så googlar jag själv.

Julina Lillandt
Studeranden får information om olika utbildningar och yrken från olika ställen. Det verkar vara
vanligast att få information från studiehandledningen samt från olika infotillfällen som
högskolorna ordnar. Dessutom har vissa studeranden fått information om olika utbildningar av
familj och äldre vänner. Andra kanaler som kan ge ut information om utbildningar är bland
annat dagstidningar och olika broschyrer. Dessutom anser några studerande att man kan hitta
relevant information genom att på egen hand studera olika högskolors webbsidor.
Studerande B: Sen fick jag också någon blankett om någon utbildning i Lappland
tror jag.
Studerande F: Från skolan och äldre kompisar. Jag har lyssnat på äldre kompisar
som berättat om deras studier vid olika universitet. Jag har också fått information
om olika utbildningar under olika infotillfällen.
Studerande G: Från föräldrar, tidningen, skolan och studiehandledaren har ju gått
igenom olika yrken och vad man behöver veta.
Studerande H: Det har jag fått från skolan, speciellt kursen vi hade i tvåan. Men
mycket också bara genom att ha sökt på nätet. Vänner och min pappa och hans
arbetskompisar. Jag har varit mycket på hans jobb och diskuterat.
Studerande I: Antingen från infotillfällen, på studiehandledning eller då jag sökt
efter information på egen hand.

Julina Lillandt

6. Avslutande diskussion
I detta kapitel diskuteras avhandlingens resultat kopplat till den tidigare forskning som
framkommer i teorikapitlet. Resultatet sammankopplas här med tidigare forskning. Vidare
diskuteras valet av metod, samt ges förslag på fortsatt forskning.

6.1. Resultatdiskussion
Enligt Lovén (2015) är studiehandledningens huvudsyfte att ge stöd åt ungdomar och vuxna
som ska välja utbildning. Intervjustudien visar att de studerandes erfarenheter av
studiehandledning i gymnasiet varierar. En stor del av de studerande som deltagit i
undersökningen anser att de haft nytta av den studiehandledning som erbjudits, medan några
anser att den inte vara lika nödvändig. Det är främst de studerande som redan vet vilka
utbildningsval de kommer göra som anser att studiehandledningen inte varit nödvändig.
Enligt de studerandes upplevelser fungerar en form av studiehandledning aningen bättre än
övriga former av studiehandledning. Det är det enskilda samtalet mellan den studerande och
studiehandledaren. Flera informanter anser att det individuella samtalet har varit nyttigare
eftersom fokus då ligger på den enskilda studerande, samt hens framtid. I intervjustudien
framkommer även att det individuella samtalet känns tryggare. Undervisningen som sker i klass
upplevs inte lika trygg, vilket leder till att den studerande inte alltid vågar säga vad hen
egentligen vill. Dock visar intervjustudien även att det finns fördelar och nytta med den
undervisning som sker i klass, eftersom det är då de studerande får den allmänna informationen.
Det som dock verkar vara viktigast är samverkan mellan den studerande och handledaren.
I informanternas svar framkommer att den nuvarande modellen av studiehandledning överlag
fungerar bra, men enligt de studerande finns det även utvecklingspotential inom
studiehandledningen. De studerande önskar att det skulle finnas flera frivilliga infotillfällen där
olika utbildningar presenteras. Således kunde de studerande välja att gå på sådana infotillfällen
som intresserar dem. Infotillfällen där stora universitet presenterar ett brett utbildningsalternativ
kunde vara obligatoriska, medan infotillfällen där enskilda utbildningslinjer presenteras kunde
vara frivilliga enligt mig. Intervjustudien visar även vikten av att det finns två studiehandledare
i gymnasiet. Orsaken till detta är att den studerande kan känna sig mera bekväm med den ena

Julina Lillandt
studiehandledaren än den andra. I många fall är det dock inte möjligt att ha två studiehandledare
på gymnasiet. Detta eftersom studerandeantalet på en del gymnasium inte är tillräckligt stort.
Enligt Grunderna för gymnasiets läroplan ska studiehandledning i gymnasiet utveckla
studerandes förmåga att själva intressera sig för och kunna planera beträffande sin framtid.
Handledaren ska bygga upp en stark tro hos de studerande så att de får en känsla av att de
uppsatta målen är nåbara. De studerande behöver lita på den egna förmågan för att klara av
övergången mellan stadierna. (Utbildningsstyrelsen, 2019, s.359.) Intervjustudien visar att en
bra studiehandledare enligt de studerande är peppande och öppen mot alla. Studiehandledaren
ska ge tips och motivera de studerande så att de tror på sig själva. De studerande vill även att
studiehandledaren ska bemöta dem på ett vuxet och professionellt sätt. Studiehandledaren ska
vara insatt i ämnet, samt undvika att styra den studerandes åsikter. Dessutom ska den
studerandes tankar stöttas och inte dömas. Studiehandledaren ska inte heller stressa, utan de ska
vara lugna. Intervjustudien visar att det som upplevs vara viktigast av de studerande är att
studiehandledaren är hjälpsam och visar respekt. Handledaren ska stödja den studerande i
processen att lära sig ta egna beslut samtidigt som hen ger viktig information åt den studerande.
Enligt Lovén (2015) finns det många saker som kan påverka den studerandes utbildningsval. I
intervjustudien framkommer det dock inte att någon utomstående har haft en direkt påverkan
på de studerandes utbildningsval. Föräldrar och vänner har mera funnits som stöd och gett
trygghet. Enligt mig kan det var värdefullt att under de individuella samtalen även diskutera
stödet av utomstående eftersom det är viktigt att ingen studerande upplever att de är ensam när
de ska välja utbildning.
För några studerande har studieorten begränsat de studerandes utbildningsmöjligheter på olika
sätt. I intervjustudien framkommer det att studieorten kan begränsa de studerande, om en viss
utbildning endast finns på en ort. Studieorten kan även ha en påverkan på valet av utbildning
ifall de studerande vill studera nära sin hemkommun. Intervjustudien visar även att äldre syskon
kan påverka i vilken stad de studerande väljer att börja studera. Innan de studerande gör sina
utbildningsval tycker jag att det är nyttigt att de studerande funderar på var de vill och kan tänka
sig att studera. Detta eftersom studieorten kan begränsa ens utbildningsmöjligheter på olika sätt,
vilket föreliggande undersökning visar.

Julina Lillandt
Studerandes utbildningsval kan även påverkas av tillgången på arbetsplatser. Samhället vill
helst att studerande väljer att utbilda sig inom ett område där arbetsmarknaden senare kan
erbjuda jobb. (Lovén, 2015.) Intervjustudien visar att flera studeranden upplever att det är
viktigare att man trivs och är intresserad av studierna. Endast någon studerande har funderat på
vilka framtida arbetsmöjligheter det finns inom olika yrken.
En del studerande upplever att processen med att välja utbildning har varit stressig. Vissa
studerande verkar känna stress över att hitta rätt utbildning vid första försöket, medan andra
verkar känna sig stressade över att inte veta om de kommer slippa in på en viss utbildning.
Studiehandledaren har en viktig roll när det gäller att lugna ner studerande som känner stress
över utbildningsvalet. Enligt mig är det speciellt viktigt att de studerande upplever att de kan
diskutera med studiehandledaren i situationer där de upplever stress. Intervjustudien visar även
att utbildningsvalet har känts tryggt för de studerande som i ett tidigt skede vetat vilken
utbildning de ämnade att söka till. I intervjustudien framkommer även att tiden i livet då de
studerande ska göra utbildningsval och inleda studier på tredje stadiet är en intressant och
spännande period, vilket jag upplever är viktigt att påminna de studerande om.
Studiehandledaren ska undervisa på ett genusmedvetet sätt där rättvisa, jämlikhet, delaktighet,
likabehandling och jämställdhet främjas (Stenberg, 2016). Studiehandledaren behöver även
tänka på att presentera olika utbildningar och yrken oberoende av lön och oberoende av orten
för den aktuella utbildningen. Intervjustudie visar att ingen studerande har lagt märke till att
utbildningsvalen har presenterats på ett icke genusmedvetet sätt. Alla studerande upplever att
både mera manliga och kvinnliga yrken har presenterats jämlikt för alla. Alla studerande var
överens om att vem som helst kan bli vad som helst. Min mening är också att handledarens
egna värderingar inte får avspegla sig på de studerande. Detta eftersom att det är den
studerandes val och studiehandledaren endast ska fungera som stöd.
Ingen studerande i undersökningen anser att studiehandledaren har påverkat negativt på deras
utbildningsval, utan alla studerande anser att de har påverktas positivt på ett eller annat sätt av
samtalen med studiehandledaren. Intervjustudien visar även att alla studerande var ense om att
en bra studiehandledare kan göra skillnad. Studiehandledarens attityd kan göra stor skilland på
den studerande. Därför är det viktigt att studiehandledaren bemöter den enskilda studerande
med en god attityd där den studerande känner sig peppad, motiverad och inspirerad. I
intervjustudien framkommer även att studiehandledarens kunskap och vilja att göra extra

Julina Lillandt
arbete, samt söka upp saker är avgörande då den studerande kommer fram till det den kommer
fram till.
Intervjustudien visar att studiehandledningen i gymnasiet kan vara till nytta gällande olika saker
i de studerandes process kring utbildningsvalet. De studerande anser att studiehandledningen
främst har varit till nytta gällande allmän information om exempelvis utbildningalternativ,
ansökan och antagning. Dock visar intervjustudien att informationen om ansökningarna borde
komma ut i ett tidigare skede. Det är även värdefullt att studiehandledaren lär känna sina
studerande innan hen börjar presentera olika utbildningsalternativ. Enligt mig är det även viktigt
att studiehandledaren i ett tidigt skede försöker skapa en bra relation med de studerande
eftersom det kommer underlätta i framtida diskussioner.
År 2019 trädde en ny gymnasielag i kraft, som poängterar samarbetet mellan andra och tredje
stadiet. Genom att öka samarbetet mellan andra och tredje stadiet kan övergången till
högskolorna påskyndas och ske smidigare. (Studietjänsten, 2020.) Intervjustudien visar att alla
studerande har deltagit i infotillfällen där olika utbildningar presenterats. De studerande
upplever att dessa infotillfällen har varit värdefulla och nödvändiga. De studerande kan välja
att gå universitetskurser för att övergången till tredje stadiet ska påskyndas. Jag anser att
universitetskurserna är en viktig del och att alla studerande borde bli erbjuden att gå kurser som
erbjuds och som intresserar dem. Enligt de studerande verkar samverkan med högskolorna vara
viktig eftersom det är nästa steg i karrären för de flesta studerade, vilket således är aktuellt.
Enligt Grunderna för gymnasiets läroplan ska varierande samarbetsformer utvecklas mellan
arbetslivet och gymnasiet (Utbildningsstyrelsen, 2019, s.24.) Intervjustudien visar att
samverkan med arbetslivet inte har varit lika befintlig som samverkan mellan andra och tredje
stadiet. Det framkommer dock att det skulle kunna finnas mera samverkan med arbetslivet. Det
verkar som det kunde vara intressant för de studerande att hör mera om olika yrken och vilken
väg de som jobbar inom ett visst yrke har tagit dit. De studerande verkar uppleva att det kunde
vara bra med exempelvis arbetsplatsbesök eller infotillfällen där olika yrken presenteras.
Intervjustudien visar även att de studerande verkar få information om olika utbildningar från
olika kanaler. Den huvudsakliga informationen har kommit från studiehandledningen och från
olika infotillfällen som högskolorna erbjudit. De studerande har även fått mycket information
genom att prata med äldre kompisar och den egna familjen. Dessutom har de studerande sökt
information på egen hand genom att studera olika högskolors hemsidor. Information om

Julina Lillandt
utbildningar publiceras ibland även i dagstidningar och i olika broschyrer, vilket verkar vara
kanaler därifrån de studerande fått information. I en undersökning som Finlands
Gymnasistförbund gjort år 2017 framkommer att mindre än 30 procent av de
gymnaiestuderande som deltog i undersökningen hade vid sitt utbildningsval använt sig av den
information studiehandledningen gett dem (Suomen Lukiolaisten Liiton Selvitys, 2017). Denna
intervjustudie visar dock att de studerande upplever att de fått mycket information som har varit
till nytta, men att utbildningsvalet ändå inte är ett lätt val.
Enligt de studerandes erfarenheter av gymnasiets studiehandledning förekommer aspekter inom
handledningen som kan utvecklas. De studerande verkar vilja få en större inblick i olika yrken
och vad de innebär. Det kunde vara nyttigt att under infotillfällena tillsammans med olika
högskolor inte bara presentera själva utbildningen, utan även nämna vilka arbetsmöjligheter
man har efter en viss utbildning och vad arbetet innebär. I intervjustudien framkommer även
att det kunde vara värdefullt att redan på årskurs 1 i gymnasiet få information om högskolornas
antagningskrav, eftersom de studerande då kan planera sina gymnasiestudier enligt deras
eventuellt framtida utbildningsval.

6.2. Metoddiskussion
Eftersom jag ville få en djupare förståelse av de studerandes upplevelser av
studiehandledningen kring studieval i övergången mellan andra och tredje stadiet var det
lämpligt att använda kvalitativa intervjuer som datainsamlingsmetod. Intervjuerna var
halvstrukturerade, vilket innebar att alla informanter utgick från samma intervjuguide.
Intervjuguiden i denna undersökning utformades utgående från avhandligens arbetstitel och
problemställning. Jag valde att dela upp intervjuguiden i tre huvudkategorier, med ett flertal
frågor kopplade till varje kategori. Jag hade dock möjlighet att utveckla informanternas svar
genom att ställa följdfrågor. Frågorna som ingick i intervjuguiden anser jag var relevanta i
denna undersökning, eftersom de gett svar på undersökningen forskningsproblem. I början av
varje intervju berättade jag om intervjuns struktur. Under intervjun valde jag att presentera
intervjufrågorna skriftligt, en åt gången. Jag upplever att det var lyckat att jag på förhand hade
gjort en powerpoint som under intervjutillfället presenterade en intervjufråga åt gången, vilket
gjorde att varje informant fick fundera i lugn och ro på varje fråga. Intervjuerna bandades in
som röstinspelning via en inspelningsapp på telefonen. Innan intervjuerna började kontrollerade
jag inspelningsutrustningen för att försäkra mig om att utrustningen fungerade felfritt. Jag

Julina Lillandt
upplever att denna metod av inspelning fungerade smidigt. För att vara säker på att inget
material skulle försvinna valde jag att stoppa inspelningen efter varje avklarad huvudkategori.
Innan jag gjorde intervjuerna läste jag in mig på tidigare forskning på ämnet, vilket var till stor
nytta då jag gjorde intervjuerna och senare under skrivprocessen.
Alla intervjuer hölls innan vårens studentskrivningar. Valet av tidpunkt ansågs vara passande
eftersom studentskrivningarna inte ännu hade inletts vid denna tidpunkt. Dessutom hade många
av informanterna nyligen deltagit i individuella samtal där deras framtid diskuterats. Jag valde
även att intervjua studerande som gick sista året på gymnasiet eftersom dessa studerande har
fått ta del av en studiehandledning som gymnasiet erbjuder. Således var temat aktuellt för
informanterna som deltog i undersökningen. På grund av rådande omständigheter hölls
intervjuerna via Zoom. Jag hade därmed inte möjlighet att se informanternas kroppsspråk på
samma sätt som om intervjuerna skulle hållits som ett fysiskt möte. Dock hade både
intervjuaren och informanten på kameran under intervjutillfället, vilket gjorde att situationen
kändes mera som ett fysiskt möte.
Jag valde att gör intervjuer i stället för enkäter eftersom intervjuer gav mig möjlighet att
utveckla informaternas svar, samt tydliggöra och undvika otydligheter. Avhandlingens
trovärdighet stärktes även genom att jag hade möjlighet att reda ut oklarheter som framkom i
intervjuerna. Anonymitet innebär att det inte ska framkomma vilken informant som sagt vad i
undersökningen och att ingen förutom forskaren får tillgång till intervjusvaren (Bell, 2005).
Informaterna i denna undersökning förblir anonyma eftersom endast jag har tillgång till
intervjusvaren. Dessutom valde jag att namnge informanterna med fiktiva namn.

6.3. Förslag på fortsatt forskning
Att undersöka studerandes upplevelser av studiehandledning kring studieval i övergången
mellan andra och tredje stadiet har gett en uppfattning om hurudan studiehandledning som de
studerande upplever som en fungerande form för studiehandledningen, samt på vilka områden
det enligt de studerande finns utvecklingpotential. På grund av snabba samhällsförändringar
och förändringar på arbetsmarknaden är det viktigt att ytterligare studera detta område
framöver. Ett annat förslag till fortsatt forskning är att undersöka hur utbildningsvalen påverkar
de studerandes välmående. Detta är extra viktigt eftersom samhället hela tiden ändras och
psykisk ohälsa är ett stort problem hos unga i dagens värld. Ytterligare ett forskningsområde

Julina Lillandt
som skulle vara intressant att undersöka är hurudana upplevelser de studerande har av
grupphandledning. Det är viktigt att vara medveten om studerandes åsikter om
studiehandledning då man ska utveckla studiehandledningen till det bättre. Enligt mig bör det
satsas på att utveckla studiehandledningen i gymnasiet, eftersom den handledning de
studerande får i gymnasiet har en påverkan på och kan vara avgörande för de framtidsval de
studerande gör.

Julina Lillandt

Litteraturförteckning
Bell, J. (2006). Introduktion till forskningsmetodik (4 uppl.). Lund: Studentlitteratur.
Dalen, M. (2008). Intervju som metod (1 uppl.). Gleerups Utbildning.
Danielsson, E. (2017). Kvalitativ forskningsintervju. I: Henricson, M. (red.) Vetenskaplig teori och metod.
Från idé till examination inom omvårdnad. Lund: Studentlitteratur.
Denscombe, M. (2016). Forskningshandboken. För småskaliga forskningsprojekt inom
samhällsvetenskaperna. Lund: Studentlitteratur.
Denscombe, M. (2018). Forskningshandboken. För småskaliga forskningsprojekt inom
samhällsvetenskaperna (4 uppl.). Lund: Studentlitteratur.
Finlands Svenska Skolungdomsförbund. (2019). Riksdagsvalsmål 2019: Det handlar om vår framtid.
Fejes, A. & Thornberg, R. (2009). Handbok i kvalitativ analys. Liber.
Hartman, S. (2003). Skrivhandledning för examensarbeten och rapporter. Natur och Kultur.
Holmlund, B., Liu, Q. & Nordström-Skans, O. (2008). Mind the gap? Estimating the effects of postponing
higher education. Oxford Economic Papers, 60(4), 683–710.
Kasurinen, H. (2006). Ohjauksen kehittämisen lähtökohdat. I Karjalainen, M. & Kasurinen, H. Ohjauksen
toimintakulttuurin muutos alueellisessa yhteistyössä. Oppilaan- ja opinto-ohjauksen kehittämishankkeen
raportti. Tutkimusselosteita 31. Jyväskylä: Koulutuksen tutkimuslaitos, 13–30.
Kvale, S., Brinkmann, S. & Torhell, S. (2009). Den kvalitativa forskningsintervjun (2 uppl.).
Studentlitteratur.
Lairio, M. (1993). Oppilaanohjaus koulujärjestelmän osana. Helsinki: Painatuskeskus Oy.
Lairio, M. & Nissilä, P. (2003). Ohjausasiantuntijuutta eri kouluasteille: Opinto-ohjaajakoulutus 30 vuotta.
M. Lairio & S. Puukari (Red.), Ohjauksen uudet orientaatiot (s.15–16). Jyväskylä: Jyväskylän yliopistopaino.

Julina Lillandt
Lairio, M., & Puukari, S. (2001). Muutoksista mahdollisuuksiin – Ohjauksen uutta identiteettiä etsimässä.
Jyväskylä: Jyväskylän yliopistopaino.
Lantz, A. (2007). Intervjumetodik. Studentlitteratur.
Lovén, A. (2015). Karriärvägledning – En forskningsöversikt. Studentlitteratur.
Marton, F. & Booth, S. (2000). Om lärande. Lund: Studentlitteratur.
Nurmi, A. (2020). Nyt vahvistetaan opinto-ohjausta kaikilla kouluasteilla. Opinto-ohjaaja, 3, 4–5.
Oker-Blom, G. (2021). Den svenskspråkiga utbildningen i Finland: särdrag, utmaningar, utvecklingsbehov
och förslag till åtgärder. Undervisnings- och kulturministeriet, 9.
https://julkaisut.valtioneuvosto.fi/bitstream/handle/10024/162926/OKM_2021_9.pdf?sequence=4
Olsson, H. & Sörensen, S. (2007). Forskningsprocessen. Kvalitativa och kvantitativa perspektiv. Liber.
Onnismaa, J., Pasanen, H. & Spangar, T. (2000). Ohjaus ammattina ja tieteenalana. 1, Ohjauksen
lähestymistavat ja ohjaustutkimus. Juva: WS Bookwell Oy.
Onnismaa, J. (2007). Ohjaus- ja neuvontatyö: aikaa, huomiota ja kunnioitusta. Helsinki: Gaudeamus.
Patel, R. & Davidson, B. (2019). Forskningsmetodikens grundar: att planera, genomföra och rapportera en
undersökning. Studentlitteratur.
Ruda, A. (2015). På utbildningsmässan finns möjligheterna. Svenska yle.
https://svenska.yle.fi/artikel/2015/11/19/pa-utbildningsmassan-finns-mojligheterna
Stenberg, A. (2016). Att välja utbildning – Betydelsen för individ och samhälle. Stockholm: SNS
Studieinfo. (u.å.) Öppna yrkeshögskolan. https://studieinfo.fi/wp/yrkeshogskola/oppna-yrkeshogskolan/
Studietjänsten. (2021). https://studies.helsinki.fi/instruktioner/artikel/delta-i-hogskoledagen
Suomen Lukiolaisten Liiton Selvitys. (2017). Rakas, kamala opo – lukiolaisten kokemuksia opintoohjauksesta.

Julina Lillandt

Suomen Lukiolaisten Liiton Tavoiteohjelma. (2019). https://lukio.fi/app/uploads/2019/06/Tavoiteohjelma20190.pdf
Söderlund, L. (2016). Många yrken försvinner – Svårt att välja rätt utbildning. Svenska yle.
https://svenska.yle.fi/artikel/2016/05/15/manga-yrken-forsvinner-svart-att-valja-rattutbildning?_escaped_fragment_=&qt-tabs_under_article=2
Trost, J. (2010). Kvalitativa intervjuer. (4 uppl.). Lund: Studentlitteratur.
Thomsen, R. (2014). A Nordic perspective on career competences and guidance - Career choices and career
learning. NVL & ELGPN concept note, Oslo: NVL.
https://www.researchgate.net/publication/305789500_Thomsen_R_2014_A_Nordic_perspective_on_career
_competences_and_guidance__Career_choices_and_career_learning_NVL_ELGPN_concept_note_Oslo_NVL
Undervisnings- och kulturministeriet. (2020). Ett brett utvecklingsprogram för studiehandledningen.
https://minedu.fi/sv/-/ett-brett-utvecklingsprogram-for-studiehandledningen
Undervisnings- och kulturministeriet. (2019). Samarbete mellan gymnasier och högskolor ska stöda valet av
fortsatta studier. https://minedu.fi/sv/-/lukion-ja-korkeakoulun-yhteistyo-vahvistamaan-lukiolaisen-jatkoopintoalan-valintaa
Utbildningsstyrelsen. (2019). Grunderna för gymnasiets läroplan. Helsingfors: Utbildningsstyrelsen.
Utbildningsstyrelsen. (2019). Det nya gymnasiet stödjer bättre än tidigare de studerandes lärande, ork och
studiemotivation samt ger färdigheter för fortsatta studier och arbetsliv.
https://www.oph.fi/sv/nyheter/2019/det-nya-gymnasiet-stodjer-battre-tidigare-de-studerandes-larande-orkoch
Utbildningsstyrelsen. (u.å.). Personliga handledningssamtal i studiehandledning i gymnasiet.
https://www.oph.fi/sv/utbildning-och-examina/personliga-handledningssamtal-i-studiehandledningen-igymnasiet
Utbildningsstyrelsen. (u.å.). Studiehandledning i gymnasiet. https://www.oph.fi/sv/utbildning-ochexamina/studiehandledning-i-gymnasiet

Julina Lillandt

Wilo, M. & Suomen Lukiolaisten Liitto ry. (2012). Jännän äärellä – Selvitys abiturienttien jatko–opintoihin
ohjauksesta. Korsholms Tryckeri Ab.

Julina Lillandt

Bilagor
Bilaga 1: Intervjuguide

Intervjuguide
Din åsikt är viktig och behövs för att kunna genomföra denna undersökning. Dina tankar och
erfarenheter, både negativa och positiva, är värdefulla och relevanta. Intervjuerna
kommer att bandas in och ni kommer behållas anonyma. När du vill kan du välja att stå över en
fråga eller att avbryta ditt deltagande.
Tack för ditt deltagande!
1. Erfarenheter av studiehandledning i gymnasiet
Hurudan studiehandledning har gymnasiet erbjudit? (obligatorisk, valfri,
individuell, undervisning, praktik…)
• Upplever du att den studiehandledning som erbjudits varit till nytta?
o Hurudan studiehandledning har varit mest
användbar? Varför? (Individuella samtal & undervisning i
studiehandledning)
• Har studiehandledningen motsvarat dina förväntningar och behov? På vilket
sätt?
• Vilken typ av studiehandledning skulle du önskat under gymnasietiden?
o Fungerar nuvarande modeller?
• Vad kännetecknar en bra studiehandledning enligt dig?
•

2. Utbildningsval och framtidsplaner
Vad kommer du göra efter gymnasiet?
Till vilken utbildning tänker du söka?
o När fattades beslutet?
• Vilka saker eller människor har påverkat ditt beslut? (Föräldrar, släkt, vänner,
handledare, lärare, politiker, samhället, studieort, studiehandledning…)
• Har utbildningsvalet påverkat dig på något sätt? (Stressigt,
förvirrande, tryggt, intressant…)
• Vad blir du efter utbildningen?
o Är det viktigt för dig att veta vad du blir efter utbildningen?
• Har utbildningsvalen presenterats på ett genusmedvetet sätt?
•
•

3. Handledning i valet av karriär, samt klarläggande av yrkesmässig
inriktning
Har studiehandledaren påverkat dina framtidsplaner? Hur?
o Tror du att studiehandledaren kan göra skillnad? På vilket sätt?
• Har studiehandledningen varit till nytta gällande ditt utbildningsval (i
processen)? På vilket sätt?
• Har det funnits någon kontakt med högskolor/universitet och
arbetslivet? Hurudan?
•

Julina Lillandt
o Upplevs det som nödvändigt?
Har du fått ta del av olika reklamtillställningar? (Studiebesök, mässor…)
o Har de varit till nytta för dig?
• Vad önskar du veta mera om för att kunna göra studievalet lättare?
• Varifrån har du fått information om olika utbildningar och yrken?
o Tillräckligt?
•

