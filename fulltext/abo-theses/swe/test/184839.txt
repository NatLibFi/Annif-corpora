1

Läskunnighet för demokrati
En kvalitativ undersökning av lokala läroplaner

Roy Mäki-Fränti
Avhandling pro gradu i pedagogik
Fakulteten för pedagogik och välfärdsstudier
Allmän pedagogik/Vuxenpedagogik
Åbo Akademi
Vasa 2021
Handledare: Michael Uljens

2

Författare

År

Roy Mäki-Fränti

2022

Arbetets titel
Läskunnighet för demokrati - En kvalitativ undersökning av lokala läroplaner
Referat
Multilitteracitet, det vill säga olika former av kritisk läskunnighet, är ett centralt
kompetensområde i Finlands läroplan. Genom multilitteracitet ska grundskoleeleven lära
sig att ta ansvar för samhället och sin egen framtid genom att ta beslut som baserar sig på
relevanta och trovärdiga källor. Genom multilitteracitet ska eleverna också lära sig att delta
i samhällets demokratiska processer. Samtidigt visar forskning att många lärare uppfattar
multilitteracitet som diffust och svåravgränsat. De lokala läroplanerna ska fungera som ett
medierande dokument som transformerar utbildningspolitiska mål från nationell och
internationell nivå till lokal nivå.
Avhandlingens syfte är att undersöka hur den centrala kompetensen multilitteraciteten
tolkas i lokala läroplaner, utgående från dess demokratiska funktioner. Som föremål för
analysen fungerar lokala läroplaners kapitel om modersmål och samhällslära för årskurs 79. Utgående från syftet formuleras följande forskningsfråga:
Hur tolkas och konkretiseras multilitteracitetens demokratiska mål och metoder
enligt GLGU 2014 inom ämnena modersmål och samhällslära i lokala
finlandssvenska läroplaner?
Avhandlingen söker svar på frågan genom en hermeneutsik forskningsanstats och en
kvalitativ innehållsanalys.
Resultatet visar att de lokala läroplanerna för modersmålsundervisningen i större
utsträckning än samhällslära präglas av pragmatism. I modersmålsundervisningen är
eleverna aktiva subjekt som reflekterar och analyserar. Det formuleras oftare en vilja om att
eleverna ska delta i olika val i undervisningen. I de lokala läroplanerna för samhällslära
fokuserar tolkningarna på innehåll snarare än metoder, då olika koncept lyfts fram som
centralt innehåll.
Undersökningen visar också att man i många kommuner underlåtit att överhuvudtaget göra
lokala kontextualiseringar. I dessa fall fungerar de lokala läroplanerna i mindre utsträckning
medierande, då nationell utbildningspolicy ska transformeras till lokal nivå.
Sökord
Multilitteracitet, Läroplan, Läroplansanalys, Demokratisk läroplanskod

3

Innehåll
1. Inledning ................................................................................................................................. 1
1.1 Nya villkor för demokratiskt deltagande .......................................................................... 1
1.2.

Syfte och frågeställning................................................................................................ 4

2. Läs- och skrivkunnighet för demokrati ................................................................................... 5
2.1. Läroplansteori för framtid och demokrati ....................................................................... 5
2.2 Multilitteracitet, förmågan att läsa, skriva och påverka .................................................. 9
2.3 Multilitteracitet som demokratisk verktyg i skolan ........................................................ 11
3. Demokratisk utbildning ........................................................................................................ 15
3.1 Läroplansteori i utbildningspolitiskt perspektiv ............................................................. 15
3.2 Läroplansarbete och realisering av läroplaner ............................................................... 17
3.3 GLGU 2014, en kompetensbaserad och ämnesövergripande läroplan .......................... 22
4. Metod ................................................................................................................................... 25
4.1 Precisering av forskningsfrågan ...................................................................................... 25
4.2 Hermeneutisk forskningsansats ...................................................................................... 26
4.3 Datainsamling och analys ............................................................................................... 27
4.4 Genomförande ................................................................................................................ 32
4.5 Trovärdighet och tillförlitlighet ....................................................................................... 34
5. Resultat ................................................................................................................................. 35
5.1 Modersmål ...................................................................................................................... 36
5.1.1 Förstå sin egen och andras kulturella identitet ....................................................... 36
5.1.2 Att vilja och kunna formulera och dela egna åsikter, och göra det ansvarsfullt ..... 37
5.1.3 Förstå mediekultur ................................................................................................... 39
5.1.4 Förstå olikheter, olika förutsättningar och jämlikhet i samhället genom valet av
litteratur ............................................................................................................................ 40
5.1.5 Utöva källkritik vid läsning och informationshantering ........................................... 40
5.1.6 Multilitteracitet som förmågan att kombinera symbolsystem och olika slags
information........................................................................................................................ 42
5.1.7 Språk utgående från etik, människosyn och yttrandefrihet .................................... 43
5.2 Samhällslära .................................................................................................................... 44
5.2.1 Lära sig och inspireras att påverka. .......................................................................... 44
5.2.2 Navigera källor och kritiskt bedöma information och medier. ................................ 45
5.2.3 Skönja demokratiska värden i ett pluralistiskt samhälle som har förståelse för
olikhet och respekterar jämlikhet och mänskliga rättigheter........................................... 47
5.2.4 Att kunna tyda bilder, grafer och statistik. .............................................................. 47

4

6 Resultatdiskussion ................................................................................................................. 48
6.1 Strukturella skillnader ..................................................................................................... 49
6.2 Multilitteracitet som kritisk läskunnighet....................................................................... 52
6.3 Multilitteracitet för mångkultur, demokrati och jämlikhet ............................................ 54
6.4 Multilitteracitet och förmågan att påverka .................................................................... 56
7 Sammanfattande diskussion ................................................................................................. 60
7.1 Avslutande diskussion ..................................................................................................... 60
7.2 Metoddiskussion ............................................................................................................. 63
7.3 Förslag till fortsatt forskning ........................................................................................... 64
Litteraturförteckning: ............................................................................................................... 66

1

1. Inledning
1.1 Nya villkor för demokratiskt deltagande
Digitaliseringen har lett till att informationsspridningen i världen äger rum genom fler kanaler
än tidigare. Numera är det också lättare för privatpersoner att sprida innehåll med hjälp av till
exempel sociala medier (Del Vicarioa et al., 2015). Till följd av detta har
informationsmängden den genomsnittlige medborgaren tar del av och kommunicerar ökat
markant. I och med att informationsflödet och källorna har förändrats så har också
läskunnigheten gjort detsamma. (Utbildningsstyrelsen, 2017, s.12)
Läskunnighet har traditionellt och multilitteracitet har sedermera beskrivits som en hörnsten
för en stark demokrati med demokratiskt delaktiga medborgare (Kupiainen, Sintonen &
Suoranta, 2007). Begreppet multilitteracitet överspänner förmågor som att kommunicera, ta
del av och värdera information enligt nya förutsättningar (Utbildningsstyrelsen, 2014 s.22).
De sociala medier som bland annat används för informationsspridning saknar funktioner för
att kontrollera eller utvärdera sanningshalten i det som delas. Det är individens ansvar att själv
utöva källkritik, alltså att bedöma sanningshalten i informationen han eller hon tar del av och
att utröna vem som gagnas av att informationen sprids.
I ett allt mer omfattande informationsflöde löper man dessutom större risk att skapa sig
vanföreställningar av det omgivande samhället genom ett skevt urval av källor. Olika former
av information som till exempel statistik och nyhetstexter kan lyftas ur sitt sammanhang för
att tjäna en agenda. Denna selektivitet beskrivs som en av hörnstenarna i den polariserande
informationshantering som blivit allt vanligare i populistisk opinionsbildning (Hendricks &
Vestergaard, 2018, s.89). Därför är god källhantering viktigt då elever skapar en uppfattning
av den omgivande världen baserad på den information han eller hon tar del av. Urval och
värdering av källor och kritisk läskunnighet beskrivs som en central aspekt av multilitteracitet
(Kupiainen, 2017).
Ökningen av sann, falsk och missvisande information ställer alltså större krav på
läskunnigheten och i förlängningen på utbildningssystemet. I skolan ska eleverna lära sig
tolka, analysera och bedöma trovärdigheten i den information de tar del av. Denna förmåga
behöver eleverna också senare i livet bland annat för att kunna kunna delta i och förstå de

2

politiska och förhoppningsvis demokratiska processer som kommer att prägla framtidens
samhällen.
Dessutom har varje individ ett ansvar då han eller hon kommunicerar, såväl via sociala medier
som genom andra kanaler. Yttrandefriheten begränsas av olika lagar rörande till exempel
förtal eller hets mot folkgrupp. Det finns alltså risk för att individer som inte lär sig
kommunicera ansvarsfullt deltar i samhällsdebatten på ett oansvarigt eller rent av olagligt sätt.
Genom att tröskeln för att delta i offentliga debatter sänkts, genom digitaliseringen och genom
att många forum saknar grindvaktare som modererar inlägg, har behovet för kunskap om
ansvarsfull kommunikation ökat ytterligare. Förmågan att förstå och självständigt och
ansvarsfullt påverka sitt samhälle och sin framtid är också en av målsättningarna inom
multilitteracitet. (Utbildningsstyrelsen, 2014, s.22)
Redan i de inledande kapitlen av Grunderna för läroplan för den grundläggande utbildningen
(omnämns i fortsättningen som GLGU 2014) redovisar man för den finländska grundskolans
värdegrund. En av de mest framträdande målsättningarna är tanken om att eleverna ska lära
sig hur man deltar i den medborgerliga demokratin (Utbildningsstyrelsen, 2014, s.15). Tomas
Englund (2005, s.117) menar att den mest fundamentala kärnan i en läroplan, alltså
läroplanskoden i det parlamentaristiska svenska samhället under senare halvan av 1900-talet,
närmast kan beskrivas som en medborgerlig läroplanskod. Motiveringen består i att samhället
strävar efter att erbjuda likvärdig utbildning för alla samhällsmedlemmar. Samtidigt fostras
eleverna in i en samhörighet som präglas av styrkeförhållandet mellan olika ideologiska
grupper i samhället. Ur detta föddes tanken på att skolan skulle fostra individer som kunde
bära upp det demokratiska systemet och forma det framtida samhället. (Englund, 2005, s.311).
Parlamentarismen är även Finlands statsskick och samma demokratiska ideologier som
Englund beskriver kan skönjas tydligt i finländska läroplaner.
Både den anglosaxiska curriculum-traditionen och den tyska bildung-traditionen (bildning)
har präglat finländsk läroplansteori. Trots att dessa båda traditioner i flera avseenden skiljer
sig från varandra får båda plats inom finländsk läroplansteori. Ett exempel på det är att
bildningens syn på en skola för personlighetsutveckling med gott medborgarskap som
målsättning och den ur curriculum-traditionen, fostrade John Deweys tanke om skolan som ett
demokratiskt minisamhälle, samsas inom den i finländska läroplansteorin. (Saari, Salmela &
Vilkkilä, 2017)

3

I Finland har man genom introduceringen av multilitteracitet som ett centralt
kompetensområde på nationell läroplansnivå vidtagit åtgärder för att ge eleverna verktyg att
kommunicera och tolka information. Detta har i synnerhet gjorts med tanke på nya
informationsteknologiska verktyg och mer det omfattande informationsflödet samt
utmaningarna detta medför. Multilitteracitet introducerades i GLGU 2014 och beskriver där
kunskaper som behövs för att förstå, tolka, värdera och producera information bestående av
olika symbolsystem. Multilitteracitet är ett av sju centrala kompetensområden i GLGU 2014.
Det tillskrivs stor betydelse för skolans uppgift att ge eleverna verktyg för livet i en
föränderlig framtid. (Utbildningsstyrelsen, 2014, s.20). Ytterligare en målsättning med
introduceringen av multilitteracitet är uttryckligen att eleverna genom undervisningen i denna
kompetens ska få verktyg för att aktivt kunna delta i medborgardemokratin. Skolans
demokratiska ideal är juridiskt bindande genom att Finlands lagstiftande församling har
godkänt läroplanen (Utbildningsstyrelsen, 2014, s.9). Men vem ansvarar för att den kritiska
läskunnighet som anses så viktig för demokratin lärs ut?
Enligt läroplanen ska alla läroämnen dela det ansvaret. Det eftersom undervisningen i
multilitteracitet är ämnesövergripande. Genom målsättningarna i GLGU 2014 kopplas
multilitteracitet ihop med samtliga läroämnen. Enligt GLGU 2014 ansvarar alla läroämnen för
att knyta sina målsättningar till kompetensen multilitteracitet. (Utbildningsstyrelsen, 2014, )
Men samtidigt visar studier att många lärare uppfattar just multilitteracitetsbegreppet som
diffust (Palsa & Mertala, 2019).
I de lokala läroplanerna bearbetas och konkretiseras de nationella läroplanernas innehåll för
första gången och därför är de viktiga verktyg då nya ideér ska få fotfäste. Lärarna deltar
själva i utformningen av de lokala läroplanerna och utformar sedan undervisningen utgående
från lokala läroplaner och placerar innehållet och målsättningar i GLGU 2014 i ett lokalt
sammanhang. (Utbildningsstyrelsen, 2014, s.11, Hardy & Uljens, 2018, s.63). De lokala
läroplanerna kan därför delvis ses som lärares tolkningar och konkretiseringar av innehållet i
GLGU 2014, men också som ett viktigt utbildningspolitiskt medierande verktyg för att uppnå
samstämmighet mellan verkligheten i klassrummet och den nationella läroplanen (Palsa &
Mertala, 2019).
Forskning om utbildningspolicyn visar att all implementering leder till utveckling (Spillane et
al, 2002). Implementeringen av multilitteracitet utgående från GLGU 2014 torde alltså leda
till att vissa skillnader kan skönjas mellan de lokala läroplanerna i hur man valt att utveckla
undervisningen i multilitteracitet. Palsa & Mertala (2019) har granskat denna fråga utgående

4

från ett kvantitativt perspektiv. De analyserade de övergripande beskrivningarna av
multilitteracitet som en central kompetens i samtliga finländska lokala läroplaner och fann att
man förankrat begreppet lokalt i 28 procent av de lokala läroplanerna. Däremot svarar deras
forskning inte på vilka inbördes skillnader som förekommer mellan de resterande
läroplanerna. Denna undersökning angriper samma problematik, men ur ett kvalitativt
perspektiv. Dessutom undersöks begreppet utgående från två olika läroämnen. Detta görs
eftersom multilitteracitet i egenskap av central kompetens i GLGU 2014 ska läras ut som
ämnesövergripande innehåll. I alla ämnen måste lärarna alltså förhålla sig till, tolka och lokalt
förankra den centrala kompetensen Multilitteracitet. I detta arbete undersöks på vilka sätt man
valt att göra det.
Två ämnen av olika karaktär men med stark koppling till multilitteracitet är modersmål och
samhällslära. Med tanke på tidigare forskning och de utbildningspolitiska trender som
beskrivs ovan, finns det fog att granska de lokala läroplanerna utgående från hur
multilitteracitetens demokratiska dimension kontextualiseras i dessa två tämligen olika
läroämnena.

1.2. Syfte och frågeställning
Syftet med detta arbete är att undersöka hur den centrala kompetensen multilitteraciteten
tolkas i lokala läroplaner, utgående från dess demokratiska funktioner.
Utgående från syftet har jag formulerat följande frågeställning:
Hur tolkas och konkretiseras multilitteracitetens demokratiska mål och metoder enligt GLGU
2014 inom ämnena modersmål och samhällslära i lokala finlandssvenska läroplaner?
För att söka svar på forskningfrågan genomförs kvalitativ innehållsanalys. Som
undersökningsmaterial fungerar lokala finlandssvenska läroplaners kapitel för undervisning i
modersmål och samhällslära. Metoden och materialinsamlingen beskrivs i detalj i
metodkapitlet.

5

2. Läs- och skrivkunnighet för demokrati
Detta kapitel avhandlas inledningsvis skolans och läskunnighetens betydelse för samhälle och
demokrati. Efter det följer en överblick över vad multilitteracitet är och hur det definieras i
olika kontexter. Avslutningsvis presenteras forskning som knyter an till multilitteracitetens
utmaningar och möjligheter i klassrummet.

2.1. Läroplansteori för framtid och demokrati
En läroplan är ett skrivet dokument som bland annat föreskriver vilka ämnen som ska
undervisas i ett skolsystem och i varierande mån också vilket innehåll undervisningen i
läroämnena ska bestå av. Läroplanen beskriver också målsättningar för undervisningen. Inom
läroplansteori skapas teorier kring vilken kunskap som behövs och är giltig i samhället.
Teorierna behandlar bland annat frågor om vad borde läras ut i skolan (Linde, 2012, s. 100).
En dimension av läroplansteorin som både historiskt varit framträdande och fortfarande är
aktuellt är frågan om skolans roll i bygget av ett önskvärt samhälle. Hur kan skolan förmå
elever att bli goda medborgare i ett gott samhälle. (Linde, 2012, s. 24). Dessa demokratiska
värderingar har dessutom en stark koppling till multilitteracitet. Därför är det befogat att
studera vilka pedagogiska teorier som ligger till grund för den demokratiska dimensionen av
läroplansdebatten. I detta kapitel beskrivs kopplingen mellan demokrati och utbildning i
huvudsak utgående från John Deweys pedagogiska teorier och andra teorier som sprungit ur
Deweys verk.
Lundgren argumenterar (refererad i Englund 2005, s.100) för att de mest grundläggande
principerna bakom varje läroplan har formats såväl historiskt som i samtiden av politiska,
administrativa och pedagogiska principer. Dessa fundamentala principer, det vill säga denna
läroplanskod tenderar att förändras över tid. Skolan i Finland har till exempel präglats av en
moralisk läroplanskod under tidsperioder då klasser med socioekonomiskt sämre ställning
förväntades underkasta sig präster och samhällseliten. En realistisk läroplan kan skönjas då
industrialiseringen ställde nya krav på ingenjörer med kunskaper inom matematik och
naturvetenskap. (Englund, 2005, s.103). I båda fallen var det givet, såväl i samhället och
skolan som i läroplanen, att skilda sociala grupper skulle ta del av olika slags utbildning. I
senmoderna nordiska samhällen är det däremot ett uttalat villkor att skolan ska vara lika för

6

alla och präglas av demokratisk kultur. Och de läroplansteorier som format denna
demokratiska skola är normativa i den bemärkelse att de tar ställning för och strävar efter
demokrati. Men samhället, skolan och de pedagogiska teorier som format skolan har alltså
inte alltid haft demokrati som målsättning.
Tomas Englund menar att kopplingen mellan demokrati och utbildning kan härledas till John
Deweys tidiga verk, skrivna och publicerade i slutet av 1800-talet. Relationen mellan
utbildning och demokrati är enligt Dewey att skolan utöver ett verktyg för elevernas
individuella utveckling också är samhällets viktigaste verktyg för framtiden. Det är
visserligen omöjligt att förutsäga vilka utmaningar framtiden kommer att medföra samhällets
individer (Dewey, 2007, s.47). Men Dewey menade att skolan bör förbereda eleverna för
framtiden genom att fostra dem till autonomi. (Dewey, 2007, s.55). Skolan är enligt Dewey
alltså en del av samhället, inte bara en förberedelse för samhället och skolans uppgift är också
att representera livet, som det levs i samtiden. (Dewey, 2007, s.48). Därför menade Dewey att
det inte räcker att undervisa i demokrati, skolan verksamhetskultur måste också präglas av
demokrati. Dessutom ska skolan fungera som ett verktyg för samhället att nå nya höjder.
(Englund, 2005, s.22).
Både multilitteracitetens egenskap som förmågan att läsa och tolka information, och dess
egenskap som förmågan att granska information kritiskt har en starkt koppling till den
demokratiska modell som präglar parlamentariska samhällen. (Kupiainen, 2017). För att i
korthet förklara språkets relation till demokrati kan man med fog utgå från Jaques Rancières
demokratiska teorier. Då Dewey i sina verk argumenterar för skolans som ett verktyg för ett
demokratiskt samhälle, intresserar sig Ranciére för språket som ett verktyg i ett demokratiskt
samhälle. Och till skillnad från Dewey argumenterar Ranciére (2004, s. 49) för att demokrati
inte är en målsättning så mycket som ett utgångsläge för mänskligheten. Människorna i olika
samhällen har en viktig gemensamma nämnare, förmågan att tala gör alla människor jämlika.
Paradoxalt möjliggörs också ojämlikhet i vissa fall genom att människor förstår varandra. Det
eftersom en grupp till exempel kan kommunicera: vår röst har en betydelse, men inte er. Den
styrande eliten har enligt Rancière i dessa fall genom en kollektiv lögn nekat att de delar språk
med åsidosatta grupper. Den åsidosatta gruppen kan förstå orden: “Ni delar inte vårt språk”
och antingen ta till sig eller säga emot budskapet. Rancière (2004, s. 51) redogör för ett antal
historiska rörelser, där förändringen mot större jämlikhet bestått i att en grupp som tidigare
betraktas sakna politisk röst och vars kommunikation snarare betraktats som oljud utan
betydelse för samhället, etablerat sitt innehav av en meningsfull och politisk röst.

7

Det innebär alltså att det är genom förmågan att kommunicera man kan få tillträde till
samhället och dess politiska processer. Men det räcker inte bara att kommunicera. I alla
sammanhang, inte minst politiska, finns det enligt Rancière ett glapp mellan det som sägs och
det som avses. Glappet beror på att informationen alltid måste tolkas utgående från sitt
kulturella sammanhang. Och det är enligt Ranciere i ljuset av sitt kulturella sammanhang man
behöver förstå kommunikation för att kunna delta i och få gehör för sina åsikter i den
allmänna diskussionen.
Utöver kommunikationsförmågan är också förmågan att läsa ett verktyg för att vidga sin
världsbild och förstå sin omgivning och det kulturella sammanhang kommunikationen enligt
Rancières teori utgår från. Förmågan att kommunicera genom tal och skrift är alltså
förutsättningar för att förmedla budskap. Både att läsa och skriva anses alltså som viktiga
förmågor i syftet att delta i och förstå de politiska processer som formar samhället.
(Kupiainen, 2017).
Enligt den pragmatiska läroplansteorin ses olika institutioner, exempelvis skolan, som ett
uttryck för kampen om makten i samhället. Och det är vetenskapens uppgift att blottlägga
dessa maktförhållanden. Det genom att synliggöra olika praktiker som föder orättvisa och
diskriminering i samhället. Detta görs genom att ifrågasätta, söka djupare förståelse för och se
en given företeelse som en del av större sammanhang (Herkman, 2007 s.35). Ur Deweys
pragmatiska teori om demokratisk utbildning som framtidsorienterat verktyg för ett
demokratiskt samhälle utvecklades nypragmatismen. Även här är målsättningen ökad
demokrati och jämlikhet i skolan. Nypragmatismen fokuserar på kommunikation. Viktiga
frågor rör vem som talar, vad som sägs och vem som lyssnar. Eleven ska enligt
nypragmatismen få ge uttryck för sina tankar i en skola präglad av diskursiv och demokratisk
kultur. (Linde, 2000, s.51). Pragmatismens grundprincip för utformningan av underv
Trots att demokratiska värderingar enligt Dewey tydligt varit en fundamental del av
västerländsk läroplansdebatt redan länge, har också andra filosofier präglat skolan.
Nyliberalism har kommit att spela en allt större roll i den utbildningspolitiska utvecklingen
sedan 1980-talet. Enligt denna skola är det familjen som bestämmer hur utbildningen ska
utformas. Fokus ligger på vad som är bäst för eleven snarare än samhället som helhet. Uljens
och Rajakaltio (2017) argumenterar för att det finländska läroplansarbetet som av dem
beskrivs som diskursivt pedagogiskt ledarskap handlar om att hitta balansen mellan
samhällelig solidaritet å ena sidan och elevens individuella utveckling å andra sidan. I Finland
har man i mindre utsträckning anammat det nyblieralistiska sättet att organisera utbildning än

8

i många andra länder. Utan att peka finger argumenterar Uljens (2018) för att både
kunskapsförakt och populism vuxit i samhällen präglade av den nyliberalistiska riktning
läroplansdebatten tagit.
Läroplanskoden i Finland har alltså under 1900-talet förändrats från en skola som strävar efter
att anpassa eleverna till ett rådande system till en utbildning där eleverna ska ges verktyg att
själva forma samhällets framtid. Det finns också nya utmaningar för samhället och skolan
som består i bland annat kunskapsförakt och tvivel på gammelmedia. Båda utmaningarna har
koppling till multilitteracitet och skolan som verktyg för att forma demokratiska medborgare.
En konflikt i läroplansdebatten består i om skolan ska agera för elevens eller samhällets bästa.
Ytterligare en konflikt består i hur man ska se på skolan hierarkiska förhållande till samhället
och politiken. Enligt den icke-affirmativa teorin förhåller sig såväl den återskapande som den
nydanande skolan sig problematiskt till framtiden. Ifall skolan ska fungera återskapande blir
den ett verktyg för elevens socialisering till det rådande och samhällelig status quo.
Samhällskritiska och utopistiska målsättningar i den nydanande skolan strävar å andra sidan
efter en uttalad vision för hur framtiden borde bli. I båda fall är skolan ett instrument för
samhället. Den icke-affirmativa teorin framhåller att olika samhälleliga funktioner står i ett
icke-hierarkiskt förhållande till varandra. Samma förhållande gäller för skola och politik.
Därför borde man enligt icke-affirmativ teori förhålla sig till kunskap så att man tar varje
fenomen och fråga på allvar. Men att man inte ger fenomenet legitimitet genom att okritiskt
förmedla det till kommande generationer. Istället granskas varje fråga och fenomen kritiskt
(Uljens 2018). I fråga om en skola för demokrati innebär detta till exempel att undervisningen
i samhällslära inte bör socialisera elever till en demokratisk modell, utan snarare behandla,
diskutera och kritisera olika former av demokrati.
För att sammanfatta är läroplaner alltså utbildningspolitiska dokument. I Finland och många
andra länder är de resultat av demokratiska processer och har tydligt uttalade demokratiska
målsättningar, även om de demokratiska målsättningar samsas med andra motiv som till
exempel elevernas individuella utveckling och samhällsekonomi. Den finländska
läroplanernas demokratiska motiv motiveras dessutom genom olika teorier som till exempel
handlar om relationen mellan skola och samhälle. Detta arbete vill studera huruvida dessa
teorier eller andra drag kan skönjas i läroplansarbetet på lokal nivå.

9

2.2 Multilitteracitet, förmågan att läsa, skriva och påverka
Begreppet multilitteracitet introducerades i det finländska utbildningssystemet genom
Grunderna för läroplanen 2014 (GLGU 2014) och är huvudämnet för denna undersökning.
Multilitteracitet har sedan introduceringen varit föremål för pedagogisk forskning i Finland
och beskrivs bland annat av Mertala (2017) som en av de viktigaste tillskotten i GLGU 2014.
Det ges stort utrymme i finländska utbildningspolitiska styrdokument. Mertala tillägger att
multilitteracitet är ett svårdefinierat begrepp. Därför är det också motiverat att grundligt
genomgå begreppet multilitteracitet, varifrån det härstammar, hur det används i Finland och
internationellt.
Multilitteracitet används i finländska styrdokument för att beskriva läsförmåga av
multimodalt innehåll. Enligt GLGU 2014 omfattar multilitteracitet förmågan att tolka
information som byggs upp av såväl verbala, visuella, auditiva, numeriska och kinetiska
symbolsystem som kombinationer av dessa. Multilitteracitetsbegreppet inbegriper inte enbart
förmågan att tolka information. Det omfattar också förmågan att kombinera, värdera,
producera, presentera och redigera olika slags information. (Utbildningsstyrelsen 2014, s.21).
Alla moment beskrivs ofta som kunskaper nutidens medborgare behöver (Pekkala et al.
2016).
I utbildningsdebatten kopplas begreppet ofta samman med digitala texter och
kommunikationsmedel. Mertala betonar att begreppet inte är begränsat till elektroniska texter
och medier. Däremot menar Kupiainen et al. (2015, s.14) att multilitteracitet sprungit ur
digitaliseringen. Det eftersom man velat utveckla ett begrepp som innefattar fler olika sorters
läskunnighet än de traditionella läs- och skrivkunskaperna. Dessutom är olika former av
information ofta starkt kopplade till sina sammanhang och målsättningar, vilket också tas i
beaktande i multilitteracitetsbegreppet.
Olika former av läskunnighet är inte heller ett självändamål i undervisningssammanhang.
Mertala (2017) menar däremot är de verktyg för att uppnå andra målsättningar.
Undervisningen i multilitteracitet i årskurserna 7 till 9 ska enligt GLGU 2014 möjliggöra att
medborgare deltar i och förstår samhällets demokratiska processer. Demokratiskt deltagande
nämns som en av multilitteracitetens målsättningar. Däremot är detta inte en del av
definitionen av multilitteracitet. Däri ligger också den största skillnaden mellan hur man ser
på multilitteracitet i GLGU 2014 och inom pedagogisk forskning världen över.

10

Rent historiskt springer begreppet multilitteracitet enligt Kulju et al. (2018) ur New London
Group manifestet skrivet 1996. Språkvetare och pedagoger samlades då för att arbeta fram en
pedagogik som kunde tillgodose nya samhälleliga faktorer, främst kulturell och språklig
diversitet och nya former av kommunikation. Manifestet har sedermera fått stor spridning och
används både som grund för forskning och inom utbildning. (Kulju et. al 2018).
Flera besläktade begrepp till multilitteracitet används i internationella sammanhang. Unesco
har i samarbete med Wilson et al. (2001) utvecklat en läroplan i läskunnighet för
organisationens medlemsländer. I läroplanen används begreppet media and information
literacy (MiL) istället för multilitteracitet. Men definitionen innefattar till skillnad från det
finländska sammanhanget både läskunnighet och demokratiskt deltagande (Wilson et al.
2001, s. 3). I GLGU 2014 nämns inte någon koppling till demokratiskt deltagande då
multilitteracitet definieras som kompetensområde (Utbildningsstyrelsen, 2014, s.23). Enligt
Mertala kan som tidigare nämndes, den vedertagna finländska definitionen endast ses som ett
verktyg genom vilket individens självständighet och demokrati möjliggörs. Men demokrati
och individens självständighet ges alltså ingen plats i formuleringen av kompetensområdet
multilitteracet då det här betraktas som ett samlingsnamn för läskunnighet av information i
olika former.
Utöver förmågan att tolka och producera information i olika former definieras multilitteracitet
också i bland i Finland men i synnerhet i en anglosaxisk kontext som en pedagogisk metod
där orddelen “Multi” i multilitteracitet tillskrivs ytterligare en definition. I anglosaxisk
forskning inom multilitteracitet tillskrivs begreppet också en betydelse för social diversitet.
(Kulju et al. 2018 & Pekkala et al. 2016). I den finländska läroplanen ges denna vidare
definition av multilitteracitet enligt Ruokamo et al. (2016) mindre utrymme även om kulturell
mångfald nämns i viss mån. Däremot omfattas definitionen av multilitteracitet i GLGU 2014
också av kunskaper inom informations- och kommunikationsteknik (IKT).
I likhet med den definitionen av multilitteracitet i GLGU 2014 betonar Wilson et al. behovet
av att bredda definitionen litteracitet till att omfatta läskunnighet av både tryckt, elektroniskoch skärmbaserad information och media. (Wilson et al. 2001, s. 3) Undervisningen i MILs
huvudsakliga uppgift är liksom GLGU 2014:s påbud om multilitteracitet att utrusta individer
med kunskap om och verktyg för att förstå medier och informationssystem i demokratiska
samhällen.

11

2.3 Multilitteracitet som demokratisk verktyg i skolan
Decennier innan begreppet multilitteracitet blev en vital del av den finländska läroplanen,
under 1950-talet, introducerades en form av mediefostran i den finländska skolan. Man insåg
att olika former av masskommunikation kunde användas för att vilseleda människor genom
propaganda eller i kommersialistiska syften. Det behövdes en ny form av undervisning för att
förebygga manipulation genom masskommunikation. Undervisningen gick då under
benämningen audiovisuell folkbildning. Men under denna tidsperiod kopplades inte
undervisningen i kritisk läsförmågan samman med undervisning för demokrati. Det inträffade
lite senare, under 1960-talet. Då intensifierades samarbetet mellan utbildningssystemet och
Tidningarnas förbund. Tanken var nu att medborgerliga, demokratiska värderingar skulle få
en större plats i skolan. (Kupiainen et al., 2007). Samma pedagogiska trend kan skönjas på
andra håll i världen ungefär samtidigt. På 1970-talet började undervisningen i mediefostran i
Nordamerika betona aktivt medborgarskap. Tanken var att eleverna skulle lära sig att använda
sina medborgerliga rättigheter och bli politiskt medvetna (Hobbs & Jensen, 2009, s. 3).
Principen om demokrati stödd av medvetna medborgare och skolans roll i det hela är
fortfarande central i västerländsk utbildning. Enligt Kotiainen och Kupiainen (2014) har
Finland jämte andra nordiska länder varit föregångare då det kommer till mediefostran i
grundskolan. Den centrala målsättningen för mediefostran i Finland är fortfarande formandet
av eleverna till aktiva deltagare i demokratiska samhället (Halinen et al. 2015). I fråga om
skolans verksamhet innebär strävan efter en skola präglad av demokrati inte endast att
teoretisk kunskap om demokrati lärs ut, utan att miljön, människosynen och kulturen i skolan
präglas av demokrati (Linde, 2012, s. 51). Denna tanke fanns närvarande i 1960-talets
mediefostran och är fortfarande högaktuell och betonas bland annat i GLGU 2014. (Kupiainen
et al., 2007 & Utbildningsstyrelsen, 2014, s.28)
Styrkan i den finländska undervisningen i mediefostran har bland annat härletts till att den
strävar till att erbjuda ett så brett perspektiv på ämnet som möjligt. Och i den finländska
grundskolan har undervisningen i mediefostran fungerat ämnesövergripande, något som
betonas ytterligare i och med att GLGU 2014 trätt i kraft. Kotiainen och Kupiainen (2014)
påtalar att denna delning av ansvaret också kan vara problematisk eftersom den förutsätter att
engagerade och kunniga lärare tagit initiativ för undervisningen. I förlängningen har detta
inneburit stora skillnader mellan skolorna i fråga om hur mycket undervisning som erbjuds i
mediefostran. Det förekommer också enligt Kotiainen och Kupiainen stora skillnader mellan
lärarutbildningarna i fråga om multilitteracitet och mediefostran. Ännu 2014 var det enligt

12

forskarna möjligt att ta lärarexamen i Finland utan att ha grundläggande kunskaper i
mediefostran.
Introduceringen av multilitteracitet i det finländska skolsystemet beskrivs av reformens
förgrundsgestalter som lyckad (Halinen et al., 2015). Å andra sidan visar forskningsresultat att
lärare har uppfattat multilitteracitetsbegreppet som dels abstrakt och dels svåravgränsat.
Dessutom visade en utvärdering av läroplansreformen att lärare upplevde undervisningen i de
mångsidiga kompetenserna som svårast att tillämpa. (Utbildningsstyrelsen, 2019). Anu
Ojaranta (2019, s.180) har i sin empiriska forskning intervjuat finländska grundskolelärare
och skolbibliotekarier om deras syn på informationskompetens. Ojarantas forskning
inbegriper också analyser av informationskompetensers förekomst i GLGU 2014 och
resultatet visade att lärare och bibliotekarier lade tonvikten på olika dimensioner av
informationskompetens jämfört med det som framhölls i GLGU 2014. Forskningen visade att
de tillfrågade modersmålslärarna på högstadienivå underlät att inkludera informationssökning
då de ombads förklara termen multilitteracitet (2019, s.123). Skolbibliotikarierna hade enligt
Ojaranta vaga uppfattningar om vilka olika delar multilitteracitetsbegreppet inbegriper.
Studier visar att en utmaningarna många lärare upplevt springer ur multilitteracitetsbegreppets
bredd. Multilitteracitet inbegriper förmågan att läsa innehåll bestående av alla tänkbara
symboler. Utmaningen består i att det är upp till läraren att själv avgöra vilka symbolsystem
som är relevanta för eleverna och värda att lyfta fram i undervisningen. Forskare menar också
att introduceringen av undervisning i fler former av läskunnighet har lett till att lärarens roll i
undervisningen blir allt viktigare. Dels uttryckligen för att läraren väljer vilka symbolsystem
han eller hon tror att eleven har mest nytta av att kunna utgående från de kulturella,
samhälleliga, geografiska omständigheter som präglar elevens liv. (Mertala, 2017). Men
också eftersom forskning visar att läraren fyller en viktig funktion för i undervisningen av
kritisk läskunnighet.
Behovet av ett multilitteracitetsbegrepp motiveras med att läskunnigheten förändrats, delvis
genom tillkomsten av digitala kommunikationsmedel. Men introduceringen av digitala
kommunikationsmedel i klassrummen har inte heller den skett utan problem. Att man
använder sig av digital teknik i undervisningen utvecklar inte per automatik elevernas
läsförståelse, varken i fråga om digital eller analog läsning. En studie av OECD genomförd
2012 visar ett negativt samband mellan ökad skärmtid och resultat i PISA-undersökningen i
fråga om just digital läsförståelse. (OECD, 2015, s. 153). Och sämre läsförmåga innebär
sämre skrivförmåga, i synnerhet bland elever med svag läsförmåga (Waldmann & Levlin,

13

2017). Det betyder naturligtvis också begränsningar då eleven ska till sig skriven information
att skapa sin världsbild utgående från, vare sig det är fråga om nyheter eller andra källor.
David Buckingham (2015) förklarar fenomenet det negativa sambandet mellan ökad skärmtid
och läsförståelse genom att undervisningen med hjälp av digital teknik misslyckas ifall den i
större utsträckning handlar om att använda digitala hjälpmedel än att använda dem kritiskt
(2015 s.10). Det räcker enligt Buckingham, inte att man kan läsa och skriva genom de nya
kanalerna som digitaliseringen gjort möjliga, eleven måste precis som förr också kunna
reflektera över och analysera det som lästs. Med andra ord krävs multilitteracitet.
Lärande och kritiskt tänkande kräver alltså fokuserade elever, samtidigt kan skärmar i
klassrummen distrahera eleverna. Och skärmen distraherar inte bara eleven som sitter framför
den, utan alla elever som har skärmen inom sitt direkta synfält. Dessutom har bland annat
OECD studier visat att elever som surfar mycket i vissa fall är sämre än medeltalet på att söka
och bearbeta digital information. Det föranledde att den arbetsgrupp på OECD som genomfört
studien drog följande slutsats.
“If we want students to become smarter than a smartphone, we need to think harder about the
pedagogies we are using to teach them.” (OECD, 2015 s. 9)
Och Finland är inget undantag. Trots att man kunnat visa upp goda resultat i PISAundersökningarna i fråga om läskunnighet menar Halinen, Harminen, Mattila (2015) att
finländska elevernas formkurva i fråga om läskunnighet pekar nedåt. Halinen et. al menar att
finländarna historiskt varit engagerade läsare, men att ivern bland elever för att läsa minskat
påtagligt och att detta i förlängningen lett till allt sämre PISA-resultat i läskunnighet. En
studie av Herkman och Vainikka (2011, s.144) visar att finländarnas läsvanor förändras.
Läsare tenderar numera att föredra korta digitala texter vilket tros påverka förmågan att ta in
längre texthelheter negativt.
Dessutom har klyftorna i läskunnighet mellan flickor och pojkar ökat. Pojkar och i synnerhet
pojkar med invandrarbakgrund visar allt svagare resultat jämfört med flickor. Riskerna med
detta är enligt Halinen et al. (2015, s.141) att eleverna med svagare läskunnighet
marginaliseras i samhället. Med andra ord är finländska elevernas läskunnighet fortfarande en
fråga som bekymrar forskare och beslutsfattare. Detta trots att finländska pojkar placerar sig
på tredjeplats och finländska flickor placerar sig på första plats i Europa i fråga om resultat i
läskunnighet i PISA-undersökningen.

14

Genom att såväl internationella organisationer som forskare beskriver multilitteracitet som
vitala förmågor i såväl nutida som framtida samhällen har man också i större utsträckning
börjat forska i hur fungerande undervisning i ämnet borde organiseras. Nygren och Boreaus
(2018, s. 3) argumenterar till exempel för att lärare behöver didaktisk digital kompetens för att
hantera utmaningar i undervisningen. Till det hör att kunna välja omsorgsfullt i vilka
situationer digital teknik kan stödja respektive försvåra lärandet. Buckingham (2003 s. 111)
beskriver förmågan att karakterisera vad som begränsar olika medier som en förutsättning för
att förstå dem. Han argumenterar för att utvecklad traditionell källkritik är en förutsättning för
att man ska kunna analysera information och tänka kritiskt (Buckingham 2015 s. 9).
Att ställa kritiska frågor till materialet beskrivs av Kotiainen et al. som ett grundläggande
element i fungerande undervisning i multilitteracitet. Och Buckingham (2003 s. 111)
beskriver förmågan att karakterisera vad som begränsar olika medier som en förutsättning för
att elever ska förstå dem och kunna granska dem kritiskt. Buckingham argumenterar även han
för att utvecklad traditionell källkritik är en förutsättning för att man ska kunna analysera och
värdera information som förmedlas genom nya informationskanaler. (Buckingham 2015 s. 9).
Detta inte minst eftersom vissa nyhetsartiklar skapas uttryckligen för att vilseleda mottagaren.
Ett relativt nytt begrepp för dessa nyheter är fejknyheter. Fejknyheter är en term som
beskriver nyhetsartiklar som utformats uttryckligen för att vilseleda mottagaren. Fejknyheter
utformas både visuellt och innehållsmässigt för att manipulera läsarens kognitiva funktioner.
(Gelfert, 2018). Förekomsten av dessa fejknyheter ställer större krav på utbildningssystemets
förmåga att ge eleverna verktyg för att bedöma sanningshalten i nyheter och andra
informationskällor. Det finns alltså såväl identifierade fallgropar som utvecklade metoder för
hur ändamålsenlig undervisning i multilitteracitet borde utformas.
För att sammanfatta är multilitteracitet ett begrepp som omfattar olika former av läskunnighet.
I fråga om informationstydning handlar det till exempel om informationssökning, att kritiskt
läsa olika sorts källor eller olika sorts symbolsystem. Begreppet inbegriper också en
demokratisk dimension, genom multilitteracitet kan en människa lära sig att påverka
samhället han eller hon omges av. I Finlands nationella läroplan fungerar multilitteracitet som
en central kompetens och ska alltså ha en ämnesövergripande roll i
grundskoleundervisningen. Elevers förmåga att utöva källkritik i undervisningssammanhang
och i livet efter grundskolan står inför nya utmaningar. Det eftersom det omfattande
informationsflödet i olika digitala kanaler ställer större krav på individens läsförmåga och
förmåga att utöva källkritik. Eleverna behöver utvecklad läsförmåga för att tolka all
information som finns runt omkring dem och de behöver också kunna utöva källkritik för att

15

sedan kunna utgå från en så sanningsenlig bild som möjligt av sin omvärld då de utövar de
demokratiska rättigheter. Som tidigare nämndes beskrivs detta demokratiska deltagande som
en vital del i vissa definitioner av multilitteraciteten. Det är också en av målsättningarna med
undervisning i multilitteracitet i GLGU 2014. Men den det finländska utbildningssystemet
präglas av decentralisering. Därför är det dels upp till de lärare som utformat lokala läroplaner
och dels upp till alla andra lärare att konkretisera innehållet och förverkliga målsättningarna
för multilitteracitet i modersmålsundervisningen i GLGU 2014. Dessa krav på lärarna
motiverar att lokala läroplanen granskas i syftet att se hur de utformats och inom vilka
läroämnen man axlar ansvar för multilitteracitetens demokratiska dimensioner.

3. Demokratisk utbildning
Det empiriska materialet i denna undersökning består uteslutande av text från läroplaner.
Därför tarvas en noggrann titt på vad dessa styrdokument har för uppgift, varför de används,
hur de används i Finland och vilken funktion de fyller då grundskoleelever ska lära sig
multilitteracitet och förstå demokratiska processer.

3.1 Läroplansteori i utbildningspolitiskt perspektiv
Varje gång en ny läroplan skrivs kan den alltså fungera som ett sätt att reformera skolans
innehåll och i förlängningen också samhället. Med det sagt är det inte nödvändigtvis givet att
en reform realiseras i enlighet med vad som avsetts. Linde hänvisar till Brunsson & Olsson
(1990) när han argumenterar för att förutsättningarna att till fullo åstadkomma ett önskat
reformdokument endast existerar i en idealsituation. I alla andra fall beskriver läroplanen en
förenklad verklighet. (Linde, 2012, s. 55).
Enligt Gunnar Berg (2003) präglas läroplansdebatten alltid av motsättningar mellan olika
politiska viljor. Tomas Englund utvecklar detta resonemang genom att beskriva skolkunskap i
dagens samhälle som diskursivt konstruerad. Det innebär att den kan vara omstridd och att
den kan utmanas. Det eftersom kunskap är vad människorna tillsammans kommer överens om
att är kunskap. Och läroplaner påverkas alltså av den maktkamp de är resultat av.

16

Kraven på skolan i ett västerländskt, parlamentariskt demokratiskt och kapitalistiskt samhälle
kan till exempel vara att undervisningen ska vara anpassad efter näringslivets behov. Men att
den samtidigt ska bilda medborgare som tar ansvar för framtiden, samhället och demokratin. I
ett utbildningssystem kan flera krav i viss utsträckning vara tillgodosedda. Trots det kan det
råda motsättningar i fråga om vilket argument som väger tyngre (Berg, 2003, s. 22).
Enligt denna kunskapssociologiska teori är kunskap i någon mån ideologisk, vilket i sin tur
innebär att kunskap löper risk att bli arbiträr. (Lilliedahl, 2015) Denna osäkerhet kring hur
kompromissartad kunskapen är föranleder frågan hur lärare ska hantera kunskap, ideal och
normer i undervisningen. Men det skapar också förutsättningar för skolan att ta en
medborgarfostrande roll. (Englund, 2005, s.17).
I Finland är styrdokumenten Grunderna för läroplanen det juridiska styrdokument som
fastställer målsättningarna för grundskolan. Styrdokumentet är ett redskap för det statliga
organet Utbildningsstyrelsen i arbetet att stödja och styra undervisningen i grundskolan. All
grundskoleundervisning utgår från samma läroplan, det eftersom man vill att den
grundläggande utbildningen ska vara enhetlig och ske på lika villkor för alla.
(Utbildningsstyrelsen, 2014, s.9). Elever har enligt lagen om grundläggande utbildning rätt till
undervisning enligt läroplanen under samtliga skoldagar. (Utbildningsstyrelsen, 2014, s.11).
Eftersom läroplanen är en lagtext är läroplansreformen i det finländska utbildningssystemet i
ett avseende en toppstyrd process. Men i Finland finns också en tradition av att bjuda in
experter från olika relevanta områden för att delta i utformningen av läroplanerna, enligt en
modell kallad topdown-bottomup. (Kotiainen & Kupiainen, 2014). Dessutom har såväl olika
intresseorganisationer som vanliga medborgare kunnat påverka utformningen av GLGU 2014.
Utbildningsstyrelsen publicerade ett tidigt utkast av den nationella läroplanen uttryckligen för
att få feedback inför slutförande av läroplansarbetet. Enligt det finländska utbildningssystemet
uppbyggnad har lärarens genomförande en nyckelposition. Utöver att lärare har möjlighet att
delta i utformningen av nationella och lokala läroplaner, åtnjuter de dessutom ett stort mått av
autonomi i planeringen av undervisningen. (Hardy & Uljens, 2018, s. 62).
Läroplansarbetet i Finland är i ett avseende en icke-hierarkisk process. Dels eftersom lärarna
som sagt åtnjuter ett stort mått av autonomi och ses som experter som bjud in att delta i
utformningen av läroplaner. Det betyder inte att det inte skulle finnas en tydlig nivåindelning i
det utbildningspolitiska systemet som styr vår grundskola. De olika nivåerna kan enligt Uljens
(2015) ses som ett uttryck för en politisk beslutsordning, men också som uttryck för parallell

17

administrativ ordning. Dessa står enligt Uljens modell i en icke-hierarkisk relation till
varandra. Det eftersom politiken regleras av lagar, men samtidigt har en lagstiftande
funktion.
Uljens vertikala modell för pedagogiskt ledarskap visar på vilka olika nivåer man inom det
finländska utbildningssystemet idkar politiskt ledarskap. Från relationen mellan elev och
lärare, via rektorer och bildningschefer till relationen mellan nationella och transnationella
organisationer.
Enligt Uljens är en av poängerna med ovanstående figur att den omfattar pedagogikens
organisationsteoretiska dimension, samtidigt som den fortfarande bygger på en pedagogisk
teoretisk grund. Enligt modellen tar man inom både pedagogiskt handlande och pedagogiskt
ledarskap ett moraliskt och politiskt ansvar. Vidare är undervisningen kritiskt hermeneutisk
genom att man på alla nivåer kritiskt tolkar de riktlinjer som styr undervisningen och försöker
förstå var de kommer ifrån. Systemets kapacitet att åstadkomma förändring och utveckling på
en nivå är beroende av hur aktörer på de andra nivåerna tolkar intentionerna med och
villkoren för förändringen.

3.2 Läroplansarbete och realisering av läroplaner
Under denna rubrik beskrivs vilka faktorer som påverkar implementeringen av
utbildningspolicyn. I detta fall hur en läroplan omsätts i praktiken.
I fråga om realiseringen av en läroplan aktualiseras relationen mellan politik och förvaltning,
beslutsfattare och tillämpare eller lärare, demokrati och byråkrati och planering och
verkställning. Alla dessa fyra relationer har betydelse för implementeringen av en läroplan.
(Berg, 2003, s 99). Enligt Berg handlar de problem som kan uppstå då olika
utbildningspolicyn ska implementeras ofta om att politiska beslut inte genomförs enligt de
politiska makthavarnas intentioner. I fråga om en toppstyrd process menar Berg att en
avgörande orsak till att de politiska besluten inte motsvarar intentionerna är förekomsten av
vaga formuleringar. Dessa vaga formuleringar kan ibland vara ett nödvändigt ont. De kan vara
resultatet av kompromisser och alternativet kunde i så fall vara att inga beslut togs över
huvudtaget. Det innebär att lärarens genomförande får en större betydelse än beslutsfattandet
då planen ska bli verklighet (Berg, 2003, s 100). För då läroplaner ofta talar om kollektiva

18

målsättningar och påbud, är den didaktiska kunskap läraren använder sig av i sitt jobb mer
inriktad på individer. (Lilliedahl, 2015).
Uljens och Rajakaltio (2015, s. 208) beskriver utformningen av läroplanen i Finland som en
icke-hierarkisk process. Politikerna formulerar riktlinjer för utbildningspolitiken.
Tjänstemännen i utbildningsstyrelsen konkretiserar de politiska riktlinjerna. Lärarna har som
tidigare nämndes stor autonomi. De betraktas som experter och deltar i läroplansarbetet både
på kommunal och nationell nivå. Utbildningsstyrelsen balanserar och medlar mellan politisk
och pedagogisk praxis. Den finländska läroplanen utmärker sig dessutom genom att olika
föreningar, organisationer och medborgare också kan delta i läroplansarbetet
Genom läroplansreformen ställer det uppdaterade styrdokumentet krav på läraren, då det till
sin utformning utgår från att lärarna redan kan det som föreskrivs i läroplanen och vet hur han
eller hon ska omsätta läroplanens budskap i praktiken. Samtidigt beskrivs läroplansreformen
som en intervention där läraren bjuds in att reflektera över sin lärarroll. Uljens och Rajakaltio
(2015, s.212) beskriver detta som ett villkor för att läraren ska kunna utveckla sina metoder. I
Finland förnyas den nationella läroplanen för grundskolan med tio års mellanrum. Enligt
Vahtivuori-Hänninen et al. (2014) innebär detta en risk för att lärare känner sig fångade ett
system i konstant i förändring. Men läroplanen är en produkt av sin tid och speglar samhället
och rådande värderingar. Därför är det motiverat att uppdatera läroplanen regelbundet trots att
den upplevs fungera tillfredsställande.
Källkritikens och multilitteracitetens plats i styrdokument på olika utbildningspolitiska nivåer
är ett område som allt fler läroplansforskare intresserar sig för. Såväl relationen mellan
internationella och nationella som nationella och lokala läroplaner har under 2019 undersökts
utgående från dessa kompetenser.
Tahirsylaj och Wahlström (2019) har i en undersökning granskat relationen mellan
transnationella och nationella styrdokument i fråga om källkritik. De utgår i sin studie från de
nationella läroplanerna i Sverige och Kosovo och jämför dem med internationella
utbildningspolicyn, bland annat utformade av OECD och EU. De jämför alltså i vilken grad
de internationella dokumenten påverkat de nationella. I tolkningen av materialet utgår de från
en modell bestående av sex olika perspektiv på hur syftet med utbildningen förändrats över
tid. Detta för att svara på vilken kunskapssyn som präglat skolan i de båda länderna. Utöver
det utgår de från två kontrasterande teorier om hur globala utbildningspolicyn tas emot på
nationell nivå. Frågan i detta fall är om det är den lokala kontexten som avgör till vilken grad

19

policyn implementeras (divergerande), eller ifall globaliseringen innebär att världen rör sig
mot en internationellt homogen utbildningspolicy (konvergerande). Studien fann att man i
Sverige, där det redan fanns en omfattande läroplan att utgå från och långa traditioner bland
lärare att arbeta med läroplaner i större grad utgick från en divergerande praxis. Medan man i
Kosovo som nybliven självständig nation fått sin första läroplan, i större grad utgick från ett
konvergerande perspektiv. Studien fann alltså att transnationella policyn i fråga om
multilitteracitet och källkritik i högre grad implementerades i Kosovo än i Sverige. Enligt
forskarna kan detta bero på att man i Sverige tenderar låta lokala omständigheter forma det
lokala läroplansarbetet. Samtidigt finns det inom finländskt reformarbete en stark uppfattning
om vikten av att kontextualisera reforminnehåll på lokal nivå. De lokala läroplaner som i varje
kommun utarbetas utgående från Grunderna för läroplanen är enligt Utbildningsstyrelsen
också en viktig del av utbildningsväsendets styrsystem. De har bland annat som uppdrag att
styra genomförandet av nationella mål. (Utbildningsstyrelsen, 2014, s.9). På lokal nivå
bestäms också hur man förverkligar och följer upp den grundläggande utbildningens uppdrag
i varje årskurs. Utbildningsstyrelsen föreskriver att de lokala läroplanerna ska vara ett mer
detaljerat verktyg för utformningen av undervisningen än Grunderna för läroplanen
(Utbildningsstyrelsen, 2019). Då en läroplansreform genomförs och en ny läroplan skrivs,
rekonstruerar aktörer på olika nivåer dess innehåll och förmedlar det vidare, från nationell
nivå till klassrumsnivå (Sullanmaa et al., 2019). Policyn utvecklas också i samband med att de
implementeras (Spillane, Reiser & Reimer, 2002). Det torde därför vara befogat att anta att
vissa skillnader mellan de lokala läroplanernas implementering av GLGU 2014 förekommer.
Spillane et al. (2002) tar avstamp i hur en läroplansreform uppfattas av mottagare på olika
utbildningspolitiska nivåer. Och utforskar bland annat vilka kognitiva faktorer som inverkar
på lärarnas implementering av utbildningspolicyn. Utgående från såväl pedagogiska
ledarskapsteorier som ur ett kognitivt perspektiv beskrivs lärarnas befintliga attityder och
kunskaper som avgörande för meningsskapandet. Enligt forskarna spelar det reformarbete
som utförs genom formuleringen av lokala läroplaner stor betydelse för utfallet av en reform.
Det eftersom lärares meningsskapande av reforminnehållet är av kritisk vikt då nationell
policy ska kontextualiseras på lokal nivå. Meningsskapandet blir än mer komplext genom att
mottagaren utgår från sina individuella värderingar, kunskaper och attityder då han eller hon
tolkar innehållet. Meningsskapandet kan alltså ha otaliga utfall beroende på vem det är som
tolkar reforminnehållet. Ju djupare kunskaper mottagaren har i ett ämne, desto lättare är det
för honom eller henne att förstå de bakomliggande principerna bakom en idé. Samtidigt som
någon med ytliga kunskaper i ämnet sannolikt löper risk att knyta an den nya idén till

20

existerande kunskapsscheman genom samband som är mindre viktigare för kärnan av frågan.
(Spillane et al. 2002).
Ifall läraren misstolkar policymakarnas intentioner riskeras att reformen misslyckas. En
lyckad policyreform måste enligt Spillane et al. därför förmå mottagaren att kritiskt granska
sina egna metoder utifrån nya perspektiv. Samtidigt måste reformen också stödja mottagaren i
att utforma nya tillvägagångssätt. Forskarna identifierar ett antal utmaningar som kan komma
att utgöra ett hinder för meningsskapandet. En risk är att det innehåll som är ämnat att orsaka
stora förändringar, istället ses som mindre variationer av den praxis som redan är etablerad.
Mottagaren kan i regel lättare ta till sig intentionen i mindre reformer än nydanande
utbildningspolicyn.
En kvantitativ studie utförd av Sullanmaa et al. (2019) undersöker hur aktörer inom
läroplansreformen på lokal kontra nationell nivå i Finland ser på skolans möjligheter att jobba
för de bakomliggande principerna och övergripande målsättningarna uttryckta i läroplanen.
Och hur de förstår sambandet mellan de målsättningar, metoder, påbud och utvärdering som
läroplanen uttrycker. Sullanmaa et al. beskriver frågan om hur aktörer på lokal nivå uppfattar
bakomliggande målsättningar och värderingar till nationella styrdokument, som tämligen
outforskad. Studien visar att 83 procent av aktörerna har stort förtroende för skolans
möjligheter att jobba för uttryckta värderingar och ser också i hög grad sambandet mellan
läroplanens målsättningar, metoder, påbud och utvärdering. Men studien visar också att
aktörer på nationell nivå har större benägenhet att falla under ovanstående kategori. Närapå en
av fem tillfrågade aktörer föll under den andra kategorin som såg mindre samband mellan
läroplanens mål och metoder och hade lägre tilltro till skolans förmåga att jobba för att uppnå
målen. Risken med oförenlighet i reformarbetet på lokal nivå är enligt författarna att det kan
komma att hindra implementering av reformen på skolnivå.
Pietarinen et al. (2019) har undersökt vilka metoder man använt för att möjliggöra
meningsskapande av innehållet i en läroplansreform på skolnivå. De intervjuade aktörer som
på kommunal nivå styrt arbetet då GLGU 2014 skulle omarbetas till lokala läroplaner. De
fann att man medvetet använt sig av ett antal strategier för att stödja meningsskapande. Till
dessa strategier hör bland annat att förena läroplansreformarbetet med övriga lokala,
pedagogiska utvecklingsstrategier. Att engagera lärare i reformarbetet beskrevs som den
vanligaste metoden för meningsskapande. Man organiserade olika forum var lärare
diskuterade valda delar av innehållet i reformen och kontextualiserade nya målsättningar i den

21

lokala verksamheten. Styrgrupperna uppgav också att de i viss mån prioriterat vissa delar och
förbisett vissa delar av innehållet i reformen för att arbetet skulle löpa smidigare.
Undersökningen genomförd av Pietarinen et al. (2019) fokuserar främst på olika metoder för
att stödja meningsskapandet. Man underlåter att utforska områden där de lokala aktörerna
upplever att de lyckats sämre med reformarbetet. Ytterligare forskning inom lokal
implementering i Finland visar att dylika områden existerar. Då det lokala läroplansarbetet
preciseras till implementering av multilitteracitet, visar en undersökning genomförd av Palsa
& Mertala (2019) att man endast i 28 procent av samtliga lokala läroplaner i Finland
kontextualiserat kompetensen multilitteracitet. Enligt Nordholm (2019) visar forskning inom
läroplansarbete att deltagare i reformprocesser ibland struntar i att problematisera innehållet
han eller hon tar ställning till, för att undvika att reformarbetet blir för komplext.
Palsa & Mertalas forskning (2019) visar att i de fall där man i det lokala läroplansarbetet
utvecklat, konkretiserat eller kontextualiserat multilitteracitetsbegreppet i huvudsak fokuserat
på olika praktiska sätt att lära ut multilitteracitet, det vill säga hur kompetensen lärs ut, utan
att i större grad ta ställning till vad och varför-frågan i kontextualiseringen. Författarna
presenterar två kontrasterande förklaringar till resultatet. En förklaring är att man i
läroplansarbetet funnit att definitionen av och motiveringen till multilitteracitet i GLGU
2014 varit tillräcklig och inte fordrat ytterligare utveckling. Den andra förklaringen tar
avstamp i att multilitteracitetsbegreppet är svårdefinierat och att forskningsresultat visat att
lärare upplever ämnet som diffust. (Palsa & Mertala, 2019). Palsa & Mertala underlåter att
behandla en tredje förklaring som inom läroplansteorin anses vedertagen och därför bör
redovisas. Saari et al. (2017) menar att läraren utgående från läroplaner åtnjuter störst
autonomi just i fråga om metoden, hur undervisningen ska utformas.
Pietarinen et al. (2019) argumenterar för att ett villkor för lyckad implementering av
pedagogisk reform är att meningsskapande bland involverade aktörer äger rum.
Meningsskapandet går i detta fall ut på att läraren utgående från sina värderingar och attityder
tolkar och förstår vad multilitteracitet är, dess betydelse för undervisningen och anpassar sina
värderingar och attityder till begreppet under processens gång (Spillane, Reiser & Reimer,
2002). Och att man under arbetet med de lokala läroplanerna bygger broar mellan etablerade
och nya uppfattningar om ämnet. (Pietarinen et al. 2019). Men det är alltså ändå ingen
självklarhet att nya begrepp, som till exempel multilitteracitet, eller deras bakomliggande
principer som till exempel multilitteracitet som ett verktyg för demokratisk bildning, får
fotfäste bland lärarkåren. Palsa & Mertala (2019) argumenterar för att enskilda lärare inte på

22

egen hand kan förväntas kontextualisera den nationella läroplanens påbud. Enligt dem borde
däremot den lokala läroplanen fylla denna funktion.
Hur en läroplan omsätts i verkligheten beror som tidigare nämnts på flera faktorer och det
finns alltid en diskrepans mellan intention och utfall. Forskning visar att de som arbetar med
läroplansfrågor på nationell nivå i större utsträckning än de på lokal nivå, anser att man i
GLGU 2014 lyckats följa en röd tråd från mål till metoder. De lokala läroplanerna ska utgöra
en förlängning av den röda tråden där den lokala kontexten kommer in i bilden. Men i få
finländska kommuner har man kontextualiserat just multilitteracitet på lokal nivå. En möjliga
förklaring är att multilitteracitet är kompext, en annan är att man på lokal nivå anser att den
nationella läroplanen fungerar som ett tillräckligt bra stöd för läraren. En tredje förklaring är
att man inte velat inskränka på lärarnas autonomi. Oberoende vad den bakomliggande orsaken
är det av intresse att närmare studera hur de kommuner som kontexualiserat multilitteracitet
valt att göra.

3.3 GLGU 2014, en kompetensbaserad och
ämnesövergripande läroplan
Karaktäristiskt för flera nationers senaste läroplansreformer är enligt Priestley & Sinnema
(2014) att undervisningen i större grad fokuserar på vilka kunskaper som är relevanta för
elever som står inför en oklar framtid. Finland är inget undantag. Enligt Halinen et al. (2015)
är ett av de viktigaste budskapen i GLGU 2014 att undervisningen ska vara kompetensbaserad
och ämnesövergripande. Det anses nödvändigt för att utbildningen ska kunna svara på de
utmaningarna och den föränderlighet som präglar det finländska samhället och hela världen
just nu. Att utgå från vilka kompetens som behövs i samhället bidrar enligt Halinen et al. med
ett användbart perspektiv då man vill undersöka skolans uppdrag. Multilitteracitet och sex
andra kompetenser har valts ut som centrala för den finländska utbildningssystemet och
introducerades i styrdokument genom GLGU 2014.
För att problematisera dessa utbildningspolitiska vindar är det på sin plats att studera dem
utgående från de ideologier som präglat samhället de uppstått ur. Det pedagogiska ledarskapet
i Finland har enligt Saari et al (2017 s.62) i allt större utsträckning kommit att fokusera på
vilka kompetenser eleverna behöver lära sig utgående från marknadsekonomins och
arbetsmarknadens förutsättningar. Skribenterna refererar till Paolo Virnos (2004) tankar om

23

att samhället allt mer talar om kompetens i termer om mänskligt kapital. I Finland realiseras
detta med stöd av tesen att utbildning leder till innovationer som i sin tur ger fördelar på
världsmarknaden. Med andra ord så att skolsystemet anpassar sig efter världsmarknaden.
I GLGU 2014 är multilitteracitet som sagt ett av sju teman för mångsidig kompetens som
målsättning för undervisningen. Enligt läroplanens definition är mångsidig kompetens en
helhet av kunskaper, färdigheter, värderingar, attityder och vilja som eleverna behöver i ett
föränderligt samhälle. Dessa sju kompetensområdena har enligt Halinen et al. (2015) som
gemensamt uppdrag att stödja elevernas utveckling till såväl medlemmar i ett demokratiskt
samhälle som elevernas individuella utveckling. En betydande aspekt med den finländska
läroplanens kunskapssyn är enligt Hardy och Uljens (2018, s.64) att de mångsidiga
kompetenserna framställs och utvecklas i relation till såväl samtliga läroämnen som olika
målsättningar och färdigheter i undervisningen. Denna implementering innebär att de
mångsidiga kompetenserna behandlas ur ett elevcentrerat perspektiv och präglar helheten av
kontentan i GLGU 2014, snarare än att kompetenserna existerar parallellt med resten av
innehållet i läroplanen. Implementering påbjuder också, i större utsträckning än tidigare,
ämnesövergripande undervisning och samarbete lärare emellan. Att multilitteraciteten genom
denna implementering får en central roll i samtliga läroämnen motiverar också att dess
förekomst i lokala läroplaner undersöks kvalitativt.
Enligt GLGU 2014 ska man i varje läroämne jobba för att eleverna utvecklas inom samtliga
kompetensområden. Varje läroämne ska alltså axla ansvar i undervisning av läskunnighet.
Modersmålsundervisningen beskrivs fortfarande som det viktigaste ämnet i undervisningen av
läskunnighet (Halinen et al. 2005). Men genom de uttryckta målsättningarna i läroplan knyts
alla ämnen på ett eller annat sätt till multilitteracitet och de övriga sex kompetenserna.
Enligt Rautiainen (2016) och Ojaranta (2019) var en av de centrala förändringarna i
läroplansreformen (2016) att tyngdpunkten för läroplanen skiftat från vad eleverna ska lära
sig till hur de lär sig olika saker. Eleverna ska ha en aktiv roll i lärandet. Dessutom ska en
målsättning med vara att eleverna lär sig att kritisk granska information i olika former
(Utbildningsstyrelsen, 2014, s.22). Ytterligare en målsättning i den nya läroplanen är att
eleverna på ett pedagogiskt sätt ska lära sig använda digital teknik (Rautiainen, 2016).
Läroplanen ålägger också skolor att i större utsträckning använda digitala läromedel i
undervisningen. Pragmatismens grundprincip för utformningan av undervisning är att
erfarenhet föder kunskap, som i sin tur ger bättre färdigheter för ytterligare erfarenheter (The
Stanford Encyclopedia of Philosophy, 2021). Därför kan valet att i allt större utsträckning

24

fokusera på hur-frågan, ses som att pragmatismen fått större betydelse genom den senaste
läroplansreformen.
Eftersom att läroplanen i Finland är ett juridiskt dokument måste det godkännas av landets
lagstiftande församling. Dessa förtroendevalda utgår förstås i sitt arbete från ideologier och
värderingar. Däremot har arbetet med GLGU 2014 enligt några av läroplansreformens
förgrundsgestalter, (Halinen et al. 2015) präglats av diskursivitet och transparens. Lärare,
rektorer, representanter för lärarutbildningar och utbildningsanordnare har deltagit i processen
och gett utlåtanden under arbetets gång. Läroplanen har sedan reviderats efter att dessa
specialister, olika civila samhällsorganisationer och medborgare kommenterat innehållet i
läroplanen. De lärare, rektorer och utbildningsanordnare som senare utarbetat de lokala
läroplanerna har alltså haft möjlighet och i många fall också påverkat det styrdokument som
stått som grund för det lokala styrdokumentet.
Ytterligare en målsättning med läroplansreformen var att göra undervisningen mer
ämnesövergripande. Enligt Halinen et al. spelar de olika undervisningsämnena fortfarande en
viktig roll i lärandet. Men genom GLGU 2014 ska samarbeta över ämnena bli vanliga och
gränserna mellan de olika ämnena inte ha lika stor betydelse. (Halinen et al. 2015). Englund
menar att en liknande förflyttning mot mer ämnesövergripande undervisning varit
grundläggande för den svenska skolan utveckling från en demokratisk utbildning där eleverna
skulle känna till det politiska systemet och acceptera den riktning valda politiker tagit, till en
utbildning för på allvar politiskt medvetna medborgare. Det vill säga en skola som formar
elever som inte blint förlitar sig på politiska eliternas omdömesförmåga. För att uppnå detta
måste alltså allt flera ämnen relatera undervisningsinnehållet till sina samhälleliga
sammanhang. (Englund, 2005, s.303)
Karakteristiskt för synen på lärande i GLGU 2014 är enligt Rautiainen (2016) elevens aktiva
roll i undervisningen. Genom att analysera och reflektera lär man sig bland annat att förstå
förhållandet mellan orsak och verkan. Pedagogisk användning av digital teknik är också ett
delområde för utveckling i den nya läroplanen. Enligt Utbildningsstyrelsen () spelar tekniken
en allt viktigare roll i skolans vardag. Traditionellt har mediefostran som utgör en betydande
del av det för läroplanen nya begreppet multilitteracitet varit ett ämne som finländska lärare
upplever som viktigt. En studie från 2010 visar att 91 procent av alla finländska lärare
upplever att mediefostran, det vill säga en föregångare till multilitteracitet i
läroplanssammanhang, är viktigt eller väldigt viktigt. Enligt Utbildningsstyrelsens riktlinjer
för implementeringen av den nya läroplanen för den grundläggande utbildningen framhålls

25

såväl användning av som undervisning om digital teknik och kritisk läskunnighet som
centrala områden. Trots det har som tidigare nämndes funnits stora skillnader skolorna
emellan i fråga om hur man satsar på och undervisar i mediefostran.
Enligt Ruokamo et al. (2016) utmanade läroplansreformen lärare att utvecklas professionellt
och ta en mer handledande roll i lärandet snarare än hålla lärarcentrerad undervisning. En
utveckling av denna princip passar väl multilitteracitetens pedagogiska principer i GLGU
2014 där läraren utvecklar lärmiljöer och stödjer elevernas utveckling. Frågan kvarstår om
lärarna har antagit denna utmaning då de utarbetat sina respektive lokala läroplaner och hur
man tolkat och implementerat den nya kompetensbaserade läroplanen i sitt arbete med lokala
läroplaner.

4. Metod
I detta kapitel redogörs för avhandlingens metodologiska inramning och val. Därefter
diskuteras trovärdighet och tillförlitlighet under forskningsprocessen.

4.1 Precisering av forskningsfrågan
Syftet med detta arbete är att undersöka hur den centrala kompetensen multilitteraciteten
tolkas i lokala läroplaner, utgående från dess demokratiska funktioner.
Utgående från syftet har jag formulerat följande frågeställning:
Hur tolkas och konkretiseras multilitteracitetens demokratiska mål och metoder enligt GLGU
2014 inom ämnena modersmål och samhällslära i lokala finlandssvenska läroplaner?
Finländsk läroplansforskning har redan undersökt samma fråga ur ett nationellt perspektiv.
Därför fokuserar denna undersökning på de lokala läroplanerna. Begreppet kontextualisering
samlar i denna undersökning upp tolkningar av och tillägg till den nationella läroplanen som
alla lokala läroplaner utgår från. Eftersom teorin visar att de lokala läroplanerna har en
medierande funktion av utbildningspolicy från nationell till lokal nivå är det av intresse att se
om man i de lokala läroplanerna på något sätt konkretiserar alltså förtydligar och specificerar
det innehåll som föreskrivs i GLGU 2014. Målet med undersökningen är att identifiera
innehållsmässiga skillnader.

26

Utgångspunkten i undersökningen är att multilitteracitet har en demokratisk dimension som
används i demokratisk medborgarfostran. Tolkningarna i de lokala läroplanerna är intressanta
eftersom de kan åskådliggöra prioriteringar, urval, omformuleringar av och förståelse för
innehållet i GLGU 2014.

4.2 Hermeneutisk forskningsansats
Problemformuleringen utgör grunden för en vetenskaplig undersökning och ska kunna
generera flera olika svar. Utgående från syftet bör man identifiera den metod som lämpar sig
bäst för det egna problemet. (Cohen, Manion & Morrison, 2000, s.73). I denna studie
undersöks vilka olika tolkningar som framkommer av multilitteracitetens demokratiska
dimension. Det innebär att det är textförfattarnas föreställningar av multilitteracitet som
studeras och eftersom jag under undersökningens gång försöker tolka dessa föreställningar,
lämpar sig en hermeneutisk ansats. Att tolka innebär att skapa en egen förståelse för det
fenomen man studerar. Då olika element tolkas sker det alltid mot kontexter. Hermeneutiken
sätter stort värde på kontexter och gör gällande att olika element endast kan förstås utgående
från sin kontext. Å andra sidan påverkas forskaren också av de konktexter han eller hon utgår
ifrån. Bland annat därför blir en hermeneutisk undersökning i någon mån spekulativ. (Fejes &
Thornberg 2009 s.32). Då hermeneutik används för att förstå en text kan tolkningen fokusera
på textförfattarens avsikt (Widen, 2009, s.137). I denna undersökning fokuserar analysen
alltså på de avsikter textförfattarna formulerar genom de olika lokala läroplanerna.
Den hermeneutiska cirkeln beskriver tankeprocesserna som sker då ett material tolkas. För
varje gång ett material läses ökar forskarens förståelse för det fenomen som studeras. Denna
nya, utvidgade förståelse kastar nytt ljus på det material som redan tolkats. Denna utökade
förståelse präglar förstås också följande genomläsning av materialet. I takt med att förståelsen
för materialet utvidgas uppdateras också det kodningsschema som används för att kategorisera
materialet kontinuerligt då forskaren förstår allt fler aspekter av texten. (Kullenberg, K, 2019)
Kodningsschemat utgår från GLGU 2014 och därför blir undersökningen i ett avseende
konfirmatorisk. Undersökningen är induktiv och utgår inte från någon vedertagen teori,
istället formulerar man en teori baserad på empirin (Patel & Davidson, 1991, s. 21). I en
induktiv ansats försöker forskaren alltså nå allmängiltiga sanningar utgående från det
empiriska materialet, ansatsen används för att tolka och skapa mening (Fejes & Thornberg,

27

2009, s.23). Trots att man i en induktiv ansats arbetar utan teoretisk förankring är arbetssättet
ändå inte helt objektivt. Forskarens uppfattningar, förförståelse och föreställningar kommer i
någon mån att färga de teorier han eller hon formulerar. Risken med detta arbetssätt är också
att den teori man formulerar i varierande mån är bunden till en speciell situation.
Undersökningen kommer därför inte att svara på om teorin stämmer väl in på andra
sammanhang (Patel & Davidson, 1991, s. 21). Dessutom är det resultat eller de slutsatser man
nått utgående från en induktiv ansats inte bindande, eftersom framtida forskning och
observationer kan skilja sig från tidigare resultat och iakttagelser. (Fejes & Thornberg, 2009,
s.24).

4.3 Datainsamling och analys
Eriksson Barajas m.fl. (2013) nämner även att man i vetenskapligt arbete bör precisera ett
mindre problemområde att fördjupa sig i (Eriksson, Barajas m.fl.,2013, s.70). Därför blir de
lokala läroplanernas föreskrifter om multilitteracitet i två läroämnen föremål för
undersökningen.
I denna undersökning analyseras både lokala läroplaner som följer den nationella läroplanen
och den nationella läroplanen GLGU 2014. Datainsamlingen genomförs med hjälp av
Utbildningsstyrelsens portal eperusteet.fi där de flesta kommunernas lokala läroplaner finns
samlade. I annat fall kan de lokala läroplanerna nås via kommunens webbsidor. I
formuleringen av de lokala läroplanerna har lärare, rektorer och tjänstemän tillsammans med
elever och föräldrar tolkat, kontextualiserat och konkretiserat innehållet i GLGU 2014. Det är
den tolkningen som är av intresse för denna undersökning.
Multilitteracitet är i GLGU 2014 ett ämnesövergripande kompetensområde. Det är alltså ett
kompetensområde som definierar målsättningar för alla läroämnen i grundskolan. Trots det
visar forskningslitteratur och flera artiklar skrivna av Utbildningsministeriets tjänstemän om
ämnet multilitteracitet, att några läroämnen axlar ett större ansvar för undervisningen i
multilitteracitet (Hellgren & Granskog, 2018, s.21). Därför avgränsas materialet för analysen
genom att två av dessa ämnen väljs ut för analys. Ämnena är modersmål, samhällslära.
Modersmål väljs eftersom det är ämnet med störst ansvar för läskunnighet. I samhällslära
undervisas i samhällets styrningsmekanismer, därför är ämnet av stor vikt för skolans
demokratiska medborgarfostran. Båda ämnena har stark koppling till såväl mulitteracitetens

28

demokratiska som informationstolkande dimension. Däremot analyseras inte
bedömningskriterierna för de olika läroämnena. Detta eftersom de är omskrivningar av
innehåll som redan presenterats i den nationella läroplanen.
Även om läroplikten nyligen utökas för att också omfatta yrkesskola och gymnasium, har föroch grundskolan under många år varit den enda obligatoriska utbildningen i Finland. Det
innebär att för- och grundskolans under många år också var samhällets enda verktyg för att
genom utbildning förmå hela generationer bli demokratiskt aktiva medborgare. Enligt GLGU
2014 ska hela grundskoleundervisningen genomsyras av demokratiska värderingar. Men det
är i synnerhet i undervisningen i högstadiet man i större utsträckning betonar den målsättning
som gör gällande att eleverna ska bli aktiva medborgare (Utbildningsstyrelsen, 2014, s.283).
Därför lämpar det sig väl att avgränsa undersökningen till dessa tre år av
grundskoleutbildningen.
För att begränsa mängden analysmaterial ytterligare kommer denna undersökning fokusera på
ett begränsat antal finländska kommuners lokala läroplaner. Med tanke på undersökningens
syfte finns ingen orsak att anta att ett val av kommuner med svenska som majoritetsspråk vore
att föredra före finskspråkiga kommuner, eller vice versa. En sådan avgränsning tjänar
däremot syftet att reducera materialet. Därtill underlättas analysarbetet om dokumenten är
skrivna på samma språk. Därför fokuserar undersökningen endast på lokala läroplanerna i
svensk eller tvåspråkiga kommuner. Dessa är 33 till antalet. I några av de mindre
kommunerna delar man lokal läroplan med varandra och i några av kommunerna existerar
inget högstadium. Det innebär att det totala antalet lokala läroplaner landar på 25.
Undersökningen kan omfatta ett så stort antal lokala läroplaner eftersom att man i en stor del
av kommunerna underlåtit att utveckla eller konkretisera innehållet i GLGU 2014
överhuvudtaget. Bland de 25 läroplanerna finns trots detta flera dokument var man i
varierande mån utvecklat eller konkretiserat innehållet i GLGU 2014. Det är på innehållet i
dessa läroplaner en explorativ undersökning genomförs. Materialet avgränsas så att endast de
delar som är relevanta för frågeställningarna granskas.
Kommuner med svenskspråkig lokal version av Grunderna för läroplan 2014. Kommuner
utan eget högstadie nämns tillsammans med de kommuner man samarbetar med kring
högstadieundervisningen.
1. Borgå, inga egna tolkningar
2. Esbo, inga egna tolkningar

29

3. Grankulla, inga egna tolkningar
4. Hangö
5. Helsingfors
6. Jakobstad
7. Karleby
8. Kimitoön
9. Korsholm
10. Kristinestad & Kaskö
11. Kronoby
12. Kyrkslätt
13. Larsmo
14. Lojo, Sjundeå och Ingå, inga egna tolkningar
15. Lovisa, Mörskom och Lappträsk
16. Malax och Korsnäs
17. Nykarleby
18. Närpes
19. Pargas, inga egna tolkningar
20. Pedersöre
21. Raseborg, inga egna tolkningar
22. Sibbo, inga egna tolkningar
23. Vanda
24. Vasa, inga egna tolkningar
25. Vörå
26. Åbo
För att bearbeta det empiriska materialet som samlas in görs en kvalitativ innehållsanalys. En
kvalitativ forskningsansats används för försöka förstå och analysera helheter och samtidigt nå
djupare kunskap om dem (Patel & Davidson, 1991, s.99). Kvalitativ textanalys används enligt
Widen (2009, s.137) inom samhälls- och humanvetenskapliga textanalyser för att studera
samhälleliga frågor och strukturer. Innehållsanalys möjliggör enligt Bergström & Boreaus
(2005, s.44 ) analyser av vilka sorts texter eller material som helst. Bland annat kan man med
fördel söka svar på utbildningspolitiska frågor i styrdokument genom kvalitativ textanalys, det
viktiga är att texten lämpar sig att studeras utgående från de frågor och det syfte man
formulerat. Metoden beskrivs av Bergström och Boréus (2005, s. 45) som ett bra verktyg då
man arbetar med större material.

30

I Finland har man sedan introduceringen av GLGU 2014 kvantitativt undersökt
multilitteracitet i lokala läroplaner (Palsa & Mertala, 2019). Utgående från en kvalitativ ansats
har Ojaranta (2019) undersökt multilitteracitetens förekomst i GLGU 2014 samt lärares
uppfattningar om kompetensen. Vidare har Pietarinen et al. (2019) undersökt vilka strategier
som används för meningsskapande vid utformande av lokala läroplaner. En systematisk
sökning med hjälp av nyckeltermer genom databaserna och söktjänsterna finna.fi,
journals.sagepub.com, doria.fi och scholar.google.com visar däremot att multilitteracitet i
lokala läroplaner inte undersökts ur ett kvalitativ perspektiv i Finland. Dessutom genererade
litteratursökningen inga resultat i fråga om forskning var man med kvalitativ ansats
uttryckligen undersökt multilitteracitetens demokratiska dimension. En kvalitativ analys av
multilitteracitetens demokratiska dimension i lokala läroplaner förväntas alltså bidra med ny
kunskap inom ett område som allt fler forskare intresserar sig för. Utgångspunkten är som
tidigare nämnts att multilitteracitet har en demokratisk dimension, frågan är hur den
transformeras från nationell till lokal läroplan.
Som stöd i analysen används Uljens (1996) didaktiska definition. Uljens identifierar elva
frågor som kan riktas mot all pedagogisk verksamhet i en institutionaliserad skola för att
förklara dess didaktiska funktion. Med en institutionaliserad skola avses en skola som styrs av
samhällets beslutsprocesser, såväl i fråga om finansiering som utformning.
Definitionen och frågorna lyder:
1. Någon (vem?)
2. som någon gång (när?),
3. någonstans (var?),
4. av någon anledning (varför?),
5. och på något sätt undervisar (hur?)
6. någon (vem?)
7. i något (vad?)
8. mot något mål (vilket?)
9. som överenskommits (av vem?)
10. för att den lärande genom någon typ av verksamhet (vilken?)
11. ska nå någon form av kompetens (vilken?).

De elva ovanstående frågorna beskrivs som en öppen utgångspunkt för läroplansteoretisk
analys. De strävar inte uttryckligen mot att analysera något ur ett demokratiskt perspektiv.

31

Men genom att söka svar på dem kan mönster i undersökningsmaterialet bli tydligare. Och att
utgå från öppna frågor är viktigt vid kvalitativ textanalys eftersom metoden används för att
öka kunskapen om en företeelse genom att identifiera nya fenomen och egenskaper (Kvale &
Brinkmann, 2009, s.19). Frågorna ovan betonar elevens medvetna, målinriktade och aktiva
roll i lärandet. Genom frågorna vill Uljens, utan att ta ställning till vilka värderingar som ska
prägla undervisningen (normativt) eller utgå från inlärningsteori (deskriptivt), också lägga
fram en modell för vilka frågor man inom den didaktiska teorin bör söka svar på. Och hur
dessa står i samband till varandra. Bakom urvalet finns en tanke om att deskriptiva
utgångslägen ger en begränsad bild av lärarens verksamhet i skolan som en del av samhället.
Med ett normativt utgångsläge löper man å andra sidan risk att förbise den didaktiska teorins
ideologikritiska dimension.
Inom kvantitativ innehållsanalys, vilket är den mer vedertagna metoden av innehållsanalyser,
mäts förekomsten av olika formuleringar eller ord. Kvalitativ innehållsanalys är å andra sidan
en systematisk analysmetod där målet är att beskriva textinnehåll. En kvalitativ
innehållsanalys skiljer sig alltså från en kvantitativ innehållsanalys så till vida att kvalitativ
metod inte förutsätter att något räknas eller mäts. Istället möjliggör kvalitativa metoder att
mer komplicerade tolkningar av materialet. I denna studie intresserar vi oss för olika
tolkningar av multilitteracitetens demokratiska dimension. Därför är det inte ändamålsenligt
att endast räkna hur frekvent olika begrepp eller formuleringar nämns. En kvalitativ
innehållsanalys tjänar alltså i detta fall bättre undersökningens syfte. Kvantitativt perspektiv
används ändå i viss mån för att söka samband mellan kommunerna.
Kvalitativ innehållsanalys undersöker enligt Bergström och Boreaus två aspekter av ett
innehåll. Dels innebördsaspekten som utforskar vad texten vill säga. Men en interpersonell
aspekt kan också skönjas vid kvalitativa innehållsanalyser. Vi är i första hand intresserade av
att ta reda på vad som förmedlas genom texten, det vill säga innebördsaspekten.
Kvalitativ innehållsanalys bygger på en hermeneutisk grund. Eriksson Barajas, Forsberg och
Wengström (2013) menar att tolkningen av datamaterialet inom hermeneutisk
forskningsmetod karakteriseras av en strävan efter att förstå bakomliggande tanketraditioner.
(Eriksson Barajas et al.,2013, s. 150).
Innehållsanalysen genomförs manuellt, utan tekniska hjälpmedel. Enligt Bergström och
Boreaus kan mer komplexa bedömningar och tolkningar göras genom manuella analyser.

32

(2005, s.44). Däremot grankas olika tolkningars originalitet mot GLGU 2014 genom att
formuleringar matas in i PDF-läsarens sökfunktion.

4.4 Genomförande
Genom en innehållsanalys görs stora mängder data begripligt. Man minskar volymen av
information genom att bryta ned meningar till mer hanterbara enheter och identifierar därefter
mönster i datamaterialet. Forskaren ansvarar förutom redovisningen av själva materialet också
för att beskriva sin egen arbetsprocess under analysfasen. (Bergström & Boreaus, 2005 s.45).
Först identifieras alla skrivelser i ämnesbeskrivningarna för modersmål och samhällslära i
årskurs 7 till 9 i GLGU 2014 var multilitteracitetens demokratiska dimension på något sätt
kan skönjas. Dessa skrivelser koncentreras till profiler bestånde av rubriker. En profil
sammanställs för respektive ämne.
I följande skede undersöks hur man i de lokala läroplanerna kontextualiserat och utvecklat de
skrivelser i GLGU 2014 som identifieras i analysens första skede. De är alltså den texten de
lokala läroplanernas författare skrivit själva som blir föremål för analysen. All text som
kopierats ordagrant från GLGU 2014 förbises. Analysen genomförs kommunvis. Resultatet
blir analyser av varje kommuns utveckling och kontextualisering av multilitteracitet i två
läroämnen. Skrivelserna kategoriseras och analyseras utgående från de demokratiska
profilerna som koncentrerats ur GLGU 2014. Formuleringar utan koppling till
multilitteracitet, demokrati eller någon av rubrikerna i profilerna förbises. GLGU 2014 utgör
utgångspunkten för analysen och förekomsten och karaktären av lokala fördjupningar i
undersökningsmaterialet undersöks konfirmatoriskt.
Varje lokal läroplan kategoriseras enligt profilen som utarbetats för samma ämne. Profilen
som benämns Modersmålets multilitterära och demokratiska profil inkluderar kategorin
Förstå sin egen och andras kulturella identitet. Och till den kategorin räknas till exempel
följande formulering från Larsmos lokala läroplan gällande modersmålsämnet.
”Läsningen ger eleverna insikter om sig själva och andra, djupare kulturell förståelse och
större ordförråd.”

33

Allt innehåll i undersökningsmaterialet för modersmålsundervisningen som tangerar språkets
innebörd för kulturell identitet faller under den kategorin. I detta skede studeras alltså de båda
undervisningsämnena var för sig. I resultatdiskussionen avhandlas och kontrasteras sedan
kategorierna utgående från tre rubriker som samlar upp kategorierna för båda ämnena. I det
här skedet redovisas alltså Förstå sin egen och andras kulturella identitet under rubriken
Multilitteracitet för demokrati och jämlikhet.
Citat: ”Läsningen ger eleverna insikter om sig själva och andra, djupare kulturell förståelse
och större ordförråd.”
Kategori: Förstå sin egen och andras kulturella identitet
Profil: Modersmålets multilitterära och demokratiska profil
I resultatdiskussionen: Multilitteracitet för demokrati och jämlikhet
Figur 1. Figuren visar hur ett citat ur en lokal läroplan förhåller sig till kategorierna och
profilerna som används i undersökningen.
Lokala läroplaner där man underlåtit att på något sätt utveckla innehållet i GLGU 2014
redovisas. De lokala läroplaner var man underlåtit att utveckla, konkretisera eller på annat sätt
kontextualisera innehållet i GLGU 2014 förbises sedan i det resterande analysarbetet.
Undersökningen är så till vida begränsad att den inte tar ställning till eller beskriver urval av
innehåll i fråga om material som i de lokala läroplansarbetet ordagrant kopierats från GLGU
2014. Det är endast skriftliga tillägg som är föremål för undersökningen.
Slutligen kontrasteras och jämförs innehållet rörande mulitilitteracitetens demokratiska
dimension mellan de lokala läroplanerna. Analysen genomförs på två nivåer. På en makronivå
analyseras de lokala läroplanernas språkliga och tematiska struktur. På en mirkonivå kartläggs
hur undersökningsmaterialet kontextualiseras GLGU 2014 i fråga om multilitteracitet. Frågor
som ställs till texten är: vem agerar i texten, vilka undervisningsmetoder används, vilka
material används, vilka målsättningar ställs upp, varför har olika val gjorts och hur ska dessa
föreskrifter resultera i demokratiska färdigheten multilitteracitet. Genom analysen skönjas
kommunernas tolkningar av multilitteracitetens demokratiska funktioner och svar finnes på
undersökningens forskningsfråga.
Om inte motiveringar uttryckligen skrivits ut i de lokala läroplanerna, kan en undersökning av
detta slag inte svara på varför vissa tolkningar gjorts i de lokala läroplanerna. För att kunna
dra ytterligare slutsatser i den frågan hade intervjuer med deltagare i lokalt läroplansarbete
varit ändamålsenligt.

34

Någon form av tolkning ingår enligt Bergström och Boreaus (2005, s.21) i varje textanalys.
Komplexiteten av tolkningen beror dels på metoden och frågan man ställer till det empiriska
materialet, och dels förstås på textens karaktär. Då tolkningar görs räcker det inte bara med att
dra olika slutsatser baserat på texten, det sociala sammanhanget, avsändaren, mottagaren och
uttolkaren är också viktiga element att ta i beaktande då en tolkning görs.

4.5 Trovärdighet och tillförlitlighet
Validitet är ett begrepp som beskriver huruvida den metod som används i en undersökning
faktiskt undersöker det man avser. Men andra ord: hur väl besvarar resultatet
forskningsfrågan. Ett misstag som kan leda till att validiteten i en forskning får sig en törn är
om det finns brister i datainsamlingen. Trots att detta är en relevant fråga även för kvalitativ
forskning används termen validitet oftast då det rör sig om kvantitativ forskning. Vid
kvalitativ forskning talar man istället om trovärdighet och tillförlitlighet. Genom trovärdighet
och tillförlitlighet förklaras hur noggrann man varit under forskningsprocessen och vilka
aspekter man tagit särskild hänsyn till för att säkerställa kvaliteten på undersökningen.
Trovärdigheten och tillförlitligheten i en undersöknings står och faller med hur man gått
tillväga under datainsamlingen och analysen (Fejes & Thornberg, 2014, s. 219)
En utmaning i all vetenskaplig forskning består i att arbetsprocessen och resultatet bör
redovisas så objektivt som möjligt. (Eriksson Barajas m.fl. 2013, s. 69). Då dokument
analyseras bör man försäkra sig om att man inte endast väljer ut material som stödjer en idé
eller teori man vill bevisa. Eftersom denna forskning genomförs induktivt löper den inte
samma risk att låta teorier färga urvalet, men objektivitet är trots det ytterst viktigt under hela
processen. Det är viktigt att både redovisa och diskutera fakta som motsätter sig de resultat
och teorier man presenterar i anknytning till det empiriska materialet. Om man endast
undersöker valda bitar, leder det till en skevhet i materialet. Genom denna skevhet återges en
falsk bild av det dokument man undersöker. (Patel & Davidsson, 1991, s.56)
Innehållsanalys har också vissa metodologiska brister forskaren gör skäl i att ha i åtanke
under undersökningens gång. Förekomsten av vaga begrepp med skiftande innebörd som inte
är tydligt avgränsade kan påverka innehållsanalysens tillförlitlighet negativt. Bergström &
Boreaus nämner lämpligt nog begreppet demokrati som ett exempel på denna företeelse. Det
kan beroende på sammanhanget betyda allt från en målsättning som ska prägla skolans
verksamhet till ett politiskt styrelseskick. För att bedöma vilken betydelse ett centralt och vagt

35

begrepp har i ett visst sammanhang krävs stor kännedom av diskurserna i mediet. I dessa fall
kan manuell kodning av materialet vara ett sätt att stärka tillförlitligheten i undersökningen
(2005, s.80-81). Det mänskliga elementet är enligt Fejes och Thornberg (2009, s.32) både den
kvalitativa forskningens styrka och svaghet. Styrkan ligger i att man tolkar material genom
personliga erfarenheter, vilket leder till nya förståelser. Men eftersom forskaren själv är ett
verktyg i arbetet ställer denna metod krav på forskarens intellekt och kreativitet. Resultatets
kvalitet blir med andra ord beroende av forskaren. Ett kvalitativt forskningsarbete kan alltså
vara av hög kvalitet trots att en mänsklig faktor är inblandad i processen. Men det förutsätter
att man också håller analytisk distans till arbetet. (Ferejes & Thornberg 2009, s.219)

5. Resultat
Följande profiler med kategorier baserar sig helt och hållet på respektive ämnes innehåll i
GLGU 2014. De kommer att fungera som verktyg för materialinsamlingen, kategoriseringen
och som en av utgångspunkterna i analysen. I undersökningen kallas de för profiler.
Modersmålets multilitterära och demokratiska profil:
Förstå sin egen och andras kulturella identitet.
Vilja och kunna formulera och dela egna åsikter. Och göra det ansvarsfullt.
Förstå mediernas roll i samhället
Förstå olikheter, olika förutsättningar och jämlikhet i samhället genom valet av
litteratur
Utöva källkritik vid informationshantering.
Multilitteracitet som förmågan att kombinera symbolsystem och olika slags
information
Diskutera språkbruk utgående från etik, moral och yttrandefrihet.

Samhällslärans multilitterära och demokratiska profil:

Lära sig påverka. Förstå vilka kanaler som finns för påverkan.
Ta beslut genom att navigera mellan olika alternativ och kritiskt bedöma information.
Skönja demokratiska värden i ett pluralistiskt samhälle som har förståelse för olikhet
och respekterar jämlikhet och mänskliga rättigheter.

36

Läraren förklarar bilder, grafer och statistik.

5.1 Modersmål
Under denna rubrik beskrivs skillnaderna i modersmålsämnet mellan de olika läroplanerna.
Redogörelsen görs utgående från kategorierna.

5.1.1 Förstå sin egen och andras kulturella identitet
Läroämnet modersmål och litteratur har som uppdrag att (..) stimulera eleverna att bli
intresserade av (..) övrig kultur och bli medvetna om sig själva som kommunikatörer och
språkanvändare. Eleverna ska ges möjlighet att utveckla sin kreativitet och vidga sitt
vardagsspråk och sin textkompetens så att de med hjälp av lämpliga begrepp kan ge uttryck
för iakttagelser och fenomen och verbalisera sina egna tankar.
Undervisningen ska hjälpa eleverna att skapa sin språkliga och kulturella identitet i ett
mångkulturellt och medialiserat samhälle. (GLGU 2014)
I en tredjedel av de lokala läroplanerna utvecklas innehållet kring modersmålets uppgift att
lära elever förstå sin egen och andras kulturella identitet. Läroplanerna tar fasta på språkets
och läsningens betydelse för att uppnå insikter om identitet. I vissa läroplaner görs en
distinktion mellan att förstå sin egen och andras kultur. Tre av de sex läroplanerna lämnar bort
andras kultur och tolkar innehållet kring egen kultur. Vad som är egen kultur preciseras endast
i ett fall. Där är finlandssvensk identitet det som eleverna ska uppnå förståelse för. I en av
läroplanerna utvecklas metoderna för hur eleverna ska nå insikt om identitet genom att läsning
framhålls som ett viktigt verktyg. I två lokala läroplaner kombineras läsning med eftertanke.
Insikt om egen identitet uppnås då eleven relaterar innehåll och läsning till egna upplevelser
och erfarenheter. Att kunna relatera och se saker utgående från sina egna upplevelser och
uppfattningar kan ses som ett steg i ledet att bemyndiga eleverna att förstå sin uppgift som
aktiv deltagare i medborgarsamhället, enligt målsättningar uttryckta i GLGU 2014. En lokal
läroplan preciserar ett tredje steg, att identitetsformandet också bör ske genom att eleven
uttrycker sina åsikter i text. Med hjälp av denna metod ska eleven förstå språkets innebörd för

37

en individ. Några tolkning av vad denna innebörd kan vara eller vad denna förståelse kan leda
till ges inte.
Innehållet rörande identitetsformande sätter eleverna i en aktiv roll. De är subjekt som lär sig
genom att utforska, analysera, läsa och relatera, och i vissa fall också genom att producera
texter. Det är alltså främst metoderna som utvecklas i de lokala läroplanerna. De svarar på
frågan om hur undervisningen ska gå till. I en plan nämns vilka sorts texter eleverna ska
producera då de övar sig på och behandlar identitet i text. En metod som sticker ut i mängden
är ett besök till en dagstidning. Genom att utforska det omkringliggande samhället ska
eleverna i detta fall alltså uppnå insikt om egen kultur.
I flera lokala läroplaner där förståelse för identitet behandlas preciseras inte vad språket kan
betyda för individer eller hur denna förståelse kan uppnås. I dessa fall kan man tolka att denna
förståelse för identitet är en central målsättning.

5.1.2 Att vilja och kunna formulera och dela egna åsikter, och göra det
ansvarsfullt
Undervisningens uppdrag är att främja elevernas utveckling till aktiva och delaktiga
medborgare som kan motivera sina synpunkter och påverka sitt eget liv och det omgivande
samhället med hjälp av olika kommunikationsmedel. (GLGU 2014)
Eleverna lär sig att lyssna, argumentera, motivera sina åsikter och lösa problem genom
debatter, diskussioner och case. De tränar också på att leda en diskussion. Eleverna tränar
på att ta ställning genom att skriva blogginlägg och andra inlägg på sociala medier. (Lovisa,
Mörskom, Lappträsk)
I 13 av 18 lokala läroplaner har innehållet utvecklats om att vilja och kunna formulera och
dela åsikter. I samtliga fall nämns förmågan till argumentation som ett verktyg för att uppnå
detta. Om man gör en distinktion mellan att argumentera överlag, eller uttryckligen i tal, skrift
eller både tal och skrift visar det sig att i sex läroplaner betonas muntlig argumentation, i en
plan betonas skriftlig argumentation och i sex planer betonas både skriftlig och muntlig
argumentation. Att kunna motivera sin åsikt nämns som en vital del för förmågan att dela sin
åsikt.

38

I fråga om att argumentera i text är det insändare och andra argumenterade tidningstexter samt
inlägg på sociala medier och bloggar som främst lyfts fram som forum. Arbetssätten är både
produktion och analys av argumenterande texter. Genom att lära sig ta ställning till
undervisningsinnehåll ska eleverna lära sig att ta ställning i andra frågor i deras omgivning.
Uttrycksförmåga genom videor som till exempel reklam betonas i två exempel. I fråga om
muntlig argumentation nämns förmågan att lyssna aktivt eller beakta andras åsikter i åtta av
13 lokal läroplaner. För att öva muntliga åsiktsyttringar ska eleverna ta en aktiv roll och först
förbereda och sedan hålla ett anförande, ofta inför publik. I ett fall nämns olika
kommunikationsmiljöer eleverna ska öva sig att yttra sig i.
Det finns en antydan om att det finns vissa koder man behöver känna till för att uttrycka sig
eller delta i offentliga debatten. Detta syns bland annat i målsättningarna för
modersmålsundervisningen i Kristinestad och Kaskö.
“Att kunna anpassa sig enligt olika kommunikationsmiljöer,”
Dessa koder kan också vara bestämda begrepp, vars förståelse ger tillträde till debatten.
Metoder för undervisning i dessa begrepp uttrycks i Hangös lokala läroplan.
“Eleven lär sig använda lämpliga begrepp genom att analysera och tolka olika slag av
skönlitterära (t.ex. dikter), fakta- (t.ex. dagstidningar) och medietexter (t.ex. webbtexter,
reklamer, filmer).”

I enstaka fall nämns att förståelse för förhållanden mellan olika företeelser och i vissa fall
förståelse för hur affekt kan användas då man delar sin åsikt. Att kunna skilja mellan åsikt och
fakta nämns som en målsättning i GLGU 2014. En lokala läroplan lyfter fram förmågan till
denna distinktion som ett centralt innehåll.
I fråga om ansvarsfull kommunikation nämner flera läroplaner förmågan att lyssna. och
kommunicera i grupp med andra. En dimension av ansvar finns också i de läroplaner där
yttrandefrihet nämns som en central målsättning. Innehållet om yttrandefrihet har utvecklats i
en lokal läroplan. Där preciseras att eleverna utvecklas som språkanvändare då de får
information om yttrandefrihet.

39

Att kunna, alltså ha förmågan att uttrycka sin åsikt nämns mer än att vilja. Förmågan att
kunna uttrycka sig utvecklas, tränas och lyfts fram som målsättning. I ett fall ska
undervisningen erbjuda möjlighet till åsiktsyttring. En av de lokala läroplanerna behandlar
elevernas vilja att uttrycka sig. I det fallet ska lärmiljön stimulera eleven till att producera
information, huruvida åsikter i detta fallet är en form av information specificeras inte.
På det hela taget fokuserar tolkningarna på frågan om hur undervisningen ska genomföras ur
elevernas perspektiv. Däremot motiveras aldrig några tolkningar, och inga svar ges på frågan
om varför undervisningen ska genomföras på de valda sätten.

5.1.3 Förstå mediekultur
“Samarbete med lokala media t.ex. med lokala tidningar och lokalradio kan göras i mån av
möjlighet.” (Helsingfors)
“Eleverna tränar massmediegenrer genom att läsa och skriva: artiklar, notiser, insändare,
krönikor eller reportage.” (Lovisa, Mörskom, Lappträsk)
I 9 av 13 lokala läroplaner som överhuvudtaget behandlar mediekulturer i någon form nämns
tolkning, produktion eller såväl tolkning som produktion av medieinnehåll som sätt att förstå
mediekultur. Att tolka men inte producera medieinnehåll nämns som metod i fem fall. Att
producera men inte tolka nämns i ett fall. Att såväl tolka som producera medieinnehåll nämns
som metod i tre läroplaner. Tolkningarna fokuserar i stor utsträckning på frågan om hur
undervisningen ska genomföras och vad som ska ingå i undervisningen. Några svar på frågan
om varför vissa urval eller tolkningar gjorts kan inte hittas i undersökningsmaterialet.
Eleverna förstår alltså mediekultur genom att läsa, ta in och analysera medieinnehåll och i
vissa lokala läroplaner också producera alster som de som publiceras i medier. Både i fråga
om nyhets- och opinionsjournalistik. I två fall nämns analys av visuella komponenter i
medieinnehåll. Analysen föreslås i vissa fall grunda sig att man bekantar sig med utmärkande
drag för olika slags medieprodukter. Analysen kan också grunda sig i att studera medietexters
tillförlitlighet utgående från begrepp som källkritik, prograpanda, manipulering och
maktutövning. Frågan om hur skribentens motiv påverkar texten nämns som viktig

40

arbetsfråga i analysarbetet i en läroplan. Medieutbudet utanför skolan inkluderas i lärmiljön.
Studiebesök till lokala dagstidningar påbjuds eller lyfts fram som ett alternativ.
Tidningskunskap och massmediefostran, två begrepp som inte längre används i GLGU 2014
nämns utan att utvecklas.
I samband med informationsbehandling preciserar man ibland men inte alltid att digitala
källor ska ingå i valet av undervisningsmaterial. Även om begreppet informationskälla
visserligen inte exkluderar digitala medier är det notabelt att de de nya förutsättningar som
digitaliseringen inneburit för medielandskapet inte uttryckligen nämns särskilt ofta, varken i
nationella eller lokala läroplaner. I vissa fall preciseras att tidningstexter ska användas i
undervisningen. Begreppet sociala medier förekommer i två sammanhang i GLGU 2014. I
undersökningsmaterialet påträffas begreppet något oftare, tolv gånger. Nio av dessa rör
modersmålsundervisningen. Här ses sociala medier i alla fall utom ett som ett
kommunikationsmedel, ett sätt för elever att dela sina åsikter. I det sista fallet beskrivs inlägg
på sociala medier som något som kan utgöra föremål för analys och granskning.

5.1.4 Förstå olikheter, olika förutsättningar och jämlikhet i samhället
genom valet av litteratur
Motivationen och intresset stärks genom att man i undervisningen (...) låter eleverna göra
egna val och vara aktiva aktörer. Då skolan formar sina lärmiljöer och väljer
undervisningsmetoder inom läroämnet modersmål och litteratur ska elevernas olikheter, olika
förutsättningar och jämställdheten mellan könen beaktas. (GLGU 2014)
Inga lokala läroplaner har innehållet rörande ovanstående rubrik utvecklats eller
kontextualiserats. Formuleringar med koppling till jämlikhet i samhället förekommer i någon
mån, men inte uttryckligen utgående från litteratur. De tolkningarna analyseras därför under
kategorin Språk utgående från etik, människosyn och yttrandefrihet.

5.1.5 Utöva källkritik vid läsning och informationshantering

41

“Eleven utvecklar sin förmåga att söka, analysera och utvärdera information. Eleven lär sig
att utvärdera medietexters tillförlitlighet och att förhålla sig kritiskt till dem (t.ex.
propaganda, manipulering samt andra skriftliga metoder för maktutövning).” (Åbo)
16 läroplaner behandlar på något sätt utvecklat ämnet källkritik vid läsning och
informationshantering. Metoder som att läsa, tolka och analysera nämns i ungefär varannan
lokal läroplan. Övriga metoder som förekommer sporadiskt är att sammanfatta, jämföra,
organisera, strukturera information. Att producera egna texter som en metod för att utöva
källkritik nämns i tre läroplaner. En läroplan nämner en obligatorisk fackuppsats som en
övning i källkritik. Tolkningarna fokuserar alltså i hög grad på frågan om hur undervisningen
ska genomföras och i viss mån på vad som ska ingå i den. Frågan om varför vissa tolkningar
gjorts behandlas i enstaka fall. I Larsmo motiveras valet av text och filmanalys genom att de
utgör en viktig del av multilitteracitet.
“Filmanalys och tolkning av texter är en viktig del av det multilitterära.” (Larsmo)
Källkritik vid läsning eller informationshantering nämns uttryckligen i 12 läroplaner. Som
metoder för övning i källkritik nämns att ställa frågor till och utgående från texten, att
analysera perspektiv, personskildringar, tema och motiv, att reflektera över skribentens syfte
med texten, att identifiera propaganda, manipulering och maktutövning. Däremot nämns inte
besläktade begrepp som fejknyheter och troll. I sex lokala läroplaner nämns inte digitala eller
elektroniska källor eller digitala sökmotorer överhuvudtaget. I de övriga tio fallen talas om
källkritik eller analys av digitala källor eller webbtexter. Sociala medier nämns i en lokal
läroplan.
Olika omskrivningar eller besläktade begrepp till analys förekommer också. Att studera syfte
och andra begrepp som förekommer i GLGU 2014 som att bedöma tillförlitlighet i en källa
och ställa läsarkritiska frågor. Analys kopplas i Lovisa, Mörskom, Lappträsks läroplan
samman med begreppen tes, premiss, argument, motargument, fakta- och värdesatser,
värdeladdade ord.
Elva av sexton lokala läroplaner nämner övning i informationssökning. I hälften av
läroplanerna ges exempel för vilka sorts texter eleverna ska använda då de övar sig i
källkritik. Exempel på dessa är bland annat medietexter, tidningstexter, fack- och

42

skönlitteratur. I fem lokala läroplaner hittas formuleringar som betonar att man bör variera
källor. Att eleverna ska öva sig i källhänvisning nämns i sex lokala läroplaner.

5.1.6 Multilitteracitet som förmågan att kombinera symbolsystem och
olika slags information
Förstå fenomenet multilitteracitet (Korsholm)
Eleven handleds att fördjupa sin texttolkningsförmåga genom att läsa, analysera och tolka
olika texter såväl tryckta, elektroniska som audiovisuella.
Eleven söker information i flera olika källor och värderar ändamålsenligt vilken information
som är användbar och tillförlitlig. Hen analyserar texter som kombinerar bild, ljud och text.
Eleven kan reflektera över mål och metoder hos textförfattaren samt över verbala, visuella
och auditiva uttryck i texter. (Kyrkslätt)
Sju lokala läroplaner utvecklar eller behandlar i någon mån multilitteracitet. Två läroplaner
betonar förmågan att kombinera olika symbolsystem, men utan att multilitteracitet nämns
uttryckligen. I en plan lyfts läsning och tolkning fram som en viktig del av multilitteracitet.
Utgående från multilitteracitet kan olika begrepp med koppling till det vidgade textbegreppet
identifieras i de lokala läroplanerna; multimodala texter, multilitterära texter, multilitterär
produktion och multilitterärt läsande. Förekomsten av begreppet multimodal antyder att
läroplansförfattarna förstått multilitteracitetsbegreppet. I GLGU 2014 används termen Det
vidgade textbegreppet för att beskriva samma form av läskunnighet. De multimodala och
multilitterära texterna ska enligt läroplanerna fungera som material i undervisningen.
Multilitterär produktion och multilitterärt läsande är något eleverna ska öva sig på. I en lokal
läroplan lyfts kritisk informationssökning fram som en central del av multilitteracitet. Ett
tredje sätt att beskriva källor som går under de vidgade textbegreppet är att beskriva dem som
text-, bild-, ljud- och filmbaserade. Dylika formuleringar förekommer också i två av
läroplanerna. I en läroplan manas till medveten reflektion för hur olika former av information
kan användas för att gynna avsändarens målsättningar.
I samtliga sju lokala läroplaner är eleven subjektet som övar sig i och utvecklar sin
multilitteracitet. I den absoluta majoriteten av kommunerna användas begreppet utvärdera

43

endast i kombination med tillförlitlighet. Eleverna uppmanas alltså sällan att reflektera över
sitt lärande. Men i en läroplan nämns också att eleven ska utvärdera sin kompetens i
multilitteracitet. Det vill säga kritiskt granska sina förmågor. Tolkningarna fokuserar alltså
nästan uteslutande på hur undervisningen ska genomföras eller vad som ska ingå i den. I ett
fall motiveras metoden. Där nämns att läsningen ska ge bättre genremedvetenhet.

5.1.7 Språk utgående från etik, människosyn och yttrandefrihet
“Känna till nätetik. kunna tillämpa nätetik.” (Korsholm)
“Eleverna använder och analyserar språkliga strukturer, kulturella fenomen samt litteratur
inom olika genrer och medier i en mångkulturell omvärld.” (Sibbo)
I frågor med koppling till multilitteracitet som läskunnighet nämns olika former av analys
eller innehållsproduktion som huvudsakliga undervisningsmetoder. I etiska frågor om språk
framträder istället diskussioner som huvudsakligt arbetssätt. Eleverna handleds, övar sig och
lär sig om etik och yttrandefrihet. Trygghet och ansvar lyfts i en läroplan fram som etiska
utgångspunkter då eleverna befattar sig med medievärlden. Utan att läraren uttryckligen
nämns uttrycker dessa läroplaner ändå ett behov av närvarande lärare som hjälper eleven att
förstå då det kommer till filosofiska och etiska frågor. Detta kan kontrasteras med de många
tolkningar och metodbeskrivningar där analys framhålls. I tolkningarna som rör analyser blir
eleverna mer sällan handledda, formuleringarna uttrycker inte förekomsten av lärare som
finns i bakgrunden och hjälper till. I ett fall i de lokala läroplanerna beskrivs ändå analys som
metod för dessa något mer filosofiska lärandemålen. Enligt den ska analyser av språkliga
strukturer, kultur och litteratur göras i en mångkulturell miljö.
I en lokal läroplan utvecklas yttrandefrihet till tryckfrihet och föreningsfrihet. Att kunna
uttrycka sig utgående från en mångkulturell värld nämns i två lokala läroplaner. Etiska och
moraliska aspekter på språkbruk nämns i två lokala läroplaner. Men i dessa fall utvecklas eller
preciseras inte vilka moraliska och etiska aspekter som avses. Etisk webbkommunikation och
nätetik nämns i tre lokala läroplaner. Men inga av dessa tre föreslår några metoder för hur
undervisningen i nätetik ska gå till. Även här fokuserar tolkningarna nästan uteslutande på hur
undervisningen ska genomföras eller vad som ska ingå i den. I ett fall motiveras metoden. Där

44

nämns att kunskap om yttrandefrihet, upphovsrätt och etisk kommunikation utvecklar
eleverna som språkanvändare.

5.2 Samhällslära
Under denna rubrik beskrivs skillnaderna i samhällslära mellan de olika läroplanerna.
Redogörelsen görs utgående från kategorierna.

5.2.1 Lära sig och inspireras att påverka.
I 16 lokala läroplaner har man på något sätt utvecklat innehållet i fråga om hur eleverna ska
lära sig och inspireras att bli aktiva och delaktiga medborgare och påverka. Exempel på hur
det ska gå till är bland annat genom besök av eller hos lokala beslutsfattare eller andra
samhälleliga lokala funktioner, som till exempel kommungård eller tingsrätt. Detta lyfts fram
i fyra lokala läroplaner.

I tio av 16 lokala läroplaner betonas vikten av att eleverna lär sig om hur besluttsfattande
fungerar utgående från representativ demokrati, partipolitik och val. Att eleverna själva kan
fatta och motivera beslut nämns i sex läroplaner.

Praktiskt beslutsfattande i frågor som är angelägna för eleverna nämns som metod i tolv
läroplaner. Men tydliga skillnader kan skönjas i preciseringen av vilka dessa frågor kan vara.
Enligt fem lokala läroplaner ska eleverna lära sig att påverka genom elevkårer eller andra
former av beslutsfattande på skolan, som till exempel val av innehåll i undervisningen.. Enligt
fyra läroplaner ska eleverna lära sig att ta ansvar för sina egna liv genom aktiva val. Enligt tre
läroplaner ska eleverna lära sig om beslutsfattande genom att studera frågor eller olägenheter i
deras direkta omgivning. Ytterligare en variation som påträffas är att den här undervisningen
ska utgå från frågor som intresserar eleverna, med andra ord oberoende om de är i elevernas
direkta fysiska omgivning. I flera läroplaner beskrivs samhälleligt beslutsfattande som centralt
innehåll. Men då utan att uttryckligen nämna att det bör utgå från frågor som eleverna
uppfattar som aktuella för dem eller utspelar sig i elevernas fysiska närhet.

45

I tre läroplaner preciseras målsättningen med övningarna i beslutsfattandet. I ena läroplanen
ska de leda till att eleverna lär sig ta ekonomiska och etiska beslut. I andra ska övningen leda
till förståelse för hur olika val kan få konsekvenser för både det egna livet och samhället i
stort.aktiva, företagsamma och ansvarskännande

Hur medier kan användas för att skapa opinion eller hur till exempel insändare i tidningar
skapar möjligheter att påverka nämns i fyra lokala läroplaner. Sociala medier som kanal för
påverkan nämns i en läroplan.Tre läroplaner nämner kollektivt engagemang som
medborgarrörelser, fackföreningar eller andra föreningar som centralt innehåll eller verktyg
för påverkan.

Beslutsfattande kategoriseras i flera fall enligt lokalt, nationellt och internationellt. På lokal
nivå nämns kommun, stad, beslutsfattare, kandidater, kommungård, tingsrätt och
polisväsendet som studieobjekt. På nationell nivå finns, som tidigare nämnts fackföreningar,
partier och medborgarrörelser. Därtill nämns statsmakten som studieobjekt i en läroplan.
Globalt eller internationellt beslutsfattande nämns i fyra läroplaner, i en av dessa preciserar
innehållet till EU som studieobjekt.

Skrivelserna fokuserar uteslutande på hur eleverna lär sig att påverka. Begreppet inspiration
nämns aldrig uttryckligen även om studiebesök kan tolkas att fungera inspirerande.

Två lokala läroplaner nämner vikten av att eleverna blir aktiva medborgare utan att specificera
hur detta ska gå till eller vad som ska studeras.

5.2.2 Navigera källor och kritiskt bedöma information och medier.
Att följa med samhällsdebatt och mediernas rapportering med uttryckligen ett kritiskt
förhållningssätt nämns i tre läroplaner. I ett fall ska eleverna uppmuntras till detta. Enligt de
båda övriga beskrivs detta som en undervisningsmetod. I två läroplaner sägs att eleverna ska
följa med i nyhetsbevakningen, men i de här båda fallen nämns inte huruvida eleverna ska
förhålla sig kritiskt till bevakningen.
Undervisningen i samhällslära fokuserar i mindre utsträckning än modersmålet på frågan om
hur saker och ting ska läras ut. En stor del av läroplanerna tar sig endast an vad-frågan. I de

46

fall där metoder behandlas nämns analys frekvent. Två typiska sätt att ta sig an massmedier
och offentlig debatt syns nedan.

“Eleverna ska kontinuerligt följa med nyheter genom olika medier samt analysera och
diskutera aktuella frågor och händelser.” (Vanda)
Jämför med:
“Massmediernas betydelse, sociala medier.” (Karleby)
I sju lokala läroplaner utvecklas och preciseras innehållet om källkritik och -hantering i
samhällskunskap. Metoder preciseras i tre av dem. Förmåga till källkritik utvecklas enligt en
läroplan genom att läsa, tolka innehåll och dra slutsatser. Enligt en annan genom att lära sig
att analysera, diskutera, granska innehåll samt skriva egna argumenterande texter. Enligt en
tredje genom att jämföra källor mångsidigt och kritiskt och forma egna motiverade åsikter. I
denna tredje läroplan preciseras också vilka sorts källor som ska studeras, innehåll producerat
av myndigheter och ekonomiska aktörer.
Då källkritik som metod och mål breddas från samhällsdebatt och medier till källor rent
generellt utvecklas innehållet ytterligare i en läroplan. Enligt den ska förmågan till källkritik
uppnås genom att eleverna granskar vilka värden och intentioner som kan hittas i
informationskällor. Att på dylikt sätt försöka gå till botten med en textförfattares syften nämns
frekvent i tolkningarna i modersmålsämnet, men alltså endast en gång i materialet rörande
samhällslära.
Informationssökning och besläktade begrepp nämns i majoriteten, 16 stycken, av de
finlandssvenska kommunernas läroplaner. De flesta av dem betonar vikten av att använda sig
av olika källor, enstaka läroplaner exemplifierar vilka slags källor som bör ingå i
undervisningen.
Etiska ställningstaganden till debatt, aktuella frågor och nyheter nämns i två läroplaner. I en
av dessa i kombination med källkritisk nyhetsbevakning. I samma läroplan preciseras
metoderna som ska uppnå etisk beslutsförmåga. Enligt den ena ska eleverna lära sig se
kopplingen mellan beslut och konsekvenser.
Att eleverna ska kunna motivera sina åsikter beskrivs som en målsättning enligt två läroplaner
och som metod i en läroplan. Att eleverna ska kunna fatta självständiga beslut beskrivs som
målsättning i en läroplan.

47

5.2.3 Skönja demokratiska värden i ett pluralistiskt samhälle som har
förståelse för olikhet och respekterar jämlikhet och mänskliga
rättigheter
I tolv läroplaner hittas formuleringar som uttryckligen nämner jämlikhet, demokrati eller
pluralistiska samhällen. I sex av dem mycket kortfattat, med en mening eller enstaka ord. I de
här sex fallen kan två temaområden skönjas tydligt, minoriteter och invandring samt makt,
demokrati och diktatur. Dessa sex läroplaner svarar alltså i någon mån på frågan om vad
eleverna ska lära sig.
“Minoriteter. Demokratins motpol, diktatur” (Korsholm)
Metoder, det vill säga svar på hur frågan preciseras i fyra fall. Enligt en läroplan andra ska
eleverna jämföra människors ställning i olika samhällen. Det görs genom att man studerar
vilken synlighet olika aktörer och minoritetsgrupper åtnjuter i samhället. Enligt en andra ska
eleverna fördjupa sig i samhällsstrukturer. Enligt en tredje ska konstruktiva diskussioner föras
angående minoriteter och samhällsgrupper. I ett fall ska eleverna utforska begreppet jämlikhet
genom att studera både dess bakgrundsfaktorer och vad rasism och fördomar grundar sig i.
Läroplanerna uttrycker alltså att det finns strukturella orättvisor eller obalanser i samhället.
Baserat på formuleringarna kan de orättvisorna grunda sig i synlighet, folkmängd eller
diskriminering. Då eleverna ska lära sig att se och förstå orättvisorna framträder olika
analytiska grepp som den viktigaste metoden. Diskussioner förekommer också som metod.
Begreppet tolerans nämns i två läroplaner, jämlikhet nämns i två läroplaner, mångkulturalism
nämns i en läroplan. I alla ovanstående sammanhang utom ett nämns begreppen som
målsättningar. Med andra ord svarar de här tolkningarna främst på varför-frågan.
“Målet med undervisningen är att hjälpa eleverna att bli ansvarstagande, toleranta individer
som vågar delta och påverka samhällsbygget.” (Nykarleby)

5.2.4 Att kunna tyda bilder, grafer och statistik.
Två läroplaner utvecklar undervisningens riktlinjer i fråga om att tolka visuell information. I
den ena skrivs att bilder, film, kartor och diagram ska användas i undervisningen. Enligt den

48

andra ska kartor och tabeller användas i undervisningen. Att kunna tyda bilder tolkas alltså
som att kartor i form av visuell information ska ingå i undervisningen.
Man tar i båda läroplanerna ställning till materialet som ska användas och gör det utgående
från undervisningen. Diagram nämns i ena och tabeller i andra. Att just dessa former av
visuell information nämns är väntat. Samhällslära ska enligt GLGU 2014 bland annat
undervisa eleverna i ekonomi och lära dem att följa med nyhetsbevakningen, två sammanhang
där tabeller och diagram ofta förekommer. I en av läroplanerna nämns tabeller som ett verktyg
jämsides med digital teknik. Det utesluter inte att förmågan att kunna tyda tabeller och inte
bara använda dem skulle vara en del av undervisningsinnehållet. Men i så fall är den
innebörden implicit.
I undervisningen utnyttjas olika verktyg (t.ex.kartor, lärplattor, datorer, digitala hjälpmedel
och olika tabeller). (Vanda)

6 Resultatdiskussion
De elva kategorierna som extraherats ur GLGU 2014 diskuteras utgående från fyra rubriker.
Analysen redovisas utgående från dessa. Den första rubriken avhandlar strukturella skillnader.
De övriga tre fokuserar på innehåll. Av dem är den är den första Multilitteracitet som kritisk
läskunnighet. Under denna rubrik ingår kategorierna: Navigera källor och kritiskt bedöma
information och medier, Att kunna tyda bilder, grafer och statistik, Utöva källkritik vid
informationshantering, Multilitteracitet som förmågan att kombinera symbolsystem och olika
slags information.
Den andra rubriken är Multilitteracitet som förmågan att påverka. Här ingår följande
kategorier: Vilja och kunna formulera och dela egna åsikter och göra det ansvarsfullt samt
Lära sig påverka och förstå vilka kanaler som finns för påverkan.
Den tredje rubriken, Multilitteracitet för demokrati och jämlikhet inbegriper kategorierna
Förstå sin egen och andras kulturella identitet, Förstå olikheter, olika förutsättningar och
jämlikhet i samhället genom valet av litteratur, Diskutera språkbruk utgående från etik, moral
och yttrandefrihet, Skönja demokratiska värden i ett pluralistiskt samhälle som har förståelse
för olikhet och respekterar jämlikhet och mänskliga rättigheter.

49

Inledningsvis undersöker vi ändå vilka strukturella skillnader det finns mellan kommunernas
lokala läroplansarbete.

6.1 Strukturella skillnader
Begreppet multilitteracitet inbegriper såväl en informationstolkande dimension som en
demokratisk, mångkulturell dimension. Den här undersökningen visar att
modersmålsundervisningen i de lokala läroplanerna i första hand fokuserar på och utvecklar
metoder och material i fråga om multilitteracitet som förmågan att tolka, söka och värdera
information. Mångkulturella kommunikationssituationer nämns i vissa läroplaner. Men då
utan att utvecklas, konkretiseras eller tolkas. Då lokala läroplaner i samhällslära undersöks
syns samma resultat. Samhällsläran axlar ansvar i fråga om att lära eleverna källhantering,
analys och kritiskt förhållningssätt till information. Den mångkulturella dimensionen syns i
enstaka läroplaner då globalt eller internationellt beslutsfattande lyfts fram som centralt
innehåll. Skrivelserna i båda läroämnena uttrycker förekomsten av befintliga strukturer och
miljöer som eleverna behöver lära sig om för att verka i. I denna bemärkelse är det finländska
läroplansarbetet inte renodlat divergerande, men tydligt mer divergerande än
konvergerande. Med det menas alltså att det i viss utsträckning är de lokala omständigheterna
som avgör hur policyn implementeras.
Tidigare forskning av Palsa & Mertala visar att de finländska läroplaner som kontextualiserar
multilitteracitet oftare fokuserar på hur kompetensen ska läras ut än vad som ska läras ut och
varför. Och som tidigare konstaterats sätter GLGU 2014 elevernas aktiviteter i fokus. Båda
dessa påståenden stämmer in på undersökningsmaterialet gällande
modersmålsundervisningen. För även här placeras individen, det vill säga eleven i fokus som
aktivt subjekt. Eleven skriver, läser, förstår, reflekterar, anknyter och relaterar och i enstaka
fall utvärderar de också sig själva. Resultatet är väntat. Denna koppling mellan lärande som
drivs av elevernas aktivitet och deras självständighet uttrycks också ordagrant i läroplanen
(Utbildningsstyrelsen, 2014, s.16). Hardy och Uljens skriver att implementeringen av
mångsidiga kompetenser i nationella läroplanen har lett till en mer elevcentrerad
undervisning. Resultatet rimmar väl med Deweys pedagogiska teorier. Både i fråga om
elevernas autonomi som önskvärd målsättning och pragmatismen som gör gällande att
kunskap uppstår och utvecklas genom aktioner. Dessa poänger lyfts även fram som centrala i

50

finländsk läroplansteori. (Saari, Salmela & Vilkkilä, 2017). Frågan som kvarstår är vilket
sorts samhälle utbildningssystemet förbereder eleverna för. De centrala kompetenserna
springer enligt Saari, Salmela & Vilkkilä (2017) ur marknadsekonomins föränderliga
arbetskraftsbehov. Såväl GLGU 2014 som andra guider till utbildningsreformer av
Utbildningsstyrelsen betonar också att multilitteracitet är en kompetens för framtidens behov.
Det som karakteriserar den framtiden är enligt Utbildningsstyrelsens handlingar och
handböcker en osäkerhet (Hellgren & Granskog, 2018, s.21). Huruvida osäkerheten gäller
arbetslivet eller någon annan samhällelig funktion förblir osagt. Det gäller också
undersökningsmaterialet. Multilitteraciteten ses i tolkningarna i båda ämnena främst som en
kompetens som behövs för aktivt medborgarskap och autonomi i det egna livet.
I samhällslära kretsar innehållet ofta kring olika temaområden som lyfts fram som centralt
innehåll. I dessa temaområden förekommer en del begrepp som användes i tidigare nationella
läroplaner men inte längre i GLGU 2014. Det kan tolkas som ett försök att bygga broar
mellan etablerade och nya uppfattningar om ett ämne (Pietarinen et al. 2019). I enstaka
formuleringar är själva undervisningen subjekt. I de fallen är det alltså undervisningen som
ska åstadkomma det ena eller det andra. En tredje förekommande uppbyggnad är att eleverna
är aktiva subjekt, på samma sätt som i undersökningsmaterialet för
modersmålsundervisningen. I de lokala tolkningarna av samhällslära framträder vad-frågan
tydligare än hur och varför. Beträffande samhällslära fokuserar undersökningsmaterialet med
andra ord betydligt mindre på aktioner. Därför är den pragmatism som är så karakteristisk för
Finlands läroplan inte lika framträdande i samhällslära som i modersmål.
I någon mån styrs metoderna i de lokala läroplanerna av det som stipuleras i GLGU 2014. I
undervisningen i samhällslära ska eleverna till exempel lära sig att lyssna och diskutera, med
andra ord påbjuds kollaborativt lärande i GLGU 2014. De mångsidiga kompetenser i GLGU
föreskriver också vissa metoder, som till exempel analys av källor och olika former av
textproduktion (Utbildningsstyrelsen, 2014, s.22) Men de lokala läroplanerna erbjuder ändå
lärarna stora friheter i val av material och metoder.
Utöver de tydliga skillnaderna i hur de lokala tolkningarna formulerats mellan modersmål
och samhällslära, är ett annat tydligt resultat skillnaderna i omfattningen av tolkningarna.
Omfattningen av tillägg och tolkningar i modersmålet i de lokala läroplanerna är betydligt
större än tolkningarna i samhällsläran. Av de 31 kommuner som antingen självständigt eller i
samarbete med varandra formulerat lokala läroplaner för modersmål har 22 på något sätt

51

tillfört skrivelser med koppling till multilitteracitet och demokrati. Omfattningen av
omarbetningen bland de 22 kommunerna varierar stort. 19 av dem utvecklar mål, metoder,
innehåll. I de övriga tre har man tillfört enstaka meningar för att lyfta fram centralt innehåll i
stycken som i övrigt är ordagrant kopierade från GLGU 2014. I elva av kommunerna
behandlas minst fyra av de sju kategorierna för ämnets demokratiska profil. I fråga om
samhällslära har 23 kommuner utvecklat eller tolkat multilitteracitet. 16 av dem behandlar en,
två eller tre av kategorierna i ämnets demokratiska profil. Sju lokala läroplaner behandlar fyra
eller fem av kategorierna för ämnets demokratiska profil. Tolkningarna i 14 lokala läroplaner
omfattar sammanlagt fem eller färre meningar.
Några tydliga förklaringar eller mönster går inte att skönja i frågan om vilka kommuner som
satsat mer på sina lokala läroplaner. Om frågan angrips utgående från kommunernas
invånarantal kan vi visserligen se att stora kommuner som Åbo, Vanda och Kyrkslätt
producerat egna tolkningar i stor utsträckning. Men samtidigt har andra stora kommuner som
Helsingfors, Esbo och Vasa producerat väldigt kortfattade tolkningar eller inga alls. Mindre
kommuner som Larsmo, Vörå och Lovisa, Mörskom och Lappträsk har antingen på egen
hand eller gemensamt åstadkommit förhållandevis omfattande kontextualisering om man
jämför med de övriga kommunerna. Om frågan angrips geografiskt ser vi att det i varje
landskap finns kommuner som gjort ordentliga omarbetningar med många tokningar, en del
egna tillägg och tolkningar eller inga egna tolkningar alls. Baserat på resultatet kan man inte
heller påstå att kommuner med mer begränsade resurser skulle ha valt att begränsa sitt arbete
till valda delar av innehållet i GLGU 2014. Mindre kommuner som Vörå, Larsmo och
Kristinestad och Kaskö har åstadkommit läroplaner som behandlar undervisningen i
multilitteracitet utgående från flera perspektiv. Bland de kommuner där tilläggen representerar
färst kategorier i modersmål finns till exempel Helsingfors. I samhällslära har Helsingfors
samtidigt mer omfattande utvecklingar och tolkningar av ämnet. Att en läroplan har
omfattande tolkningar i ett ämne betyder med andra ord inte nödvändigtvis att det samma
gäller andra ämnen. Språket varierar också läroplaner emellan i båda samhällslära och
modersmål. Ett fåtal av dem sammanfattar centrala temaområden och undervisningsinnehåll i
punktform. De flesta är skrivna som löpande text.

52

6.2 Multilitteracitet som kritisk läskunnighet
Multilitteracitet omfattar som tidigare nämnts två dimensioner. Den ena fokuserar på
informationstolkande och olika former av läskunnighet. Den har i större utsträckning präglat
den finländska utbildningsdebatten. Generellt fokuserar de finländska läroplanerna i hög grad
på förmågan att tolka olika former av information via olika medier och använda informationsoch kommunikationsteknik. Det har bland annat konstaterats i en undersökning av Ruokamo
et al. (2016) och det stämmer väl in på undersökningsmaterialet, både gällande modersmål
och samhällslära. I fråga om utveckling och kontextualisering av källkritik och kritisk läsning
i modersmålsundervisningen väljer man oftast att specificera metod och vilka källor som ska
ingå i undervisningen. Som metod nämns analys frekvent i undersökningsmaterialet. I enstaka
fall preciseras ytterligare genom att vissa perspektiv som ska prägla analysen nämns. De valda
perspektiven kan i modersmålsundervisningen handla om att studera en texts grammatik. I
Kyrkslätt nämns till exempel språkliga strukturer.
“Eleven uppmuntras att använda, fördjupa och analysera språkliga strukturer, kulturella
fenomen samt litteratur inom många olika genrer och medier i en mångkulturell omvärld.”
(Kyrkslätt).
Undersökningsmaterialet som rör samhällslära fokuserar som tidigare nämnts i större
utsträckning på vad-frågan än frågor om hur och varför. Till de vanligaste tolkningarna och
tilläggen hör att vissa begrepp och innehåll valts ut. Dylika urval går att hitta i samtliga
läroplaner. De kan till exempel vara medborgerliga rättigheter, demokrati, minoriteter och
mediebegrepp som till exempel den tredje statsmakten. Detta går stick i stäv med Palsa &
Mertalas (2019) forskning som visar att utvecklingar av hur-frågan är vanligast beträffande
multilitteracitet. I teorikapitlet avhandlas utgående från Palsa & Mertalas forskning tre
möjliga förklaringar för varför lokalt läroplansarbete fokuserar på metoder. Den första handlar
om att definitioner och motiveringar till multilitteracitet i GLGU 2014 kan anses vara
tillräckliga. Den andra handlar om en ovilja att utveckla ett så komplext ämne som
multilitteracitet. Den tredje förklaringen gör gällande att läraren enligt finländsk traditioner
åtnjuter störst autonomi i fråga om undervisningsmetoder. De båda första förklaringarna
fungerar på resultatet rörande modersmål, där har man i huvudsak valt att fokusera på
metoder. Den tredje förklaringen fungerar på samhällslära eftersom hur-frågan får
förhållandevis lite utrymme i tolkningarna.

53

I GLGU 2014 betonas multilitteracitetens dimension som förmågan att tolka olika slags och
kombinationer av olika symbolsystem. Detta kallas ibland förmågan att tolka multimodal
information och ibland talas det om det vidgade textbegreppet. Förmågan att kombinera olika
symbolsystem i modersmålsundervisningen nämns i två läroplaner men då utan att själva
begreppet multilitteracitet eller andra besläktade etiketter nämns. Enligt GLGU 2014 ska
samhällslärans abstrakta karaktär beaktas genom att läraren undervisningen förklarar bilder,
grafer och statistik. Denna uppmaning i Grunderna för läroplanen förbises ändå av de flesta
lokala läroplaner. Om man undersöker förekomsten av andra källor än textbaserade inkluderar
endast två lokala läroplaner läskunnighet av symbolsystem eller visuell information som
tabeller eller kartor. I samhällslära lyfts kartor, tabeller och diagram fram som
undervisningsmaterial i två lokala läroplaner. Ingen av dem motiverar varför denna inklusion
gjorts.
Kotiainen & Kupiainens (2014) studier visar att många lärare har en begränsad förståelse för
begreppet multilitteracitet och i synnerhet vilka former av läskunnighet och symbolsystem
som bör prioriteras i undervisningen. I prioriteringsfrågor som rör vilka olika symbolsystem
som bör ingå i undervisningen uppfyller modersmålsämnet i de lokala läroplanerna alltså inte
den medierande funktion som Palsa & Mertala (2019) efterlyser i sin forskning. Då
multilitteracitet i lokala läroplaner analyseras utgående från dess instrumentella funktioner är
det anmärkningsvärt att begrepp som teorin (Kotiainen & Kupiainen, 2014) visar att många
lärare har svårt att förstå sällan förklaras. En lärare som läser Korsnäs och Malax läroplan kan
visserligen se att mulitlitterära texter ska ingå i undervisningsmaterialet i modersmål. Men
någon förklaring på vad en multilitterär text är ges i detta fall inte. I den bemärkelsen
förutsätter formuleringarna förkunskap av läsaren, också beträffande terminologi som
bevisligen uppfattas som svåra.
Begreppet informationsteknik används i sammanhang som rör de nya villkor som
digitaliseringen inneburit för informationshanteringen. Liksom för övriga källor påbjuder de
lokala läroplanerna kritisk analys då informationsteknik används. Begreppet sociala medier
ses i de flesta fallen som ett kommunikationsmedel, ett sätt för eleverna själva och för andra
att dela sina åsikter. I tolkningarna behandlas sociala medier aldrig uttryckligen utgående från
källkritik eller andra analytiska grepp. Med tanke på att forskning i allt större utsträckning
betonar de sociala mediernas roll både för att påverka och påverkas förväntades de utgöra ett
starkare fokusområde för läroplansarbetet. Inte minst då både Facebook och Youtube, båda
sociala medier som används för påverkan, funnits i över tio år då GLGU 2014 togs i bruk.

54

Dessutom är den uttryckt målsättning i nationella läroplanen att eleverna ska lära sig använda
digital teknik.
Det görs få distinktioner mellan olika typer av digitala genrer i de lokala läroplanerna.
Bloggar och sociala medier nämns. Det verkar finnas en större genremedvetenhet för
traditionell media. Tidningstexter som reportage, insändare notiser, krönikor och artiklar och
kommersiellt material som reklam är både föremål för analys och produktion i många lokala
läroplaner. Här aktualiseras Spillane et al. (2002) forskning om realisering av
utbildningspolicy. En förklaring till varför läroplanerna i mindre utsträckning tolkar innehållet
rörande informationskällor som tillkommit genom digitaliseringen är att lärarnas befintliga
attityder och kunskaper som får konsekvenser för meningsskapandet. Läraren kopplar
reforminnehåll om till exempel elevcentrerad undervisning eller multimodal information till
befintliga kunskapsscheman som i dessa fall fokuserar på för läraren välbekanta medier.

6.3 Multilitteracitet för mångkultur, demokrati och jämlikhet
I två av de finlandssvenska kommunernas läroplaner för modersmålet utvecklas
multilitteracitetens mångkulturella dimension. Det vill säga förmågan att kommunicera i
sammanhang där alla deltagare inte delar samma kulturella och etniska bakgrund. I de
läroplanerna betonas förmågan att uttrycka sig i mångkulturella samhällen och förmågan
analysera medier i en mångkulturell värld. I ett fall tolkas kulturbegreppet annorlunda. Här
lämnas begreppets kosmopolitiska dimension bort. Skärningspunkten mellan läskunnighet å
ena sidan och kultur och jämlikhet å andra sidan förbises och läroplanen fokuserar istället på
mediekultur. Med andra ord underlåter den absoluta majoriteten av de lokala läroplanerna att
utveckla multilitteracitetens mångkulturella dimension, som enligt forskningen ändå har en
framträdande roll då ämnet behandlas internationellt. I de båda fall där mångkulturella miljöer
nämns blir resultaten dessutom svåra att tyda.
“Eleven övar sig i att uttrycka sig självständigt, i grupp och som en del av gruppen samt i en
mångkulturell miljö. Eleven utvecklar sitt sätt att uttrycka sig vid olika
kommunikationstillfällen, också i en mångkulturell omgivning” (Åbo)
Man påbjuder med andra ord en viss lärmiljö, i detta fall en mångkulturell miljö, i enlighet
med multilitteracitetens bredare definition. Det finns här en antydan om att utbildningsmiljön

55

har betydelse för att uppnå de önskvärda målsättningarna. Men samtidigt underlåter
läroplanerna att fördjupa genom att motivera valet av miljö eller specificera metoder eller
mål. Enligt Gunnar Berg (2003) leder förekomsten av vaga formuleringar i
utbildningspolitiska dokument att lärarens didaktiska funktioner blir viktigare. En slutsats
som kan dras av detta undersökningsarbete är att man i lokalt läroplansarbete i stor
utsträckning reproducerar nationella riktlinjer i fråga om den mångkulturella dimensionen av
undervisningen. Snarare än att rekonstruera innehållet för en ny nivå i det pedagogiska
ledarskapet från nationell till lokal nivå, vilket enligt Utbildningsstyrelsen (2019) är ett av de
viktigaste målen för det lokala läroplansarbetet. Uljens & Rajakaltio (2017) och Ruokamo et
al. (2016) konstaterat att samhällelig solidaritet och kulturell mångfald är tydligt uttryckta
värderingar inom pedagogiskt ledarskap i Finland, också därför förväntades
undersökningsmaterialet innehålla fler tolkningar av ämnet.
Undersökningsmaterialet erbjuder också sparsam fördjupning och mediering i fråga om
språkets innebörd för individer. I likhet med det som nämns i teorikapitlet ansåg Ranciere att
information måste tolkas utgående från sitt kulturella sammanhang eftersom att det kan finnas
ett glapp mellan det som sägs och det som avses. Kulturell identitet är också ett kärnområden i
modersmålets demokratiska profil som för den här undersökningen koncentreras och
extraherats ur GLGU 2014. Och kulturell identitet måste förstås ha en betydelse för
kommunikation i mångkulturella miljöer. Men i endast en lokal läroplan behandlas språkets
innebörd för individen. Och i det fallet som en målsättning, metoder för hur denna förståelse
ska uppnås utvecklas inte.
“Eleven förstår i någon mån språkets och modersmålets innebörd för en individ.” (Vanda)
Om vi betraktar tolkningarna av multilitteracitetens plats i modersmålsämnet utgående från
antagandet att lärandemål om etik, yttrandefrihet är mer filosofiska än till exempel
lärandemålen för källkritik, kan det också konstateras att lärarens närvaro syns tydligare i
läroplanerna då det rör sig om mer filosofiska frågeställningar i undervisningen. Med andra
ord, då multilitteracitetens instrumentella funktioner avhandlas är eleven subjektet som
skriver och analyserar, möjligen är avsikten att det görs med lärarens stöd men i så fall är
detta inte uttryckt i tolkningarna. Då multilitteracitetens mer filosofiska dimensioner
avhandlas nämns oftare att eleverna handleds eller att lärandet drivs av diskussioner. Samma
fenomen syns inte lika tydligt i samhällslära eftersom eleven, i likhet med det som redan
konstaterats, mer sällan är aktivt subjekt i tolkningarna som rör detta ämne. Enligt

56

pragmatismen förutsätter kunskap erfarenhet genom olika aktioner, Dewey skriver om
problemlösning. Såväl ledda diskussioner som mer eller mindre självständiga analyser för att
förstå ett fenomen som till exempel demokrati, faller under Deweys teori för undervisning
genom problemlösning.
I någon mån förekommer vaga begrepp som kan tolkas på olika sätt i
undersökningsmaterialet. Strukturer nämns i flera läroplaner. Det är dels ett ord som används
för att åskådliggöra vem som har makten och vem som saknar den i ett samhälle. Och dels ett
ord som helt enkelt kan användas för att beskriva hur beslutsfattandet går till och vilka
institutioner som finns i Finland. Formuleringarna förtäljer inte om det är den ena, den andra
eller båda definitionerna som eleverna ska utgå från i analysen.
Pietarinen et al. (2019) undersökte meningsskapande i lokalt läroplansarbete genom att
intervjua personer som deltagit i arbetet. Det visade sig att man i arbetet valt att prioritera
vissa frågor och förbise andra. Resultatet i den här undersökningen visar också att vissa
temaområden förbisetts på lokal nivå. Resultatet är genomgående för
undersökningsmaterialet. I modersmålsämnet är frågan om litteraturval utgående från
jämlikhet och demokrati ett sådant område. I samhällslära är mångkultur i någon mån ett
sådant område. Begreppet mångkulturalism påträffas två gånger i undersökningsmaterialet för
samhällslära. I likhet med andra centrala begrepp som till exempel yttrandefrihet lyfts
mångkulturalism i detta sammanhang fram som ett undervisningsmål, utan att utvecklas.

6.4 Multilitteracitet och förmågan att påverka
Då vi tittar på vilka dimensioner av multilitteracitet som framträder i undersökningsmaterialet
ser vi utöver multilitteracitetens informationstolkande och mångkulturella dimension också en
medborgerlig dimension. Den blir tydlig genom att GLGU 2014 också uttrycker en förväntan
om att skolan genom multilitteracitet ska undervisa eleverna i demokratisk samhällsordning.
Frågan om hur denna förväntan ska realiseras ges i någon form utrymme i de flesta lokala
läroplaner. Då den tolkas lokalt fokuserar modersmålsundervisningen i de flesta fallen på att
ge eleverna verktyg för att delta i demokratiska processer genom att kunna formulera, dela
och motivera åsikter, det vill säga ge dem verktyg för att utöva medborgerliga rättigheter och
yttrandefrihet. I samhällsläran blir denna dimension mest framträdande genom undervisning i
demokratiskt beslutsfattande. Fokus läggs i båda ämnena i stor utsträckning på att förstå de
kanaler och medier som existerar för samhällelig påverkan och att kunna använda dem. Den

57

kunskapen ska delvis uppnås genom muntliga och skriftliga övningar. Med andra ord ska
eleverna lära sig hitta sin röst genom att härma gällande praxis för samhällelig påverkan, som
till exempel debatter. Här finns alltså likheter med Rancieres teorier om hur man får en röst
för att påverka i ett samhälle, att det kräver en viss förförståelse för kulturen och mediet.
GLGU 2014 placerar som tidigare nämnts elevernas aktiviteter i fokus. Även i de lokala
läroplanerna sätter formuleringarna individer, det vill säga eleven i fokus som aktivt subjekt.
Eleven skriver, läser, förstår, reflekterar, anknyter och relaterar. Vissa värderingar lyfts
visserligen fram som målbilder för undervisningen, till dem hör demokrati, multikulturella
samhällen. Partipolitik lyfts fram i flera sammanhang. I denna bemärkelse är tanken
framträdande om att kommande generationer genom skolsystemet ska bära upp demokratin.
De lokala läroplanerna erbjuder lärarna stora friheter i val av material och metoder. Enligt
Kimitoöns läroplan ska eleverna till exempel kort och gott “Öva sig i färdigheter som behövs
för påverkan”. Motsvarande skrivelser hittas i de flesta lokala läroplaner. Ytterligare
fördjupningar görs ibland. Som till exempel i Korsholm där statsskicket diktatur i egenskap av
motpol ska fungera som en av nycklarna till att förstå demokratin. På motsvarande sätt
beskrivs i enstaka fall metoder då olika strukturer i samhället fungerar föremål för analys.
Andra urval görs i fler läroplaner. Beslutsfattande i riksdag, regering och av presidenten
nämns till exempel aldrig explicit i GLGU 2014. Men i de flesta läroplaner lyfts de fram com
central innehåll.
Som helhet präglas både GLGU 2014 och de lokala läroplanerna av demokratiska
värderingar. Men då de lokala läroplanerna undersöks utgående från kategorierna som
sammanfattats ur GLGU 2014 blir det tydligt vissa kommuner i större utsträckning än andra
låter de demokratiska idealen prägla de praktiska instruktionerna i ämnesundervisningen.
Under kategorin “Lära sig och inspireras att påverka” ser vi hur man i två kommuner gått
tillväga i fråga om undervisning i samhälleligt beslutsfattande.
“Skolans och kommunens demokratistruktur klargörs genom att man följer med för eleven
relevanta frågor och hur besluten fattas.” (Vörå)
Jämför med:
“Rösträtten och demokratiska påverkningsmöjligheter”. (Malax, Korsnäs)
I följande exempel syns samma fenomen då den lokala läroplanen i Åbo jämförs med
motsvarande dokument i Pargas. I Åbo motiveras prioriteringen av undervisning i

58

yttrandefrihet tydligt, den gör nämligen att eleverna utvecklas som etiska språkanvändare. I
Pargas motiveras inte prioriteringen.
”Eleven utvecklas som språkanvändare också ur en etisk synvinkel genom att få mer
information om yttrandefrihet.” (Åbo)
“Diskutera yttrandefrihet.” (Pargas)
Ett sätt att tolka skillnaderna är att de demokratiska idealen kan utläsas tydligare som en
prioritering i de lokala läroplaner där olika val och metoder motiveras. Eftersom Vörå i sin
lokala läroplan inkluderar skolans demokratiska struktur och frågor som berör eleverna blir
den demokratiska läroplanskoden tydligare än i Malax och Korsnäs. Även om de sistnämnda
kommunernas skrivelse i stor utsträckning tangerar Vörås läroplan. I de planer där de
demokratiska begreppen varken nämns eller utvecklas eller metoden motiveras blir det ännu
svårare att upptäcka denna läroplanskod och därför kan den uppfattas den som lägre
prioriterad.
Förmågan att bilda sig och dela med sig av sina uppfattningar är som sagt ett område där
analysmaterialet erbjuder viss konkretisering. För att anknyta till Rancieres teorier (2004,
s.51) tolkas förmågan att dela sina åsikter som en målsättning som kan uppnås genom
bestämda kunskaper och kulturell förståelse. I fråga om metoder för att uppnå den förståelse
som krävs för att påverka och delta i forum finns tolkningar i de flesta läroplaner. Exempel på
metoder är att öva sig i att skriva och tolka insändare, delta i muntliga debatter och möten och
öva på retorik. Om man kontrasterar detta resultat med förekomsten av formuleringar kring
identitet kan man alltså konstatera att man i de lokala läroplanerna valt att utveckla förmågan
att uttrycka sig genom praktiska övningar. Medan den mer filosofiska frågan om vad språket
innebär för individer i flera fall förbises.
I likhet med både Deweys pedagogiska teori och GLGU 2014 betonar de lokala läroplanerna
alltså elevernas möjlighet att bli individer som kan forma framtida samhällen. Målbilder i
form av önskvärda karaktärsdrag är bland annat att eleverna ska bli aktiva, ansvarskännande,
toleranta.
Demokratiska perspektiv som rör de maktstrukturer som Ranciere (2004) lyfter fram, till
exempel frågan om vem det är som talar, skriver, ges utrymme, nämns inte i någon läroplan.
Litteraturanalys nämns i de flesta läroplaner. Men ingen av dem ger någon direkt uppmaning
att använda litteraturval för att undersöka strukturer eller ojämlikheter i samhället. Detta är

59

något som både pragmatisk och nypragmatisk läroplansteori påbjuder. Undersökningen natur
gör att vi inte får något svar på vad det beror. Om denna brist kan ha något att göra med att
Finlands skolsystem präglas av decentralisering och att lärarna har stora möjligheter att
självständigt planera undervisningen inom ramen för läroplanerna (Hardy & Uljens, 2018, s.
62). Men eftersom de lokala läroplansarbetet av Utbildningsstyrelsen ses som ett viktigt
medierande och konkretiserande dokument av utbildningspolicyn från nationell till lokal nivå,
är det värt att notera att inte en enda av de lokala läroplanerna som utgör föremål för analysen
på något sätt utvecklar innehåll kring medvetet litteraturval för att belysa ojämlikheter.
John Deweys teorier om utbildning där skolan fungerar som ett demokratiskt minisamhälle
finns närvarande i ett fåtal av de lokala läroplanernas avsnitt om samhällslära. I Vörå studeras
skolans demokratiska struktur. I Vanda deltar eleverna i utformningen av undervisningen. I
vissa fall nämns elevernas möjligheter att påverka sin näromgivning men utan att specificera
huruvida skolans verksamhet utgör en del av elevernas direkta omgivningen. Ett vidgat
demokratibegrepp i John Deweys anda, där eleverna uttryckligen ges möjlighet att delta i de
beslut som utformar undervisningen går inte att skönja i någon form i
undersökningsmaterialet rörande modersmålsundervisningen. I samhällslära nämns elevkårer
eller annat beslutsfattande i skolan i fem lokala läroplaner.
Sammanfattningsvis är det utgånde från denna undersöknings syfte befogat att lyfta fram att
undersökningsmaterialet i modersmålsämnet, i större utsträckning än samhällsläran,
kontextualiserar frågan om hur undervisningen ska utformas. I fråga om innehållsmässiga
skillnader kan kan vi vidare konstatera att de lokala läroplanerna i stor utsträckning
reproducerar nationella riktlinjer i fråga om den mångkulturella dimensionen av
undervisningen. Funktionen att rekonstruera innehållet från nationell till lokal nivå är mindre
framträdande för de mångkulturella dimensionerna. Däremot har gjort man mer omfattande
rekonstrueringar i fråga om multilitteracitetens analytiska och medborgerliga funktioner. Det
blir tydligt genom att elevernas förmåga att bilda och dela åsikter och delta i beslut nära dem
betonas på lokal nivå. En tredje poäng att lyfta fram är att de pragmatiska och nypragramtiska
teorier kan tydligare skönjas i modersmålsämnet än i samhällslära. Detta då elevernas aktivitet
i högre utsträckning betonas i modersmålet.

60

7 Sammanfattande diskussion
Den sammanfattande diskussionen utgår från tre perspektiv. Inledningsvis redogörs för de
huvudsakliga dragen i resultatet under rubriken Avslutande diskussion. Därefter granskas
metoden och utförandet under rubriken Metoddiskussion. Avslutningsvis erbjuds förslag för
hur denna undersökning kunde användas som underlag för fortsatt forskning. Det görs under
rubriken Förslag till fortsatt forskning.

7.1 Avslutande diskussion
Kotiainen & Kupiainen (2014) skriver att det i fråga om lärarnas kompetens i multilitteracitet
finns stora skillnader skolor emellan. Eftersom denna undersökning inte utforskar orsakerna
bakom variationerna i de lokala läroplanerna kan vi inte vidimera den tesen. Men baserat på
omfattningen och kvaliteten av de lokala tolkningarna kan vi i alla fall konstatera att det finns
stora skillnader mellan kommunerna beträffande vilket stöd den lokala läroplanen kan erbjuda
lärare i utformningen av undervisningen.
Grunderna för läroplan för den grundläggande utbildningen, GLGU 2014, har en uttalad stark
demokratisk förankring, både i fråga om hur läroplanen arbetats fram och sett till innehållet.
De lokala läroplanerna har i stor utsträckning utformats enligt samma anda. Ideal som
demokrati, jämlikhet, yttrandefrihet och mångkulturalism förekommer i en del av dem.
Metoder för hur en önskad förståelse för dessa ideal ska uppnås genom kompetensen
multilitteracitet preciseras och tolkas lokalt i flera fall.
En sammanfattande jämförelse inom och mellan ämnena i det material som togs med i
undersökningen åskådliggör skillnader och likheter i kommunala tolkningar i de lokala
läroplanerna. Till att börja med är multilitteracitetens informationstolkande dimension
framträdande i båda ämnen i de flesta lokala läroplaner. Källhantering och källkritik lyfts
också fram i någon form i de flesta läroplanerna i båda ämnena. Det samma gäller begrepp
med koppling till demokrati som förekommer i stor grad i båda ämnen och i många
kommuner. Men en stor skillnad är att de ofta tolkas som centralt innehåll i samhällslära och i
modersmålet i större utsträckning integreras i metoder. Det vill säga svarar på frågan om hur
undervisningen ska genomföras. Det innebär att eleverna i modersmålet i första hand ska lära
sig om och för demokrati genom olika former av problemlösning enligt Deweys pragmatiska

61

teorier. Aktiviteterna kan vara reflektion, textproduktion, läsning, diskussion, analys. Då de
lokala läroplanerna i samhällslära istället fokuserar på frågan om vad som ska läras ut kan
resultatet tolkas som att undervisningen blir mer passiv ur elevernas perspektiv. Pragmatisk
pedagogisk teori är alltså mer framträdande i modersmålsundervisningen. Med det sagt
hindrar inget att lärarna som åtnjuter stor autonomi utformar undervisningen från eleverna
som aktiva subjekt, i enlighet med målen för GLGU 2014.
Om vi för ett ögonblick endast fokuserar på modersmålsundervisningen ser vi att läraren
starkare är närvarande i tolkningar som rör multilitteracitetens mer filosofiska sidor. I fråga
dessa filosofiska aspekter uttrycks en starkare förväntan på kollektivt lärande. Detta blir
tydligt genom tolkningar som gör gällande att eleverna handleds i det ena eller diskuterar det
andra. Då det kommer till multilitteracitetens instrumentella sidor uttrycker tolkningarna
metoder som visserligen inte utesluter lärarens eller de övriga elevernas delaktighet i
lärandeprocessen. Men denna delaktigheten uttrycks rakt ut mer sällan. Här är det eleverna
som når insikter och kunskap genom sitt eget arbete. Denna slutsats kan inte i samma
utsträckning implementeras på samhällslära eftersom tolkningarna beträffande det ämnet
oftast behandlar centrala målsättningar och därigenom saknar aktivt subjekt.
Skillnader i utformningen mellan samhällslära och modersmål innebär också att förmågan att
identifiera en upphovsmakares bakomliggande intentioner och motiv framhålls tydligare i
tolkningarna av modersmålsämnet. I samhällslära hittas motsvarande innehåll endast i en
läroplan. Förmågan att göra denna analys lyfts fram i teorin som en viktig del av
multilitteracitet och av att bedöma både digitala och analoga källors tillförlitlighet.
Ytterligare en slutsats av den här studien är att man i lokalt läroplansarbete i stor utsträckning
reproducerar nationella riktlinjer i fråga om den mångkulturella dimensionen av
undervisningen. Medan man i större utsträckning utvecklar och konkretiserar innehåll i
anslutning till multilitteracitet och informationstolkning. Detta resultat understöds också av att
innehållet i GLGU 2014 som rör jämlikhet mellan könen också reproducerats i de lokala
läroplanerna. Ingen av de kommuner vars läroplaner fungerat som undersökningsmaterial
utvecklar jämställdhetsbegreppet som en del av modersmålsundervisningen.
De största innehållsmässiga likheterna rör tolkningarna av källhantering och källkritik. Detta
är ämnen som tolkas i de flesta kommuner och i båda ämnena. Analys och former av
reflekterande läsning påtalas i de flesta kommuner och sammanhang. Tolkningarna påvisar en
bred genremedvetenhet rörande analoga källor. De tydliggör också att de bland lärarna finns

62

förståelse för vilka analytiska grepp som kan komma till användning i undervisning i
källhantering och -kritik.
Begrepp som källor, information, texter och material används ofta i de lokala läroplanerna och
de kan både omfatta digitala och analoga källor. I vissa läroplaner preciseras att digitala källor
ska ingå i valet av undervisningsmaterial. Valet av informationskällor exkluderar alltså inte
digitala medier. Men med tanke på att forskning i allt större utsträckning betonar de sociala
mediernas roll både för att påverka och påverkas förväntades de utgöra ett starkare
fokusområde för läroplansarbetet. Inte minst då både Facebook och Youtube, båda sociala
medier som används för påverkan, funnits i över tio år då GLGU 2014 togs i bruk. Begreppet
sociala medier förekommer i två sammanhang i GLGU 2014. I analysmaterialet påträffas
begreppet tolv gånger. Nio av dessa rör modersmålsundervisningen. Här ses sociala medier i
alla fall utom ett som ett kommunikationsmedel, ett sätt för elever att dela sina åsikter. I det
sista fallet beskrivs inlägg på sociala medier som föremål för analys och granskning. I
undervisningen i samhällslära nämns sociala medier tre gånger. I ett fall ska deras roll i
samhället utforskas, i två fall lyfts de fram som centralt innehåll, men utvecklas inte utöver
det. Med andra ord är det en majoritet av läroplanerna som inte behandlar sociala medier.
Begrepp som frekvent förekommer i teorier om digital mediekonsumtion saknas. Exempel på
sådana uttryck är konfirmeringsbias och fejknyheter.
Begreppet multilitteracitet nämns i undantagsfall och förklaras aldrig, trots att det är ett av sju
huvudteman GLGU 2014 och att det enligt tidigare forskning är ett av de relevanta begreppen
som många lärare har begränsad förståelse för.
I fråga om demokratisk bildningsteori preciserar läroplanerna i vissa fall enligt pragmatisk
och nypragmatisk läroplansteori utgående från tesen att skolan bör fungera som ett
demokratiskt minisamhälle. Det vill säga genom att till exempel inkludera eleverna i valet av
undervisningsmaterial och andra beslutsprocesser i skolan. Det gäller både modersmål och
samhällslära. Precis som forskning om finländskt läroplansarbete redan vidimerat är förutom
curriculum traditionen också bildung traditionen närvarande i läroplanerna. Tolkningarna
uttrycker inte någon önskan om att odla nationell kultur. Men nog en önskan om att göra
eleverna till fria och autonoma individer. Ur ett Rancierskt perspektiv uttrycker de dessutom
behovet av att förstå den kultur man vill delta i och påverka.
Beträffande de stora variationerna i omfattningen av tolkningarna mellan kommunerna, ifall
lokala läroplanerna ska ha den medierande funktion mellan utbildningspolitiska nivåer som

63

Palsa & Mertala (2019) beskriver, är det många dokument med sparsamma tillägg som inte
håller i måttet. De fokuserar ofta på sinsemellan olika aspekter av multilitteracitet och
demokrati. I kombination med varandra kunde de uppnå tillräcklig omfattning för att ha en
medierande funktion. Men var för sig är de allt för smala för att ge läsaren användbara
tolkningar av målen för Multilitteracitet i GLGU 2014. Frågan kvarstår om vad de stora
skillnaderna beror på. De tidigare undersökningar som redan avhandlats flera gånger föreslår
att det antingen kan bero på en tillfredsställelse med GLGU 2014, en rädsla för att befatta sig
med ett komplext ämne som multilitteracitet. (Palsa & Mertala, 2019). Eller en vilja att
bibehålla lärarnas autonomi (Saari, Salmela & Vilkkilä, 2017).
Med allt detta sagt är ett betydande resultat de stora skillnaderna kommunerna emellan, att
många läroplaner endast behandlar multilitteracitet ur begränsade perspektiv, eller inte alls.
Samtidigt som ett mindre antal kommuner producerat läroplaner där de flesta eller rent av alla
huvuddrag av multilitteracitet för demokrati som uttrycks i GLGU 2014 utvecklas eller tolkas.
Detta gäller både undervisningen i modersmål och samhällslära.

7.2 Metoddiskussion
Undersökningen fokuserade på att synliggöra variationer i materialet och inför analysfasen
var hypotesen att alla lokala läroplaner var unika dokument skrivna av lärare i varje enskild
kommun. Det antagandet visade sig vara felaktigt då det tidigt i fasen för materialinsamlingen
stod klart att många kommuner valt att kopiera GLGU 2014. Antingen rakt av, eller med vissa
redigeringar. Försök till analyser och slutsatser baserade på hur dessa redigeringar genomförts
föreföll ungefärliga och inte tillförlitliga. Därför exkluderades de helt och hållet från analysen.
Genom att endast analysera tillägg i de lokala läroplanerna erbjuds vi inga svar på frågan om
varför de som utformat de lokala versionerna i vissa fall nöjt sig med att ordagrant kopiera
text och formuleringar från GLGU 2014, eller bara göra korta tillägg. Dessa kopierade texter
har inte tagits med i undersökningsmaterialet och även om de gjort det hade vi inte fått reda
på varför man valt att kopiera text utan att utveckla innehållet.
Kvalitativ innehållsanalys, det vill säga en undersökning av variationer i tolkningar lämpade
sig väl med tanke på undersökningens syfte. Korta kvantitativa redogörelser för olika mönster
och förekomster i undersökningsmaterialet inkluderades också eftersom de framträdde tydligt
under analysen och utgör ett intressant tillskott till resultatet.

64

De många modellerna underlättade analysarbetet genom att de kastade ljus på
undersökningsmaterialet ur flera olika perspektiv och därigenom gjorde det lättare att förstå
utifrån forskningsfrågan. De kategorier som analysen utgick från fungerade väl i enlighet med
undersökningens syfte. Genom att utgå från GLGU 2014 och konfirmatoriskt söka
formuleringar som bekräftar och utvecklar den nationella läroplanen fick undersökningen
tydliga ramar.

7.3 Förslag till fortsatt forskning
Resultatet av denna undersökning kan användas som underlag för eller sporra till vidare
forskning, dels på temat lokala läroplaner och dels på temat multilitteracitet i undervisningen.
Under denna rubrik avhandlas undersökningens styrkor och svagheter.
I Finlands utbildningssystem åtnjuter lärarna stor autonomi i fråga om utformningen av
utbildningen, både på kommunal nivå och på klassrumsnivå. Forskning visar att denna
autonomi också utnyttjas på klassrumsnivå. Men av någon orsak utnyttjas den inte i det lokala
läroplansarbetet i många kommuner. Denna undersökning ger inga svar på frågor om varför
vissa urval gjorts eller inte gjorts. Det samma gäller frågan om varför de lärare som jobbat
med lokala läroplaner i vissa fall nöjt sig med att kopiera GLGU 2014. Medan de i andra fall
sett det som nödvändigt att utveckla och konkretisera innehållet. I teorikapitlet nämndes att
alla läroplaner beskriver en förenklad verklighet. Det läroplanerna föreskriver blir inte
villkorslöst verklighet. Göran Linde konkretiserar detta när han refererar till de svenska
forskarna Gerhard Arfwesson och Lars Lundmans tes om att alla skolor är olika trots att deras
verksamhet baserar sig på gemensamma läroplaner. Trots att undervisningen utgår från
samma dokument kan skolor ha olika skolkoder. Alla människor, inklusive lärare är olika och
tolkar således sitt uppdrag och samhället olika. Därför uppstår det ofta dominerande skolkoder
i lärarkåren. Koden kan också medföra varierande uppfattningar om hur man som lärare ska
förhålla sig till läroplaner. (Linde, 2012, s. 17). Därför kan en analys av läroplaner, trots att
den fyller en funktion, inte ses som ett sätt att studera hur undervisningen av multilitteracitet
och mediefostran utfaller i klassrummet. Det kunde man till exempel utforska genom
intervjuer med lärare, antingen utgående från undervisningens utfall i klassrummet eller
utgående från frågan om hur skolkoder påverkar lokalt läroplansarbete. Viljan att bibehålla
lärarutonomin kan också ses som en förklaring till varför många lokala läroplaner underlåter

65

att utveckla och tolka GLGU 2014. Genom att intervjua dem som arbetat lokalt med
läroplaner kunde den hypotesen testas.

66

Litteraturförteckning:
Berg, G. (2003) Att förstå skolan - En teori om skolan som institiution och skolor som
organisationer. Studentlitteratur: Lund
Buckingham, D. (2003) Media Education - literacy, learning and contemporary culture.
Polity: Cambridge
Buckingham, D. (2015) Do We Really Need Media Education 2.0? Teaching Media in the
Age of Participatory Culture New Media and Learning in the 21st Century pp 9-21
Cohen, L., Manion, L. & Morrison, K. (2000). Research methods in education. Routlede:
London
Del Vicarioa, M. Bessib, A. Zolloa , F. Petronic, F. Scalaad, A. Caldarelliad, G. Sanleye, H.E.
& Quattrociocchia, W. (2015) The spreading of misinformation online. Hämtad från
https://www.pnas.org/content/pnas/113/3/554.full.pdf
Dewey, J. (2007) Individ, skola och samhälle. Natur och kultur: Falköping
Forsberg, C. & Wengström, Y. (2003) Att göra systematiska litteraturstudier Natur och
kultur, Stockholm
Gelfert, A. (2018). Fake News: A Definition. Informal Logic, 38, (1), 84–117.
https://doi.org/10.22329/il.v38i1.5068
Halinen, I., Harmanen, M. & Mattila P. (2015) Making sense of the world today: why Finland
is introducing multiliteracy in teaching and learning
Hardy, I. & Uljens, M. (2018) Critiquing Curriculum Policy Reform in Finland and Australia:
A Non-affirmative, and Praxis-oriented Approach. Transnational Curriculum Inquiry 15 (2)
Hellgren, J. & Granskog, P. (2018) Multilitteracitet, upptäck och utveckla din kompetens.
Suomen yliopistopaino: Helsingfors.
Hendricks, V. & Vestergaard, M. (2019) Fact Resistance, Populism, and Conspiracy Theories.
Ur Reality Lost. Springer
Herkman, J. & Vainikka, E. (2011) Lukemisen tavat: lukeminen sosiaalisen median
aikakaudella.
Kulju, P., Kupiainen, R. & Jyrkiäinen, A. (2018). Monilukutaidon pedagogiikan juurilla.
Kieli, koulutus ja yhteiskunta, 9(2).
Kullenberg, K. (2019, 5 februari). Kvalitativ och kvantitativ textanalys [Video]. Youtube.
https://www.youtube.com/watch?v=RVwjvRq4oaE&t=1542s&ab_channel=ChristopherKulle
nberg
Legg, C. & Hookway, C. "Pragmatism", The Stanford Encyclopedia of Philosophy (2021)
https://plato.stanford.edu/archives/sum2021/entries/pragmatism/
Lilliedahl, J. (2015) The recontextualisation of knowledge: towards a social realist approach
to curriculum and didactics. Nordic Journal of Studies in Educational Policy, 2015:1

67

Linde, G. (2012) Det ska ni veta! En introduktion till läroplansteori. Studentlitteratur: Lund
Mertala, P. (2017) Näkökulmia monilukutaitoon: opettajuus ja situationaaliset lukutaidot
Kieliverkosto
Nordholm, D. (2016). State policy directives and middle-tier translation in a Swedish
example. Journal of Educational Administration, 54(4), 393–408.
Nygren, T. & Broneaus, F. (2018) Källkritik i digitala medier – en didaktisk utmaning Digital
kompetens - Grundskola och gymnasium Skolverket.
Ranciere, J. (2004) Disagreement - politics and philosophy. Minnesota: University of
Minnesota Press
Rautianen, A. (2016) Implementering av läroplanen i Finland Utbildningsstyrelsen
https://www.oph.fi/download/179073_NLS_anneli_rautiainen_utbildningsstyrelsen.pdf
Ojaranta, A. (2019) Information literacy conceptions in comprehensive schools in Finland.
Åbo Akademi University Press: Åbo
Thuren, T. (1997) Källkritik. Liber: Stockholm
Uljens, M. & Rajakaltio, H. (2015) National curriculum development in Finland as distributed
and non-affirmative educational leadership. I Uljens, M (red.), Pedagogiskt ledarskap - teori,
forskning och skolutveckling. Vasa: Fakulteten för pedagogik och välfärdsstudier.
Uljens, M. (2018) Understanding educational leadership and curriculum reform - beyond
global economism and neo-conservative nationalism
Utbildningsstyrelsen (2014) Grunderna för läroplanen för den grundläggande utbildningen
Utbildningsstyrelsen (2019) Centrala delar i läroplanen för den grundläggande utbildningen
hämtad 17.9.2019 från https://www.oph.fi/sv/utbildning-och-examina/centrala-delar-ilaroplanen-den-grundlaggande-utbildningen
Utbildningsstyrelsen (2019) Esi- ja perusopetuksen opetussuunnitelmauudistuksen seuranta.
Hämtad 1.11.2019 från https://www.oph.fi/sites/default/files/documents/ops-seurantapaahavainnot-2019.pdf
Utbildningsstyrelsen (2019) Centrala delar i läroplanen för den grundläggande utbildningen
Hämtad från https://www.oph.fi/sv/utbildning-och-examina/centrala-delar-i-laroplanen-dengrundlaggande-utbildningen
Saari, A., Salmela, S. & Vilkkilä, J. (2017) Bildung- ja curriculum-perinteet suomalaisessa
opetussuunnitelma-ajattelussa. I Autio, T., Hakala, L. & Kujala, T. (red),
Opetussuunnitelmatutkimus : keskustelunavauksia suomalaiseen kouluun ja
opettajankoulutukseen. Tampere: Tampere University Press.
Viennet, R. & Pont, B. (2017) Education and police implentaion: A litterature review and
proposed frameworks OECD, Hämtad från
http://www.oecd.org/officialdocuments/publicdisplaydocumentpdf/?cote=EDU/WKP(2017)1
1&docLanguage=En

68

Waldmann, C. & Levlin, M. (2017) Samband mellan språklig förmåga och skriven
textproduktion hos elever men svag läsförmåga. Researchgate
Widen, P. (2009). Kvalitativ textanalys. I A. Fejes & R. Thornberg (Red.), Handbok i
kvalitativ analys. Stockholm: Liber.
Wilson et al. (2011) Media and literacy curriculum for teachers Unesco. Hämtad 18.9.2019
från https://unesdoc.unesco.org/ark:/48223/pf0000192971/PDF/192971eng.pdf.multi

