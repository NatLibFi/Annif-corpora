ALLA OMBORD!
FRÅN KRIS TILL MENINGSSKAPANDE I ORGANISATIONER
En kvalitativ fallstudie om finska kulturhus i krissituationer

Tomas Järvinen

Pro gradu avhandling i offentlig förvaltning
Handledare: Nina Tynkkynen
Fakulteten för samhällsvetenskaper och ekonomi
Åbo Akademi
2022

1

ÅBO AKADEMI – FAKULTETEN FÖR SAMHÄLLSVETENSKAPER OCH
EKONOMI
Abstrakt för avhandling pro gradu
Ämne: Offentlig förvaltning
Författare: Tomas Järvinen
Arbetets titel: Alla ombord! Från kris till meningsskapande i organisationer
Handledare: Nina Tynkkynen

Handledare:

Abstrakt:
Coronapandemin ledde till restriktioner som innefattade både reglerad publikmängd,
öppethållningstider och perioder av nedstängning för kulturhus i Finland våren 2020. Detta
ledde till olika reaktioner på organisationshåll, och en kris var oundviklig. I vissa fall gällde
det eftergifter i hyresintäkter, i andra fall permitteringar av personal. I alla fall gällde det
förändringar i vardagens verksamhet.
Weicks teori om meningsskapande (1995) utgör grunden för den teoretiska referensramen i
den här studien. Genom att fokusera på medarbetares upplevelser av organisationen och
ledarnas internkommunikation är det möjligt att förstå hur man skapar mening och vilka
konsekvenser det i sin tur kan få. Meningsskapande är en ständigt pågående process där
individen utsätts för nya intryck, något som avviket från det normala, tolkar och förstår
situationen individuellt och tillsammans med andra. Den rimliga slutsatsen av det skedda
förmedlas vidare, men påverkar naturligtvis även individen själv.
Avhandlingen har en kvalitativ och övervägande induktiv ansats. Den har genomförts som
en fallstudie med tre kulturhus i blickfånget; totalt 10 personer har intervjuats. De tre fallen
är Schaumansalen i Jakobstad, Konstfabriken i Borgå och Kabelfabriken i Helsingfors.
Meningsskapande processen äger de facto rum bland medarbetarna, men blir en annekterad
del i meningsgivande. Ledarna har större roll när det gäller en världsomspännande
pandemikris, där ingen vet mera än den andre om utvecklingen av läget. Inte heller lider
organisationen märkbart av någon organisationskulturförändring. Genom den teoretiska
diskussionen och de empiriska bedömningarna som framförs bidrar avhandlingen till en
utökad, mer exakt förståelse av hur organisationer kan engagera sig i meningsgivande och -

2

skapande processer som förbättrar deras prestanda. Studien fyller också forskningsgapet
mellan finländska kulturhus och identifierar faktorer som påverkar deras administration.
Avhandlingens bidrar på ett teoretiskt plan genom att förtydliga hur den meningsskapande
processens alla sju egenskaper samverkar sinsemellan och på ett praktiskt plan genom att se
de konkreta aktiviteter som ledare tar sig för och bidrar till att de bättre förstår sitt eget
ledarskap. Slutligen framförs rekommendationer för framtida forskning.
Nyckelord:
Meningsskapande, meningsgivande, kulturhus, kris och administration
Datum: 10.3.2022

Sidoantal: 86

3

ÅBO AKADEMI UNIVERSITY – FACULTY PF SOCIAL SCIENCES, BUSINESS
AND ECONOMICS
Abstract for the pro gradu thesis
Subject: Public administration
Author: Tomas Järvinen
The title of the thesis: Everybody on-board! From crisis to sensemaking in organizations
Supervisor: Nina Tynkkynen

Supervisor:

Abstract:
The Covid-19 pandemic led to restrictions that included both regulated crowds, opening
hours and closed periods for cultural centers in Finland in the spring of 2020. This led to
various reactions from an organizational perspective, and a crisis was equally inevitable. In
some cases, it was concessions in rental income, in other lay-offs of staff. In every case, it
was a matter of profound changes in everyday activities.
Weick's theory of sensemaking (1995) forms the basis of the theoretical frame of reference
in this study. By focusing on employees 'experiences of the organization and the leaders'
communication, it is possible to understand how to make sense of internal communication
or the lack of it and what consequences it can have. Sensemaking is an ongoing process in
which the individual is exposed to new impressions, something that deviates from the
normal, interprets and understands the situation individually and together with others. The
most reasonable conclusion of what happened is passed on, but also to the individual
himself. This in turn will form the basis for the analysis of the empirical material in the
study.
This dissertation has a qualitative and predominantly inductive approach. This dissertation
has been realized as a case study with three culture centers in the spotlight, and a total of 10
people who were interviewed. The three cases that this dissertation is about are
Schaumansalen in Jakobstad, Konstfabriken in Porvoo and Kabelfabriken in Helsinki.
The sensemaking process de facto takes place among employees, but becomes an annexed
part of sense giving. The leaders have a greater role to play in a worldwide pandemic crisis,

4

where no one knows more than the other about the development of the situation. Nor does
the organization suffer significantly from any organizational culture change.
Through the theoretical discussion and empirical assessments presented in this dissertation,
this research contributes to expanding a more accurate understanding of how organizations
can engage in meaningful and creative processes that improve their performance. This
study also fills the research gap around Finnish cultural centers and identifies factors that
affect their administration.
This thesis contributes on a theoretical level by clarifying how the seven properties of the
sensemaking process interacts with each other and on a practical level by seeing the
concrete activities that leaders undertake and contributes by gaining an increased
understanding of their leadership. Finally, this dissertation provides recommendations for
future research.
Keywords:
Sensemaking, sense giving, culture center, crisis and administration
Date: 10.3.2022

Number of pages: 86

5

Innehållsförteckning
1.

2.

3.

4.

Inledning och bakgrund ................................................................................................... 8
1.1

Inledning .................................................................................................................. 8

1.2

Syfte och frågeställning ........................................................................................... 9

1.3

Tidigare forskning .................................................................................................. 10

1.4

Definition av centrala begrepp ............................................................................... 12

1.5

Avgränsningar ........................................................................................................ 15

1.6

Disposition ............................................................................................................. 16

Metodologi .................................................................................................................... 17
2.1

Metodval ................................................................................................................ 17

2.2

Datainsamling och urval ........................................................................................ 19

2.3

Dataanalys .............................................................................................................. 21

2.4

Presentation av fallen ............................................................................................. 22

2.5

Trovärdighet ........................................................................................................... 25

2.6

Avhandlingens begränsningar ................................................................................ 27

2.7

Etiska överväganden .............................................................................................. 27

Teoretiskt ramverk ........................................................................................................ 29
3.1

Det meningsskapande perspektivet ........................................................................ 29

3.2

Att identifiera meningsskapande ............................................................................ 33

3.3

Meningsskapande i organisationer ......................................................................... 35

3.4

Meningsskapande och krishantering ...................................................................... 37

3.5

Sammanfattning av teoretiskt ramverk .................................................................. 38

3.6

Kritik mot meningsskapande ................................................................................. 39

Resultat .......................................................................................................................... 41
4.1

Bakgrund ................................................................................................................ 41

4.2

Tidiga signaler ....................................................................................................... 44

4.3

Lägesanalys ............................................................................................................ 46
6

5.

4.4

Informationsöverföring .......................................................................................... 47

4.5

Meningsskapande bland personalen....................................................................... 50

4.6

Identitetskonstruktion ............................................................................................ 56

4.7

Ledarskap i krissituation ........................................................................................ 62

4.8

Förändringar i vardagen ......................................................................................... 66

Diskussion och slutsatser .............................................................................................. 69
5.1

Hur medarbetarna skapar mening i Covid-19 ........................................................ 69

5.2

Ledare och meningsgivande aktiviteter ................................................................. 71

5.3

Organisationskulturen i en meningsskapande process ........................................... 73

5.4

Teoretiskt och praktiskt bidrag .............................................................................. 74

5.5

Förslag på framtida forskning ................................................................................ 75

6.

Litteraturförteckning ..................................................................................................... 76

7.

Bilagor ........................................................................................................................... 85
7.1

Intervjufrågor ......................................................................................................... 85

7

1. Inledning och bakgrund
1.1 Inledning
Coronapandemin och som ett resultat av den nedläggningen av icke-väsentliga verksamheter
och utövandet av social distansering har haft allvarliga effekter på kulturorganisationer över
hela världen sedan pandemins början i mars 2020 (Flam, 2020). Trots framgången med de
digitala initiativ som verkar ha ägt rum drabbar Coronarisen helt klart den kreativa sektorn
och kultursektorn hårt. Den här studien syftar till att undersöka hur specifikt kulturhus bland
alla kulturorganisationer har lyckats ta sig genom krisen, vilka lösningar de har upptäckt och
hur medarbetarna tillsammans med sitt ledarskap har förstått situationen för att komma fram
till lösningar.
Vad är för det första ett kulturhus? Ett kulturhus definieras vanligtvis som en byggnad med ett
varierat utbud av kulturella aktiviteter, såsom teater, musik, bibliotek och utställningar
(Järvinen, 2021). Det är vanligtvis en mötesplats för det civila samhället, näringslivet och den
offentliga sektorn i staden. Genom ett strukturerat samarbete skapar kulturhuset
förutsättningar för intresserade individer, grupper och organisationer för att utveckla idéer och
aktiviteter, en mötesplats mellan både amatörer och proffs i alla åldrar (Bogen, 2018).
Det som som gör dessa institutioner intressanta ur ett forskningsperspektiv är att det är mer
regel än undantag att dessa kulturhus inte är ekonomiskt lönsamma (Bogen, 2018). De
betydande värden som vanligtvis har betonats i dessa sammanhang är av socioekonomisk och
social karaktär. De kostnader ett kulturhus har inkluderar i första hand lokaliteter och
personalkostnader, samt marknadsföring och produktion (Järvinen, 2019). Intäkterna
inkluderar i sin tur främst fasta och rörliga hyresintäkter samt biljettintäkter utöver rena
understöd. Även om de anställda i allmänhet förstår kulturhuset mission, verkar det som om
de flesta europeiska kulturhus, eller finska för den delen, inte har en tydligt formulerad
affärsmodell. Detta är något som sannolikt kommer att påverka deras förmåga att reagera på
en kris.
När coronakrisen började på allvar i Finland våren 2020 och regeringen fastställde nödläge i
Finland (Statsrådet, 2020) stängdes bland annat alla kulturhus (Huntus, 2020). Den verklighet
kulturhusen tog för given några veckor tidigare hade plötsligt och abrupt ersatts med en ny.
Innan myndigheterna informerade om coronastödpaket fanns det ingen information om hur

8

framtiden skulle se ut för kulturhus. Inte heller skulle stödpaketen visa sig ta kulturhus i
beaktande i någon större grad.
Vad händer inom en organisation där lönsamhet definieras av andra värden än de rent
ekonomiska, när den stöter på en kris på grund av externa faktorer som tvingar personalen att
omvärdera syftet och lönsamheten för sin egen organisation? Förändras möjligtvis sättet att
arbeta, eventuellt hela organisationskulturen? Den här studien behandlar organisatoriska
förändringar ur ett sinnesperspektiv med fokus på personal och ledning. Teoretiskt sett tar
studien avstamp i meningsskapande, så som den presenterades av upphovsmannen Weick
(1995).

1.2 Syfte och frågeställning
I meningsskapande betonas oftast den interna kommunikationen mellan ledare och personal.
Därför är det lätt att peka ut bristfällig kommunikation från exempelvis ledarhåll som orsak
till en förändring i personalens ageranden. Men under coronapandemin våren 2020 visste
ingen hur situationen skulle utvecklas, varför det finns goda orsaker att tro att ledaren heller
inte kunde hålla personalen à jour med utvecklingen mera än de själva kunde det. Därför kan
man anta att situationen var unik i den bemärkelsen att personalen var tvungen att skapa en
alldeles egen bild av utvecklingen.
Avsikten med avhandlingen är att fokusera på att skapa kunskap om hur meningsskapande
styr organisationer, främst kulturhus, under krissituationer. Hur skapar personal i kulturhus
sin mening i krissituationer – mera specifikt pandemitider – där inte ledarna vet mera om den
fortsatta utvecklingen för organisationen? Påverkar det meningsskapandet i en liten
arbetsgemenskap? Påverkar meningsskapandet i sin tur organisationskulturen? Avsikten med
avhandlingen är att fokusera på att skapa kunskap om hur meningsskapande styr
organisationer under krissituationer. Avsikten är vidare att begränsa sig till
kulturorganisationer – speciellt kulturhus, som gissningsvis påverkades mera av pandemin än
aktörer i andra branscher.
Frågeställningar som studien behandlar är:
•

Hur skapar de anställda mening i krissituationer där ledaren uppskattningsvis
inte vet mera om läget än de anställda?

9

•

Hur arbetar ledare och vilka meningsgivande aktiviteter bedrivs under sådana
kriser?

•

Hur förändras en organisationskultur i kulturhus på grund av det
meningsskapande som följer efter en kris?

Studien utgår inte ifrån att corona var en isolerad händelse våren 2020, för den fortgår alltjämt
år 2021. Men ur den begränsade synvinkel som avhandlingen intar, räcker det med att
undersöka hur ledningen och personalen tog sig igenom det första året av krisen, det vill säga
år 2020. De restriktioner som myndigheterna pålade mestadels alla kulturorganisationer (och
övriga organisationer och individer) utgör den tidsrymd som undersöks i studien, det vill säga
från mars till juni 2020 och igen under hösten, särskilt från november fram till slutet av året.

1.3 Tidigare forskning
Kulturhus är generellt sett ett rätt så understuderat område (Järvinen, 2021). Vidare kan
konstateras att kulturhus inte kan jämställas med museer, teatrar eller konsertsalar i och med
att de fungerar med olika logik, så går det inte heller använda sådana studier. Ytterligare
akademiska studier av kulturhus behövs således för att kunna analysera deras
verksamhetsförutsättningar och de olika organisatoriska system som kulturhusen är en del av.
Studier om meningsskapande i kulturhus finns inte, däremot nog studier om meningsskapande
i kulturorganisationer. Ett antal sådana studier presenteras nedan bland generella studier om
kulturhus.
Äldre inhemska studier om kulturhus finns, bland annat artikeln From Enlightenment to
Experience. Cultural Centres in Helsinki Neighbourhoods av Silvanto, Linko och Cantell
(2008). Där undersöker författarna hur olika kulturpolitiska mål har diskuterats fram och
genomförts i stadens kulturcentrum i tre olika distrikt i Helsingfors.
År 2016 publicerade Daellenbach, Zander och Thirkell artikeln ”A sensemaking perspective
on arts sponsorship decisions”, vars syfte var att bättre förstå de meningsskapande strategierna
för chefer som är involverade i processen att fatta beslut om konstsponsring. Studien
presenterar ett nytt perspektiv på dessa beslut, med fokus på aktörernas handlingar och
tolkningar på mikronivå. Den utökar den förståelsen för beslutsfattande inom sponsring, och
bidrar till ett perspektiv på chefer som svarar på signaler, interagerar och förstår sina beslut.

10

Lambert och Williams (2017) har i sin tur redigerat boken Performing Arts Center
Management, där fokuset ligger på att presentera teori och bästa praxis för administrationen i
kulturhus. Boken innehåller totalt 13 artiklar, och den fokuserar på institutioner och praxis,
kulturell planering, återupplivandet av städer samt ekonomisk utveckling.
Samdanis och Lee (2019) publicerade artikeln “Uncertainty, strategic sensemaking and
organisational failure in the art market: What went wrong with LVMH's investment in
Phillips auctioneers?”. Artikeln undersöker organisatoriska misslyckanden i Phillips
auktionshus mellan 1999 och 2002, en period då den ägdes av det multinationella
lyxvarukonglomeratet Louis Vuitton Moët Hennessy. Deras analys identifierade fördelarna
med intuitivt beslutsfattande när man förverkligar en ny konstnärlig och entreprenöriell vision
som etablerade Phillips som ett boutique-auktionshus. Men den belyste också
begränsningarna av känslomässigt och opportunistiskt beslutsfattande som skulle kunna leda
till förblindad ledning om någon av processerna för strategiskt meningsskapande ignorerades.
Det nyaste bidraget till studier om kulturhus är en bok författad av undertecknad, nämligen
”Strategic Cultural Center Management” (Järvinen, 2021). I den boken ligger fokus på privata
kulturhus och deras operativa förutsättningar. Målsättningen med boken är att visa hur man
strategiskt kan leda ett kulturhus i olika utmanande situationer.
När det kommer till studier i meningsskapande inom kulturorganisationer, har det gått för lite
tid för att det ska finnas många sådana studier. Något exempel finns dock, liksom
”Organizational Resilience of Cultural Institutions in the Time of COVID-19”, skriven av
Danielle Boyce (2021). Ett resultat i den här studien är att kulturorganisationerna misslyckas
med att regelbundet planera eller förbereda sig för krissituationer, trots att finanskriser,
olyckor, skador med mera upplevdes höra till vardagen i de analyserade organisationerna.
Studien lägger fram tolv rekommendationer. Genom att anta rekommenderade strategier kan
kulturorganisationer bli mer motståndskraftiga och bättre rustade att möta coronapandemin
och framtida kriser.
Det torde nu vara klart att det inte finns så många studier om kulturhus. När det kommer till
den här specifika studien, finns det således inte mycket stöd att hämta i tidigare studier, men
de medverkar dock ändå till att ge avhandlingen en referensram. Härnäst presenteras
utredningens metodval.

11

1.4 Definition av centrala begrepp

1.4.1

Meningsskapande

Läs mera om meningsskapande i teorikapitlet, det vill säga kapitel 3.

1.4.2

Vad är ett kulturhus?

I den här studien används begreppet kulturhus för att beskriva en byggnad i mångsidig
kulturell användning. Konceptet omfattar också kulturinstitutioner och kulturhallar, även om
arenor som används för ett enda syfte (t.ex. teatrar) inte beaktas (Statistikcentralen, 2021). Ett
kulturhus kan till exempel erbjuda kommersiella konserter, teaterproduktioner, ståuppkomik,
musikaler eller till och med vara hem för stadens eller kommunens symfoniorkester (Lambert
& Williams, 2017). Kulturhuset kan också ha andra namn i olika länder, såsom
scenkonstcentra (Performing Arts Center) i Nordamerika (Lambert & Williams, 2017). Vilken
tillräckligt stor byggnad som helst kan utan tvekan fungera som ett kulturhus, och så har det
också troligtvis varit tidigare, innan begreppet kulturhus kom till. I den här avhandlingen
förstås med kulturhus de bakomliggande organisationer som kallar sig kulturhus.
I allmänhet har kulturhus ingen egen konstnärliga personal och fokuserar främst på
produktioner (Silvanto, et al., 2008). Offentliga kulturhus beskriver vanligtvis sitt primära
uppdrag att producera (genom att prioritera och samordna) exklusiva kulturerbjudanden till
samhället (Ruusuvirta, et al., 2012). Kulturhus ses ofta som ett verktyg för kommunens
kulturplanerings- och utvecklingsarbete (Lambert & Williams, 2017). En stor majoritet av
kulturhusen ligger i stadsområden (Bogen, 2018; Kangas & Ruokolainen, 2012).
Kulturhusens byggnader varierar mycket och kan täcka både renoverade före detta
industriella, religiösa, kommersiella och militära byggnader, men också helt nya byggnader
(Bogen, 2018).
Begreppet konstanläggningar i bostadsområden i Finland föreslogs för första gången under
de finländska kulturdebatterna på 1960-talet, följt av uttrycket ”demokratisering av kulturen”
på 1970-talet (Silvanto, et al., 2008). Huvudsyftet med kulturell demokrati var att lyfta fram
medborgarnas aktiviteter, behov och förståelse av kultur (Kangas, 1988). Under den pågående
debatten började finska kommuner producera kulturella tjänster (Silvanto, et al., 2008).
Helsingfors var den första staden som planerade ett mångsidigt centrum, det vill säga
kulturhus, och 1984 öppnades Stoa, det första offentliga kulturhuset. I Finland var tanken att
12

inrätta ett sådant centrum i alla delar av landet, eller åtminstone i varje storstad (Silvanto, et
al., 2008), varför kulturhus ofta finns i städer (Kangas & Ruokolainen, 2012). Det finns
naturligtvis platser, såsom byggnaden Turun VPK (2021) i Finland byggt 1892, som har
använts på samma sätt före 1984, men helt enkelt inte kallats kulturhus.
År 2017 fanns det 189 kulturhus i Finland, varav 105 (55,55 %) var offentliga (102
kommunala och 3 statliga) (Järvinen, 2021). Totalt 71 (38,37 %) var privata kulturhus
(Järvinen, 2019). Av dessa 71 privata kulturhus upprätthålls 28 av föreningar, 26 av
aktiebolag, 7 av studentföreningar, 4 av stiftelser, 3 av privata medborgare, 2 av församlingar
och ett av ett kooperativ. Därtill upprätthålls 8 kulturhus av aktiebolag som ägs av kommuner
och 5 av hybridorganisationer (både privata och offentliga ägare).

1.4.3

Kris

Det finns ingen egentlig konsensus kring definitionen av begreppet kris (Williams et al.,
2017). Besvärligheten med att ge akt på kriser medan de pågår och utmaningen med att
jämföra olika unika omständigheter sinsemellan är ofta orsaken till splittringen mellan
krisstudier. De allra flesta definitionerna framställer kriser som externa, oförutsägbara eller
oförväntade tilldragelser som fordrar raska tag av organisationen (Doern et al., 2019). Kriser
skapar oftast avbrott i verksamheten och oklarheter i beslutsprocesser, men de kan vidare hota
värderingar och målsättningar eller till och med skada organisationens kärnverksamhet eller
image.
En organisationskris leder ofta till både stress och individuella kriser bland medarbetarna
(Milburn et al., 1983). Kriser förknippas vanligtvis med både negativa och positiva
omständigheter som troligtvis medför anknytningar till vinst eller förlust. Kriser inträffar med
olika sannolikheter och har således även olika sannolikheter för att lösas upp. Men oberoende
typen kris av kris, är en lösning av nödan.
En organisationskris kan karaktäriseras som en okänd, stor och ovanlig omständighet, en
situation med stora påföljder för både medarbetare och organisation (Sayegh et al., 2004). En
del krissituationer för med sig påtagliga känslor av ångest, rädsla, spänning och motstridiga
intressen. Därför kan känslor bidra till effektivare beslut än rationella tillvägagångssätt. En
kris kan avslutningsvis också karaktäriseras som en situation som utgör en stor fara för
överlevnaden av en organisation (Sayegh et al., 2004).

13

En viss flummighet i krisforskningen beror på att det inte är en egen disciplin (Pursiainen,
2020). Detta beror naturligtvis på att kriser inte respekterar vetenskapens gränser, då
cronakrisen är flerdimensionell. Liksom Pursiainen (2020) konstaterar, bjuder pandemin
mycket att tänka på i flera år för epidemiologer, statsvetare, ekonomer, jurister,
beteendevetare, kommunikationsforskare, samhällsvetare och statistiker.
I skrivande stund befinner sig hela världen i en global pandemi i och med utbrottet av corona,
som i sin tur ger oss sjukdomen Covid-19. Över hela världen har mer än 100 miljoner fall
uppdagats och mer än 2,1 miljoner människor dött på grund av sjukdomen vid januari månad
2021 (Statsrådet, 2021b). I Finland har drygt 44 000 människor smittats och ca 600 dött.
Det hela började när man upptäckte fall av lunginflammation i Kina i slutet av år 2019, som
senare konstaterades vara ett nytt coronavirus (Social- och hälsovårdsministeriet, 2021).
Viruset, som i första hand sprids via droppsmitta, klassades 11 mars 2020 som en pandemi av
världshälsoorganisationen WHO. Ingen kan veta med säkerhet när pandemin kan anses vara
över (O´leary & Tsui, 2020), vilket naturligtvis skapar oroligheter för befolkningen.
Att man i Finland tog i bruk en del av beredskapslagen den 18 mars 2020, är ett tydligt bevis
på att läget är allvarligt, för i och med coronavirusläget var det första gången med
undantagstillstånd i fredstida Finland (Lindell, 2020). Undantagsförhållandena i Finland
pågick i tre månader (Social- och hälsovårdsministeriet, 2021). Under hösten tillämpades
annorlunda restriktioner, och utöver de begränsningar och rekommendationer som gällde hela
Finland, fanns det även regionala begränsningar och rekommendationer (Statsrådet, 2021).
Dessa begränsningar och rekommendationer berodde på vilken epidemifas som rådde i
regionen. Därav har bland annat kulturhus stängts både på våren och på hösten 2020
(Statsrådet, 2020).
Avsikten med den här studien är inte att fokusera på kriser i sig, utan det meningsskapande
som sker efter en kris – eller under en pågående kris. Icke desto mindre är det av vikt att
definiera begreppet kris och förstå vilken typ av händelse som kan ligga som grund för
meningsskapande.

1.4.4

Organisationskultur

Den har studien fokuserar delvis på organisationsstruktur, varför begreppet bör definieras.
Organisationskultur är dock ett koncept med bred betydelse (Alavi, Kayworth, &
14

Leidner,2005), vilket i sin tur naturligtvis innebär att det även finns en mängd olika
definitioner av begreppet. Till exempel Business Dictionary (2021) definierar
organisationskultur som en sammansättning av värderingar och beteenden som medverkar till
den oefterlikneliga sociala och psykologiska miljön som råder i organisationen: “The values
and behaviours that contribute to the unique social and psychological environment of an
organization.” (Business Dictionary, 2021)
Organisationskultur är ett invecklat och rätt abstrakt begrepp och är på grund av detta
svårdefinierat. Det finns inte en allmän godtagen teori för att forska i organisationskulturer
(Bakka et al., 2014). I praktiken upplevs begreppet organisationskultur ofta som ett
immateriellt fenomen som inte direkt går att iaktta. Fastän många kännetecken av begreppet
är dunkla, har organisationskulturen å andra sidan också många observerbara kännetecken
(Schein, 1985). Kultur är nämligen ett kollektivt fenomen som bottnar i gemensamma
övertygelser, attityder samt skrivna och oskrivna regler (Alvesson & Sveningsson, 2014).
Detta är något som hör nära ihop med meningsskapande som teori; då det handlar om att
skapa mening om en ny händelse, att förstå den, att förstå hur och varför den blivit till och vad
den egentligen innebär (Weick, 1995). Se kapitel 3 för mera om meningsskapande.
Det är ofta det organisatoriska sammanhanget som stimulerar och upprätthåller kulturen i
organisationen. Då sammanhanget där organisationsmedlemmarna fungerar förändras, kan
spontana beteenden komma till som i sin tur påverkar värderingarna liksom även kulturen i
organisationen.

1.5 Avgränsningar
Den här studien har för avsikt att fokusera på att skapa kunskap om hur meningsskapande styr
organisationer, främst kulturhus, under krissituationer. Avhandlingen är placerad inom
strategisk kommunikation, även om den är starkt kopplad till managementstudier och
organisationsteori.
Då den interna kommunikationen är i fokus, kommer inte den externa kommunikationen att
analyseras. Med undantag av ett kulturhus, vars produktion genereras av två olika instanser,
nämligen kommunens kulturtjänster samt ett av kommunen ägt aktiebolag. Fokus ligger i
första hand på kommunikation mellan personal, men även mellan ledarskap och personal.
Tudelningen av personal och ledarskap är viktigt i det avseendet, att det oftast är chefer som
är engagerade i organisatoriskt lärande (Daft & Weick, 1984). Apropå organisatoriskt lärande,
15

hade det naturligtvis varit av intresse att studera även det, men en befogad avgränsning var att
förbise det till förmån av själva processen kring meningsskapande.

1.6 Disposition
I detta första kapitel (1) har en allmän bild av avhandlingen presenterats, liksom även
frågeställningar och avgränsningar. I följande kapitel (2) fokuserar vi på metodologin, det vill
säga hur materialet är erhållet och medelst vilka metoder analyser och dylikt har gjorts. I
tredje kapitlet (3) förflyttar vi fokuset till den teoretiska referensramen, i detta fall
meningsskapande. I och med att avhandlingen inte ännu är klar, och detta arbete utgör en
magisteruppsats, tillkommer ingen resultatdel, utan arbetet avrundas i en kort diskussion i
kapitel fyra (4). Litteraturförteckningen hittas i kapitel fem (5).

16

2. Metodologi
Det här kapitlet ger en översikt över den forskningsmetodik som tillämpats för att undersöka
kulturhus i Finland, särskilt deras personal i ett meningsskapande syfte.

2.1 Metodval
I den här avhandlingen är målsättningen att skapa kunskap om anställdas meningsskapande
och av denna anledning är det de anställdas och dessas ledares upplevelser som står i fokus
för studien. Det centrala i denna undersökning är därmed fenomenet meningsskapande och givande, och hur dessa fenomen tas i uttryck i krissituationer. Den här avhandlingen har en
kvalitativ och övervägande induktiv ansats.
Målsättningen är att fånga resultatet av meningsskapande. Därför bör en metod för att fånga
detta presenteras (Kvale, 1997). Intervjuerna skall därför byggas upp enligt analysmetoden.
Respondenternas handling och tankar kring processen kommer för den skull att studeras i
retrospektiv (Weick, 1995). Den här studien strävar till att skapa förståelse för organisatoriska
förändringsarbeten utifrån ett meningsskapandeperspektiv, och därför kan detta perspektiv
anses forskningsmässigt relevant. Meningsskapandet skall tolkas genom respondenternas
språk, något som Alvesson och Sköldberg (1994) menade att är centralt i forskningen - att
framställa värdefulla tolkningar av olika typer av fenomen. Det är samtidigt viktigt att se till
vad som anses vara trovärdig forskning eftersom det skapar legitimitet för studien (Ericson
1998).
Enligt Bryman och Bell (2005) finns det ingen rätt eller fel metod för att genomföra en studie.
Den som forskar skall använda det tillvägagångssätt som är bäst lämpad för att ge svar på
forskningsfrågorna (Gerson & Horowitz, 2002). Med forskningsdesign menar man den
logiska metoden som forskaren utövar för att koppla sin empiriska data till forskningsfrågorna
och därtill till slutsatserna (Yin, 2009).
Den här avhandlingen har förverkligats som en fallstudie med tre kulturhus i blickfånget. För
att nå upp till målsättningen med den här avhandlingen intervjuades 10 personer från alla tre
kulturhus tillsammans. De tre fall som den här avhandlingen fokuserar på är Schaumansalen i
Jakobstad, Konstfabriken i Borgå och Kabelfabriken i Helsingfors. För analysen av det
insamlade materialet har studien tillämpat ett tematiskt tillvägagångssätt. Det betyder enligt

17

Ahrne & Svensson (2011) att man sammanfattar, kodar och kategoriserar data för att främja
en tolkning och jämförelse.
Målsättningen med avhandlingen är att skapa en bättre förståelse för hur individer tolkar
verkligheten kring kulturhus, och den här grundligare förståelsen kan enligt Jacobsen (2002)
genereras med information av kvalitativ karaktär. Det är vanligt med en kvalitativ fallmetod
då man vill utforska relationen mellan ledning och personal. Intervjufrågorna utformades på
förhand, men informanternas egna värderingar, erfarenheter och upplevelser kom ändå att
utgöra grunden för analysen. Det var nämligen ändå viktigt att undvika bestämda
svarsalternativ (Svenning, 2003). Utredningen har ett klart induktivt inslag (Patel &
Davidson, 2011), då syftet är att öka förståelsen för meningsskapande och -givande vid
kulturhus.
I den här avhandlingen har antagits en pragmatisk världsbild. Pragmatism kommer från ordet
”pragma”, som betyder "handling" (Shields, 1998). I den här filosofiska rörelsen från slutet av
1800-talet är utgångspunkten, särskilt gällande den tidiga pragmatismen, att den verkliga
världen endast kan nås med en singelstående vetenskaplig metod. Pragmatism anses ha
genomgått två historiska perioder. Den andra, med början från 1960-talet och känd som neopragmatism, har haft stort inflytande på både filosofi och samhällsvetenskapliga metoder
(Tashakkori & Teddlie, 2003). Moderna pragmatiker betraktar intellektuella människor som
kapabla att forma deras egna livssituationer snarare än att yttre krafter allena formar dem.
I avhandlingen har forskaren som nämnt fokuserat huvudsakligen på en flerfalls-design som
stöder upprepning, angående en given uppsättning fall som hanterats som en serie experiment
(Yin, 2014). Utgångspunkten var att välja en serie med fall som sannolikt skulle förlänga den
framväxande teorin (Eisenhardt, 1989).
Det finns många olika definitioner av en fallstudie; Yin (2014) ansåg att det var en empirisk
undersökning, Eisenhardt (1989) en forskningsstrategi och Wolcott (2002) en form av
rapportering. I den här avhandlingen användes Hartleys (2004) definition av fallstudie som
något mer än ett urval av metoder för insamling av empiriskt material och analys.
En fallstudie är en forskningsstrategi som genom användning av en mängd olika
datakällor undersöker ett fenomen i dess naturalistiska sammanhang, i syfte att
konfrontera teorin med den empiriska världen (Piekkari & Paavilainen, 2009, s.
569).

18

I den här avhandlingen sågs fall som meningsfulla men komplexa konfigurationer av
händelser och strukturer (Ragin, 1997). Här granskades sociala fenomen i organisationen som
var tillräckligt parallella för att möjliggöra jämförelser och kontraster. Fokus låg dock på att
förstå varje del i förhållande till helheten och inte i att dela upp helheten i delar (Thomas &
Myers, 2015).

2.2 Datainsamling och urval
Avhandlingen är en flerfallstudie, som innehåller tre fall. Dessa specifika fall valdes för att
lyfta fram de underliggande forskningsfrågorna (se kap. 1.3). Fallen har valts utgående ifrån
att de ska kunna ge liknande resultat. De tre valda fallen är som nämnt Schaumansalen i
Jakobstad, Konstfabriken i Borgå och Kabelfabriken i Helsingfors.
Då meningsskapandeperspektivet lägger tonvikten specifikt på individens roll i skapande av
mening, ligger naturligtvis också fokuset på aktörerna i formuleringen av identitetsprojekten.
Intervjuer var således det naturliga valet som empiriinsamlingsmetod.
Enligt Goodwin (2009) är ett kvalitativt tillvägagångssätt att föredra när informanternas
beteende skall undersökas. Datainsamlingen har därför genomförts med hjälp av
semistrukturerade intervjuer, då de 1) underlättar forskarens möjlighet att förstå kontexten, 2)
hjälper informanten att förstå ämnet, och 3) gynnar informantens möjlighet att framföra det
väsentliga till forskaren (Edwards & Holland, 2013). Avsikten var att med hjälp av
semistrukturerade intervjuer skapa en kreativ intervjumiljö, få möjlighet till spontanitet och en
chans att ställa konstruktiva frågor (Svenning, 2003). Intervjufrågorna testades på förhand.
Schaumansalen ägs av Stiftelsen för Åbo Akademi, men hyrs och upprätthålls av
Yrkeshögskolan Novias dotterbolag Konsertsal Ab (Anonym, 2020). Den ställföreträdande
stadsdirektören i Jakobstad sitter även med i dess styrelse. Kabelfabriken är i sin tur ett
aktiebolag som till fullo är ägt av Helsingfors stad, och de administrerar utöver
Kabelfabrikens utrymmen även över utrymmet Suvilahti i Sörnäs (Kabelfabriken, 2021).
Kabelfabriken är Finlands till ytan största kulturhus. Den del av Konstfabriken i Borgå som
utgör kulturhuset ägs av tre stiftelser, men förvaltas av hyresgästen Event Factory Ab, som är
till fullo ägt av Borgå stad (Konstfabriken, 2021). Bolaget sköter i första hand om
uthyrningen, medan Borgå stads kulturtjänster producerar hälften av det kulturella utbudet i
huset.

19

Målsättningen med avhandlingen var att uppnå en bredd och en möjlighet att analysera bägge
sidorna av meningsskapandet, så därför intervjuades både ledare och medarbetare. Tre till fyra
personer intervjuades per kulturhus. Anledningen till detta var att få ta del av olika åsikter och
synpunkter från intervjuobjekt som hade varit delaktiga i kommunikationen på olika nivåer.
Det fanns vissa kriterier när informanterna valdes. Ett kriterium var exempelvis att få
variationsvidd i de erfarenheter och upplevelser av sitt arbete som de anställda hade. Avsikten
var inte att undersöka eller jämföra vissa yrkesgrupper, lågutbildade med högutbildade, eller
mäns erfarenheters med kvinnors, snarare det nämnda; ledningen kontra medarbetare.
Målsättningen var därför istället att informanterna skulle representera en mångfald av yrken,
åldrar och både män och kvinnor.
Totalt genomfördes 10 intervjuer, 4 intervjuer på Schaumansalen, 3 vid bägge övriga
kulturhus. Urvalet omfattar flera befattningar såsom styrelseordförande, VD, producent,
administrativ ledare byggansvarig med flera. Av totalt 10 intervjuade var fem kvinnor.
Informanternas födelseår fördelades någorlunda jämnt mellan 1950–80-talen. Alla
informanter är anonymiserade i utredningens resultat, och har tilldelats en bokstav mellan A
och J.
Intervju valdes som metod för att samla in avhandlingens kvalitativa data, eftersom
tillvägagångsättet möjliggör väsentlig kartläggning av ämnet genom en
tvåvägskommunikation, som ger djuplodande skildringar av frågeställningarna i denna
avhandling. Intervjuer gör det dessutom möjligt att samla in bred data från individer i olika
roller och situationer (Myers, 2009).
Intervjuprotokollet (se kapitel 7.1) utformades som nämnt inte kring någon specifik
terminologi, för att på så vis inte missa informantens egen åsikt genom att exempelvis införa
förutbestämda förståelser för deras upplevelser (Gioia, et al., 2013). Genom att förslagsvis
ställa en fråga om organisationsstrukturen blev det mycket riktigt tydligt att informanterna
inte använder sig av teoretiska kategorier som ”matris”, ”division” eller ”funktionell”. Under
intervjuerna orienterade jag mig ibland fritt bland frågorna och avvek också tidvis ifrån dessa
då jag följde eventuella uppkomna teman.
Att ställa frågor var rätt så lätt. Att skaffa information av hög kvalitet var tvärtom svårt. Det
var ibland utmanande att få informanterna att öppna upp sig, särskilt när det kom till mer
känsliga frågor, som till exempel hur styrelsen eller personalen samarbetade internt. Därför

20

tog jag tid innan jag inledde intervjun med varje informant för att berätta för honom eller
henne om min neutrala roll som forskare, och vad utredningen egentligen handlade om.
Jag strävade att fånga skillnader i perspektiv och meningsskiljaktigheter inom de utvalda
kulturhusen genom att prata med människor med olika uppdrag och erfarenheter i varje hus.
Mångfalden av intervjupersonerna översteg liksom nämnt kön, ålder, utbildning och
yrkesbakgrund. Deltagarna intervjuades individuellt. Intervjuerna varierade från 35 minuter
till ungefär 1 timme. De spelades in och transkriberades därefter. Varje intervju ägde rum via
Teams på grund av Coronaläget under november och december 2020.
Vissa frågeställningar har krävt jämförande uppgifter, och således har den här avhandlingen
använt sig av internationell litteratur om kulturhus för att kunna göra denna jämförelse.

2.3 Dataanalys
I analysen av insamlade data tillämpades en tematisk analys. Enligt Ahrne & Svensson (2011)
så innebär det i korthet att man sammanfattar, kodar och kategoriserar data för att den skall bli
enklare att tolka och jämföra. Det insamlade intervjumaterialet transkriberas naturligtvis innan
analys.
Det insamlande empiriska datamaterialet via intervjuerna har alltså kodats, och i praktiken har
det skett genom att benämna datamaterialet i grupper, med utgångspunkt i referensramen
(Bryman & Bell, 2013). Den teoretiska referensramen testades med insamlad empiri och
jämfördes därefter med resultat av befintlig forskningsteori. Kodningen användes för att
kunna separera och föra samman insamlade data. Kodningen ägde rum som öppen kodning
för att få möjligheten att bryta ner, jämföra och därefter studera det empiriska materialet.
Kodningsprocessen identifierar uttalanden och utvecklar konceptuella kategorier från dem
(Yin, 2014). Enligt Miles et al. (2014), innefattar kodningsprocessen också analys, så med
andra ord måste flera koder finnas redan innan kodning. Det är vad Miles et al. (2014) kallade
det första kretsloppets kodning. I det andra kretsloppet kan forskaren revidera koderna. I den
här avhandlingen utvecklades den första samlingen av koder utifrån det konceptuella
ramverket och forskningsfrågorna. Detta var på sätt och vis en deduktiv kodning, vilket även
Miles et al. (2014) bekräftar.
Under det första kretsloppet utvecklade jag koder som exempelvis meningsskapande,
meningsgivande, åsiktsskillnader och osäkerhet. Dessa första kretsloppskoder gav mig en
21

utgångspunkt för att analysera data, och i det andra kretsloppet anpassade jag och reviderade
koderna under analysen. Under det andra kretsloppet ledde den första processen med att koda
materialet, revidera koder och generera nya koder till mer än 100 koder totalt. Många koder
hade dock inte tydliga gränser mellan dem. Jag lade därför till anteckningar till de flesta koder
och kombinerade och raderade koder vid behov. Där det fanns oklara gränser mellan begrepp
försökte jag förtydliga dem utifrån relevant litteratur och slutade därför med att kategorisera
några kodade undersektioner av mina data.
Jag använde mig av Atlas.ti programmet för att kodifiera och analysera materialet. Här
framträdde även de underkategorier till koderna som jag kom att använda framöver.
När man forskar kvalitativt bör man börja analysera sin data redan när man samlar in den,
snarare än efter att materialet är insamlat (Miles, et al., 2014). När jag analyserade falldata
hittade jag en uppsättning betydande mönster (Eisenhardt, 1989). Därefter använde jag
analytisk upprepning för att se om de framväxande förhållandena bekräftades eller
dementerades i resten av urvalet (Eisenhardt, 1989; Yin, 2014). Den övergripande analysen i
den här avhandlingen innebar en resa mellan data, teori och befintlig forskning tills en stark
matchning mellan data och det teoretiska ramverket ägde rum. När jag reste fram och tillbaka
mellan data och teori identifierade, märkte och kopplade jag begrepp för att förklara
processen med förändringar på fältnivå på grund av meningsskapande och -givande. Analysen
fortsatte under processen där jag skrev rent det empiriska materialet.
Enligt Ragin (1997) bör en fallorienterad forskare fokusera på de olika sätten man kan nå ett
sammanhängande resultat. Man bör inte förutse kausal enhetlighet, utan snarare förvänta sig
flera stora kausala vägar när man analyserar fallen sinsemellan. Olika orsaker kopplade på
olika sätt till varandra kan ändå leda till ungefär samma resultat. Creswell (2009) konstaterade
att dataanalys är en pågående process som genomförs samtidigt med datainsamling, tolkning
och skrivning av avhandlingen.

2.4 Presentation av fallen
I det här kapitlet presenteras alla tre kulturhusen mer ingående, som ett resultat av
informanternas beskrivning av organisationerna samt bakgrundsmaterial. De tre kulturhusen
är som bekant Schaumansalen, Kabelfabriken och Konstfabriken.

22

Schaumansalen är en del av fastigheten Campus Allegro, som är en campushelhet bestående
av sammanbyggda fastigheter i centrum av Jakobstad, där det finns en konsertsal i campusets
absoluta mitt, som i praktiken utgör Schaumansalen (Informant C). Salen, med drygt 400
sittplatser, administreras av aktiebolaget Jakobstads konsertsal Ab (Informant D). Bolaget har
varit aktiv sedan år 2013 då Campus Allegro invigdes (Informant C). Resten av Campus
Allegro ägs av Stiftelsen för Åbo Akademi, medan Schaumansalen faktiskt ägs av
Yrkeshögskolan Novia. Schaumansalen blev till som något av en tilläggs idé när man
planerade campuset (Informant D).
Campuset består av olika byggnader som omfattar fyra olika sekel (Informant C). Den äldsta
delen, ett stenhus, är från 1797, Lassfolks träbyggnad är från 1800-talet, Lassfolks spetsfabrik,
en tegelbyggnad, i sin tur från 1900-talet, och till syvende och sist den nya kommersiella
delen som blev klar på 2000-talet. Stiftelsen för Åbo Akademi agerade byggherre och garant i
projektet, men i bakgrunden fanns också många andra stiftelser och fonder (Informant C).
Bakgrunden till Schaumansalen var behovet av ett konsertutrymme (Informant D). Senare har
dock utrymmet blivit ett kulturellt vardagsrum för Jakobstad regionen med stark förankring i
kommunen. I början hade man många egna produktioner, men det var inte lätt att få
lönsamhet i dessa (Informant A). Numera fokuserar man därför på en versatilitet i
verksamheten, och hyr därför ut salen mera än att fokusera på den egen verksamhet.
Yrkeshögskolan Novias prefekt tjänstgör utöver sin roll som prefekt även som VD för
Jakobstads konsertsal Ab, och Novias rektor fungerar som styrelseordförande. Därtill är
yrkeshögskolans ordförande styrelsemedlem och styrelsen har ytterligare en representant för
staden Jakobstad (Informant D). Salen har en producent (Informant A). Aktiebolaget har inte
egna anställda, de som arbetar för konsertsalen är anställda av YH Novia (Informant C), med
undantag av scenpersonal och garderobspersonal och dylika som jobbar på timbasis för
aktiebolaget (Informant D).

Kabelfabriken ligger i Helsingfors (Informant E). Kabelfabriken är Finlands största
kulturhus (Informant G). Utgångspunkten för huset är att Kiinteistö Oy Kaapelitalo
administrear, renoverar och hyr ut gamla industribyggnader för aktörer inom den kreativa
branschen (Informant E). Det nämnda bolaget är ett konserbolag som är till fullo ägd av
Helsingfors stad, men är inte en del av den offentliga förvaltningen utan kan göra sina egna
beslut och har en egen styrelse. Bolaget är vidare helt och hållet självfinansierad och får
23

således inga stöd av staden. Det finns totalt ca 20 anställda och bolaget administrerar tre olika
fastigheter, Kabelfabriken i Gräsviken, Södervik kulturcentrum i Sörnäs och kulturcentret
Nilsiänkatu 10 i Vallgård.
Kabelfabriken hyr vanligtvis ut sina utrymmen till fullo, betydande att de kunde som gästar
kulturhuset är egentligen kunder till deras kunder (Informant F). Samma gäller övrig service
på Kabelfabriken, med undantag av ett café och en bar som heter Konttori som är en avvikelse
från den normala affärsplanen.
Målsättningen är att huset fylls med så mångsidig kulturell verksamhet som möjligt, men i
verkligheten ordnas där även mycket annat än kulturevenemang (Informant G). Deras
utrymmen är väldigt populära, varför uthyrningen inte handlar lika mycket om försäljning
som att se till att alla som vill hyra utrymmen får göra det.

Konstfabriken i Borgå upprätthålls av Porvoo Event Factory och består av en byggnad på
16 000 m2 (Informant I). Suomen Kulttuurirahasto, Emil Aaltosen säätiö och Alfred Kordelin
säätiö äger fastigheten och hyr ut största delen till Borgå stad (10 000 m2), som sedan i sin tur
använder vissa delar till bland annat sin konsthall, men hyr också vidare till bland annat
Porvoo Event Factory (Informant H; Informant I). Den resterande delen hyrs direkt till diverse
företag med exempelvis klädesbutiker (Informant I). Av Borgå stads andel hyr Porvoo Event
Factory drygt 7000 m2.
Porvoo Event Factory har fastighetens alla evenemangsutrymmen, mötesutrymmen,
restaurang och biografutrymmen (Informant I). Med andra ord hyr bolaget vissa utrymmen
vidare till egna underhyresgäster, så som biografen och restaurangen och naturligtvis de
externa evenemangsproducenterna. Om Borgå stad i gengäld vill använda mötesutrymmen i
Konstfabriken, är de tvungna att hyra dessa av Porvoo Event Factory.
Porvoo Event Factory har en personal på 7 personer, varav 2 arbetar på den allmänna infopunkten i huset, och resten sköter om försäljning och kundaktiviteter (Informant H).
Programinnehållet i Konstfabriken planeras och verkställs tillsammans med tre olika aktörer,
dels Porvoo Event Factory själv, dels Borgå stads kulturtjänster och dels Borgånejdens
Musikinstitut (Informant J). Det finns naturligtvis utomstående arrangörer, men dessa tre
producerar större delen av utbudet, och den del som de själva upplever vara det egna utbudet

24

– även om det nämligen handlar om tre olika organisationer, är de alla en del av koncernen
Borgå stad.

2.5 Trovärdighet
Det här kapitlet beskriver hur den här avhandlingen är trovärdig, genom att ta itu med dess
giltighet, överförbarhet, stabilitet och neutralitet.
Giltigheten (Credibility) handlar om värdet och tolkningarna av data (Polit & Beck, 2014)
och hur resultaten är förenliga med verkligheten (Shenton, 2004). Giltigheten av
informanternas åsikter förstärktes genom att intervjua flera personer inom varje fall (Langley
& Abdallah, 2011) och att intervjua medarbetare och styrelsemedlemmar, inklusive
verkställande direktörer, ordförande och personal. Alla 9 personliga intervjuer varade i ca 40–
60 minuter.
Till skillnad från vanliga samtal är kvalitativa intervjuer vanligtvis mer fokuserade,
djupgående och detaljerade (Rubin & Rubin, 2005). Syftet med kvalitativa intervjuer är att få
en djup förståelse snarare än riklig information om irrelevanta frågor.
Intervjupersonerna i den här avhandlingen identifierades genom tre metoder: 1) de
identifierades av forskaren, 2) de introducerades av viktiga informanter och 3) en respondent
ledde mig till andra respondenter. Ett viktigt kriterium vid val av fall var deras lämplighet för
studien (Mason, 2002), som i denna studie exempelvis var att kulturhusen verkligen skulle
vara lokaler i mångsidig konstnärlig användning.
För att minimera observatörseffekter försökte jag inte ingripa eller lämna några åsikter eller
förslag till informanterna. Alla platser och tider för intervjuerna valdes av intervjupersonerna.
Uppföljningsfrågor användes under intervjuerna för att säkerställa att respondenternas
synpunkter verkligen fångades.
För att öka trovärdigheten förklarade jag min roll och studiens kontext till alla
intervjudeltagare. Dessutom kontrollerades avskrifterna ständigt och noggrant för att jämföra
data mellan koder och definitioner, något som har föreslagits av Gibbs (2007). Presentationen
av negativ eller motstridig information reflekterar också över forskningsresultatens
trovärdighet (Creswell, 2009). Resultaten visar både likheter och skillnader, och fastställde
därtill giltiga och realistiska synpunkter bland informanterna.

25

Överförbarhet (Transferability). Enligt Guba och Lincoln (1994) handlar överförbarhet om i
vilken utsträckning resultaten av en studie kan överföras till eller ha relevans i andra miljöer
med samma eller liknande förhållanden. Överförbarhet bedöms vanligtvis genom att: 1) följa
forskningsprotokoll som överensstämmer med forskningsanalysprocessen; och 2) förfina
forskningsfrågorna baserade på litteraturgenomgången (Singleton & Straits, 2005).
För att öka överförbarheten av just den här avhandlingen användes flera fall. Dessutom gjorde
den här avhandlingen klart från början att dess geografiska omfattning var Finland – något
som är viktigt att påpeka i och med att det exempelvis finns vissa skillnader mellan kulturhus
i Finland och Centraleuropa.
Det bör fortfarande understrykas att som i alla fallstudieforskningar är resultaten av den här
avhandlingen överförbara till teoretiska propositioner och inte till populationer (Yin, 2014).
Studiens syfte var att generalisera en tydlig avgränsad uppsättning av resultat till teori. Jag
säkerställde vidare överförbarheten genom att ge en omfattande beskrivning av hur
datainsamlingen ägde rum.
Stabilitet (Dependability) handlar om att ifall studien kan upprepas över tid av olika forskare
med samma eller liknande deltagare och under samma eller liknande förhållanden (Polit &
Beck, 2014; Yin, 2014). En sådan upprepning kan åstadkommas genom att man dokumenterar
bevisen, använder en forskningsdatabas och tydligt presentera hur data samlades in och
analyserades. Förutsättningarna, inramningen och personerna i andra intervjuer kommer alltid
att variera, så data kan naturligtvis aldrig reproduceras helt (Shenton, 2004). Men därför är det
desto viktigare att forskningsprocessen rapporteras i detalj för att andra forskare ska kunna
utföra liknande arbete.
För den här avhandlingen dokumenterades forskningsprocessen systematiskt, inklusive
planering av studien, datainsamling och analys samt tolkning och presentation av resultaten.
Stabiliteten kan anses ha minskats något eftersom vissa informanter själva tydligen var något
vilseledda och svarade något felaktigt i frågor som gällde dem. Till förmån för den här
avhandlingen var att totalt tre intervjuer genomfördes i varje fall, vilket gjorde det möjligt att
upptäcka och korrigera avvikande svar.
Neutraliteten (Confirmability) handlar om objektiviteten, noggrannheten och relevansen av
insamlade data (Polit & Beck, 2014). Den betonar enhetlighet mellan informanternas
information och tolkningar av dessa uppgifter. För att förbättra neutraliteten och
trovärdigheten användes tre distinkta kulturhus vid datainsamlingen medelst kvalitativa
26

intervjuer: Schaumansalen (Jakobstad), Event Factory (Borgå) och Kabelfabriken
(Helsingfors). Tanken var att uppnå en mångsidig insamling av forskningsdata. Dessutom
förstärktes neutraliteten i avhandlingen genom att ge detaljerade beskrivningar av
rekryteringen av informanterna, utvecklingen av intervjuguiden och analysen av data.

2.6 Avhandlingens begränsningar
Precis som alla studier har även den här sina begränsningar, som visserligen lägger fram
möjligheter för framtida forskning. I den här avhandlingen begränsade jag mig till tre
kulturhus med ur många synvinklar rätt likadan bakgrund. Retroaktivt kan man inse att
möjligheten att intervjua människor från olika slags hus – till exempel teatrar - skulle
troligtvis ha presenterat mer mångsidig information.
Alla forskningsdesigner innehåller vanligtvis kompromisser på grund av de praktiska
begränsningarna för datainsamling. Det sparsmakade urvalet som användes i den här
avhandlingen var ett försök att möjliggöra en bred undersökning av meningsskapande och givande i kulturhus. Även om det här valet ökar sannolikheten för nya och internt sett giltiga
resultat, händer det också på bekostnad av överförbarhet och extern validitet. Att det dessutom
finns rätt lite tidigare studier om kulturhus, komplicerade på sätt och vis processen att
genomföra den här avhandlingen ytterligare. Det är därför viktigt att resultaten i den här
avhandlingen kommer att underkastas noggranna empiriska tester.
Begränsningarna som diskuterats i det här kapitlet innebär dock inte att den här avhandlingens
resultat skulle vara obetydliga eller ens ogiltiga. Det här presenteras bara som ett erkännande
och för att understryka behovet av framtida forskning.

2.7 Etiska överväganden
Informanter (intervjuerna) informerades om att materialet skall användas i en studie vid Åbo
Akademi. De informerades också om att informationen hanteras konfidentiellt, att deras
identitet inte kommer att röjas då de medverkar. Informanterna fick mina kontaktuppgifter om
de senare skulle välja att vilja kontakta mig för att ställa frågor.
Det framkom vidare att deltagandet är frivilligt och att informanten när som helst får avbryta
deltagandet. Forskningsmaterialet omkodades för att skydda informanternas identitet.

27

Ytterligare fick informanterna information om hur materialet kommer att användas och att de
i efterhand kommer att kunna ta del av studiens resultat.
Informanterna fick efter presentationen av dessa omständigheter muntligen meddela
informerat samtycke. Det informerade samtycket användes i första hand för att skydda
informanterna, genom att de själva får ta ställning till om de vill ta del av forskningen
(Svedmark 2012).
Min egen roll som forskare färgas av det faktum att jag har doktorerat år 2019 med en
doktorsavhandling där jag undersökte verksamhetsförutsättningar för finländska kulturhus,
samt att jag suttit i styrelsen för kulturhuset Grand i Borgå under perioden 2010 – 2014.

28

3. Teoretiskt ramverk
Teorin om meningsskapande har sin bakgrund i organisationsteori och en förändring i hur
man uppfattade kriser, nämligen från att ha registrerat enbart maskinella fel som
bakgrundorsaken till kriser, till att se de mänskliga misstagen bakom kriserna (Maitlis &
Sonenshein, 2010). Den här fokusförskjutningen markerade en möjlighet för forskare att se
organisatoriska processer ur ett bredare perspektiv, av vilka Karl Weicks drygt 30 år gamla
teori om meningsskapande är ett exempel.
Eftersom meningsskapande handlar om hur människor ”konstruerar vad de konstruerar,
varför och med vilka effekter” är det också stringent att tillämpa teorin i en mängd olika
sammanhang (Weick, 1995, s. 4). Den logiska utgångspunkten för meningsskapande finns i
organisationer där det förekommer omständigheter som saknar mening, vilket ofta händer
under kris, förhållanden som utmanar övertygelser och existerande ramar (Weick, 1993).

3.1 Det meningsskapande perspektivet
Weicks teori om meningsskapande (1995) utgör grunden för den teoretiska referensramen i
den här studien. Genom att fokusera på medarbetares upplevelser av organisationen och
ledarnas internkommunikation är det möjligt att förstå hur man skapar mening av
internkommunikationen eller avsaknaden av densamma och vilka konsekvenser det i sin tur
kan få. Meningsskapande är en ständigt pågående process där individen utsätts för nya
intryck, något som avviket från det normala, tolkar och förstår situationen individuellt och
tillsammans med andra (Weick et al., 2005). Den rimliga slutsatsen av det skedda förmedlas
vidare, men påverkar naturligtvis även individen själv. Det kommer att ligga som grund för
analysen av det empiriska materialet i studien.
Meningsskapande, eller Sensemaking, som Karl Weick kallade det 1995 i sitt arbete
Sensemaking in organizations, handlar om de antaganden och förväntningar som individen
har på vad som kommer att hända, man kan kalla det till en slags förutsägelse för framtiden.
Weick (1979) hänvisar till begreppet future perfect thinking när han förklarar hur individen
framställer en händelse i framtiden som om den redan inträffat. Det i sin tur kräver att
individen har kognitiva strukturer för igenkännande i situationen. Ericson (1998) ger vidare
ett exempel på visionen, som är ett verktyg som framkallar meningsskapande i individen utan
någon egentlig handling. När man stöter på situationer utan enkla förklaringar skapar
individen sina egna svar på dessa (Weick, 1995). Händelser är inte händelser om vi inte
29

skapar mening av dem (Hernes, 2008). Meningsskapande är i princip att strukturera det
okända och att något i stunden okänt sätts i förhållande till något gammalt, som till exempel
en upplevelse. Betydelse är följaktligen i detta fall förhållandet mellan det tillfälliga som
händer just nu och den etablerade referensramen, och meningsskapande är processen genom
vilken denna relation skapas (Weick, 1995).
Meningsskapandet, som är ett essentiellt koncept inom socialkonstruktionismen, utgår ifrån
att individen uppfattar världen omkring sig genom att föra samman sina erfarenheter till en
logisk helhet, en logisk berättelse (von Platen, 2006). Konfronterad med tusentals intryck
varje dag, måste människor kategorisera och klassificera informationen för att kunna göra ett
beslut. Det här beslutsfattande är avhängig av hur både grupper och individer kollektivt tolkar
och undersöker sin omgivning, och en hel del av själva beslutsfattande sker innan det
slutgiltiga beslutet i samband med att organisationsmedlemmarna format sig en bild av
organisationen och dess läge i relation till sin omvärld. Weick ser individen som en
medskapare av sin verklighet och kallar processen till enactment (Weick, 1995).
Organisationen fungerar i sin tur inte i en transparent eller objektiv värld där alla
beslutsunderlag är tillgängliga, utan i praktiken bygger beslutfattandet ofta på det material
som organisationsmedlemmarna samlat in som därefter analyseras och implementeras i
argumentation för specifika handlingsmönster (Eriksson-Zetterquist et al., 2012).
Att skapa mening skall inte förväxlas med att tolka, därför att tolkning i sig är ett passivt
begrepp som utgår ifrån en verklighet man kan tolka (Hernes, 2008). Tolkning sker vidare
även när ett ord kan utbytas mot ett annat och när ett ord kan definieras med hjälp av ett annat
ord. Meningsskapande är i sin tur något som kommer till efter tolkningen, mera som ett
resultat av den: Sensemaking is about the ways people generate what they interpret (Weick,
1995, s.9). Mening är med andra ord konsekvensen av meningsskapandeprocessen, och kan
därför emellanåt jämföras med begrepp såsom innebörd eller betydelse (Van Platen 2006).
Utgående ifrån den skapade meningen koordinerar man handlingar, som därefter har till följd
att ny mening skapas (Weick, 1995).
Meningsskapande handlar i grund och botten om hur små tillfälligheter, i sammanhang med
andra små tillfälligheter, kan passa ihop och bygga mening (Iveroth & Hallencreutz, 2016).
Mening skapas i huvudsak utifrån antigen tro eller agerande. Meningsskapande utifrån tro
innebär att en individs tro, till exempel dess ideologi, påverkar vad denne lägger märke till.
Variationer av åsikter och tro noteras vilket leder till en argumentation mellan individerna,
vars mål är att skapa gemensam mening (Weick, 1995). Också förväntningar påverkar
30

processen då personer skapar mening till sitt handlande, genom att fokusera på vad de tror
kommer att hända i framtiden. Meningsskapande utifrån agerande handlar om att i efterhand
konstruera en förklaring till sitt agerande (Weick, 1995; Hernes, 2008). Här ligger fokus på
vad individen gör snarare än vad denne tror. Meningsskapandet börjar för det mesta med
handlingar istället för övertygelser. Meningsskapande utifrån agerande innebär med andra ord
att individen tillskriver mening utifrån olika ageranden, samt dess utslag och följder (Weick,
1995).
Enligt Weick (1995) kan man dela upp den meningsskapande processen i sex olika faser:
1. En avvikelse påträffas i ett oupphörligt flöde av händelser
2. Man tittar tillbaka efter ledtrådar till orsaken för avvikelsen
3. Man skapar rimliga förklaringar till händelsen
4. Förklaringarna förmedlas
5. Förklaringarna sprider sig med godkänns med nödvändighet inte direkt
6. Det uppstår samstämmighet kring händelsen
Människor handlar och agerar ofta på ett särskilt sätt även om det är svårt att förklara varför
(Weick, 1995). Meningsskapandeprocessen förstärker ofta förväntade utfall, vilket i sin tur
medför att individer ibland agerar på ett sätt som man kan anse vara rimligt. Den här
rimlighetsprincipen berör också processen kring att söka en mening kring en händelse, tills
man har kommit över en mera konkret förklaring av det skedda. Med andra ord nöjer sig
individen med en rimlig förklaring.
Meningsskapande blir som mest tydlig när något oväntat sker som bryter mot den etablerade
referensramen (Weick, 1995). Förväntningar påverkar i sin tur meningsskapande och om det
förväntade inte inträffar, avbryts individens aktivitet då denne inte vet hur han eller hon ska
agera. Då är det inte ovanligt att personen ifråga letar efter en förklaring eller orsak till
omständigheterna, vilken kunde tillåta att aktiviteten fortlöper. Om individen inte hittar en
orsak, kommer denne istället behöva hitta ett annat sätt att agera eller också göra ytterligare
överväganden (Weick, Sutcliffe, & Obstfeld, 2005). Meningsskapande behöver dock inte leda
till handling, utan kan också resultera i en insikt om att mer kunskap behövs om situationen
eller att ett agerande inte ska ske (Weick, 1995).
Meningsskapande har naturligtvis flera olika definitioner, men Maitlis och Christianson
(2014) har identifierat fyra gemensamma utmärkande drag för de olika definitionerna:

31

1. Meningsskapande är dynamiskt
2. Meningsskapande påverkas av signaler
3. Meningsskapande är socialt
4. Meningsskapande är handling
Grundtanken i meningsskapande är alltså att individen konstruerar en verklighet för att
framkalla ordning retrospektiv mening till det som hänt (Weick, 1993). Men i och med att
varje individs referensramar är säregna är det möjligt att alla har en alldeles unik tolkning av
en händelse eller en ny företeelse. Å andra sidan har Weick (1995) förklarat att
meningsskapande är en något som sker på det individuella och det gemensamma planet,
speciellt inom organisationer. Maitlis (2005, s. 21) framställer i sin tur meningsskapande som:
…a fundamentally social process: organization members interpret their
environment in and through interactions with others, constructing accounts that
allow them to comprehend the world and act collectively.
Men även om meningsskapande är en social process är det inget som säger att det måste ske i
ett socialt sammanhang (Weick, 1995). När det gäller oväntade händelser skapar nämligen
individen ofta sin mening med hjälp av föreställningen av hur de övriga i organisationen
kommer att förstå och tyda densamma, så processen kan äga rum utan samspråk med andra.
Processen är nämligen starkt kopplad till språk, tal och kommunikation, eftersom den sker i
interaktion (vid något skede) och kommer till i en social kontext som ett resultat av att man
agerat på specifika händelser. Agerande och kommunikation sker därför växelvist i ständigt
återkommande intervaller, då meningsskapande är en fortlöpande process utan en början eller
ett slut (Weick, 1995; Hernes, 2008). Weick, Sutcliffe och Obstfeldt (2005) definierar
meningsskapande som ett samspel mellan händelser och tydning av dem, men fokus på
händelsen och tydningen som själva essensen i processen. Weick (1995) rekapitulerar
berättelsers uppgift genom att förklara att de ordnar diverse händelser i kronologisk ordning,
tillåter individer att förklara händelserna och koppla ihop tidigare erfarenheter med det som
sker för tillfället. Med andra ord utgör berättelser ett stöd för minnet och en guide för
kommande handlingar, då de formar en gemensam mening och värderingar inom en specifik
organisationen. Berättelser utgör således en föreställningsram som mening kan skapas ifrån.

32

3.2 Att identifiera meningsskapande
Det är av vikt att identifiera meningsskapande som ett fenomen för att därefter kunna fastslå
dess roll i organisationskriser. Weick (1995) beskriver meningsskapande genom sju
utmärkande drag. Dessa beståndsdelar utgör ett ramverk för vidareanalys av meningsskapande
(Helms Mills, 2003). De sju faktorerna Weick (1995) betonade är:
1. Identitet
2. Sociala relationer
3. Pågående process
4. Medskapande
5. Retrospektiv
6. Ledtrådar
7. Rimlighet
Identitet. En identitet definieras av den omgivande kontexten och mening formas med
utgångspunkten i hur vi förstår oss själva och andra (Weick, 1995). Om man förstår sin egen
identitet kan man också förstå det som sker runt omkring oss. Här finns alltså ett inflytande i
växelverkan. Identitetsuppfattningen påverkar med andra ord den mening som tillskrivs en
händelse. Även en organisatorisk identitet har sin roll att spela när organisatoriska
händelseförlopp skall tolkas genom meningsskapande (Weick, 2006). Om organisationen har
en stark identitet, blir medarbetarna mindre överraskade av olika händelser, vilket gör att de
har lättare att skapa mening (Weick, 1995). Identitet har under senare år utpekats som en av
de viktigaste dimensionerna för att uppfatta meningsskapande (Weick et al., 2005; Helms
Mills et al., 2010).
Sociala relationer. Om inte mening skapas individuellt, skapas det genom sociala relationer
(Weick, 1995). Meningsskapande uppfattas oftast just som en social konstruktion, där flera
individer tillsammans skapar mening genom att försöka hitta svar på frågor eller händelser.
Ledningen ger ofta form åt organisationens verklighet genom kontroll och kan därtill utnyttja
symboler som verktyg för detta arbete. De facto kan dessa symboler vara praktiska i
föränderliga tider, då de kan skapa ordning (Ericson, 1998).
Pågående process. Den här faktorn i meningsskapande karaktäriseras av att processerna är
ständigt pågående utan en start och ett slut (Weick, 1995). Var och en skapar kontinuerligt
mening kring sitt liv, men processen blir mest tydlig när något nytt händer.

33

Medskapande. Meningsskapande är en process som äger rum i den kontext och den miljö
som individen opererar i (Weick, 1995). Här avses den process där individen både skapar och
får en uppfattning om sin omgivning. Meningsskapande om hur saker är och bör vara i
organisationer sker både individuellt och i grupp medelst medskapande. De antaganden man
gör om saker och ting kan naturligtvis både begränsa och möjliggöra (Helms Mills et al.,
2010).
Retrospektiv. Det som troligtvis blivit klart vid detta skede är att meningsskapande alltid sker
i efterskott, det vill säga att det är retrospektivt (Weick, 1995). Meningsskapande sker i
praktiken med hjälp av tidigare erfarenheter och den mening vi gett åt dessa. Individer brukar
därtill rättfärdiga tidigare åsikter genom att förklara dem retrospektivt.
Ledtrådar. Individen letar enligt Weick (1995) efter ledtrådar för att kunna ge mening åt den
nuvarande kontexten. Beroende på sammanhanget blir olika ledtrådar olika viktiga i ett försök
att skapa mening i en specifik situation. Dessa ledtrådar kan vara mindre detaljer eller
exempelvis informella mönster – saker som inte är direkt uttalade i organisationen. Att man
letar efter ledtrådar betyder naturligtvis också att man inte alltid hittar dem. Det kan dessutom
hända att man letar efter ledtrådar som stärker det antagande man redan har och processen blir
en självuppfyllande profetia. Ju tydligare organisationen informerar personalen om olika
händelser, ju mindre söker personalen efter ledtrådar (von Platen, 2006).
Rimlighet. Weick (1005) anser att de som är inblandade i meningsskapande drivs främst av
det som upplevs vara rimligt, hellre än det som verkligen sker. Med termer som plausability
och accuracy, förklarar Weick (1995) att meningsskapande inte gäller en objektiv sanning,
utan en bild som utgår ifrån diverse ledtrådar och tidigare ledtrådar, som kan ge individen en
rimlig förklaring. Här bör det poängteras, att även om man utgår ifrån en sannolik, upplevd
och rimlig berättelse, kan meningsskapande likväl leda till gärningar som är i linje med
organisationens målsättningar (Weick et al., 2005).
Men var är påföljden av meningsskapande? Om mening skapas utgående ifrån tidigare
erfarenhet (Weick, 2001), så får det en del följder; det som har hänt tidigare kommer att hända
igen, ty man förväntar sig att något som redan hänt återkommer (Brorström, 2010). Det är
också en fråga som Brorström (2010 ställer, att är det som händer verkligen en konsekvens till
det skedda, eller en fabricerad följetong? Liksom Weick (1995, s. 35) summerar det, ...people
create and fins what they expect to find.

34

Enligt Weick (2006) är det vid störningar eller avbrott i omvärlden som meningsskapande blir
mest tydlig, för det är i samband med dessa som individer reagerar med meningsskapande.
Liksom Weick (2006, s. 1731) poängterar; order, interruption and recovery. That is
sensemaking in a nutshell.
Den här studien använder sig av alla faktorer när den identifierar meningsskapandeprocessen i
de tre fallen som står i fokus.

3.3 Meningsskapande i organisationer
Teorin om meningsskapande har haft avsevärd betydelse inom studier om
organisationsförändringar, fastän den i första början främst användes för att kartlägga akuta
kriser (Maitlis & Sonenshein, 2010). Det bör dock poängteras att organisationsförändringar
och akuta kriser oftast har avsevärda likheter, då de bägge karakteriseras av tvetydighet bland
de inblandade emedan forna strukturer och inlärda verksamheter omprövas. Weicks syn på
meningsskapande har ofta kopplats till ett processinriktat perspektiv i organisationsstudier,
eftersom processer, handling och organisering allt som oftast varit av intresse där (Bakken &
Hernes, 2006; Hernes, 2008). Den här avhandlingen fokuserar på meningsskapande efter en
kris, nämligen Corona pandemin år 2020.
Enligt Helms Mills (2003) är meningsskapande en alternativ infallsvinkel på
organisationsförändring, men ett där individens uppfattning av situationen står i centrum.
Cathrine Filstad (2014) menar för egen del att förändringar och ny kunskap kan omfattas
bland anställda först då de anser den meningsfull. Enligt Lundin (2017) skapar också
individer mening när de står inför tvetydiga signaler, som till exempel när de slits mellan
organisationens förväntningar och sina egna professionella värderingar. Kommunikation är
därför viktigt för meningsskapande (Rouleau, 2005). Browning och McNamee (2012) påpekar
att social dynamik är en viktig faktor i processen. Det är individuella variationer, som
personliga upplevelser och framtida ambitioner, som i sista hand påverkar individens
meningsskapande. Organisatoriskt meningsskapande är i sin tur en av hörnstenarna för ett
framgångsrikt genomförande av organisatorisk förändring, eftersom det i hög grad påverkar
hur människor tolkar, förstår och agerar under det pågående förändringsarbetet (Iveroth &
Hallencreutz, 2016). Om organisationen siktar på att skapa en positiv inställning till en
eventuell förändring, måste man inkludera medarbetarna i ett tidigt skede (Beer, 2001).
Tilliten skapar engagemang, och individen har lättare att acceptera en förändringsprocess.
35

Tsoukas och Chia (2002) understryker dock att det är svårt att beskriva en organisatorisk
förändring, då den oftast beskrivs som ett skifte mellan två fasta punkter. Förändringen
måhända äger rum mellan dessa punkter, men det som står tillhanda är allt som oftast bara en
redogörelse av det nya läget, en efterhandskonstruktion. Clegg et al. (2005, s. 158) ser inte
organisationer som fasta enheter utan; in a constant state of becoming, vilket i sin tur belyser
besväret att beskriva processen, i och med att det är en kontinuerlig process.
När en organisation står inför en kris, kan även konceptet sensegiving, det vill säga
meningsgivande, aktualiseras (Gioia & Chittipeddi, 1991). Det sker i praktiken när chefen
eller ledningsgruppen involverat sig i ett kollektivt meningsskapande och således analyserat
krisen samstämmigt, brukar det följande steget vara ett försök att förmedla den förklaringen
neråt i organisationen. Här kopplas meningsskapande tydligt till kommunikation. Weick
(1995) ser dock organisationer som ett resultat av ett skapande och ett återskapande med hjälp
av den meningsskapande processen som äger rum när medarbetare växelverkar, med andra
ord inte nödvändigtvis enbart uppifrån ner. En blandning av samtal och berättande,
meningsskapande samt identitet visar den förmåga att fortlöpande skapa mening och således
sammanföra det förflutna, nuet och framtiden (Bird, 2007).
Det ligger i själva skapandet av meningen att det är en process, inte ett slut; det är ett
pågående experiment, inte en uppsättning fasta doktriner (Weick, 1995). Organisationerna
orienterar sig därför genom att se både fram och tillbaka för att indirekt passa ihop olika
versioner av verklighet och beslut - samtidigt som de konstruerar dem - under möten med
antingen inledande överenskommelse eller oenighet mellan anställda och ledarskap.
Weick (1995) pekar på tre olika nivåer av meningsskapande inom organisationer, nämligen
intersubjektiv, generisk subjektiv och extra subjektiv nivå. Den här avhandlingen kommer att
fokusera på de två första nivåerna.
På den intersubjektiva nivån sammankopplas de personliga tankarna och känslorna med
gruppens i en social verklighet (Weick, 1995). Individen, självet, blir en gemenskap.
Meningsskapande är en verbal intersubjektiv process, en process där händelser såväl som
handlingar tolkas. Den här nivån är inte enbart en interaktion, utan en syntes av två eller flera
förmedlande själv.
Den generiskt subjektiva nivån inbegriper organisationer, den sociala strukturen (Weick,
1995). Här lämnar man individen till förmån av generella roller som skall följa uppställda

36

regler. Vid stabila perioder kan den här generella subjektiviteten anta flera former, som till
exempel policyn och arbetsinstruktioner.
Det här betyder i praktiken att meningsskapande skapas på många olika nivåer, med olika
omfattning av social interaktion (Weick, 1995; 2001). Det är för övrigt mellan den
intersubjektiva och den generiskt subjektiva nivån som Weick placerar organisationen.
Det här kapitlet har haft för avsikt att påvisa det logiska i att begagna ett meningsskapande
perspektiv för att tolka organisatoriska händelseförlopp. Meningsskapande har framställts som
ett kitt för att den organisatoriska handlingen skall vara sammanhängande och betydelsefull.
Det här synsättet kommer vidare att utgöra en viktig grund för avhandlingens ansats och
design framöver.

3.4 Meningsskapande och krishantering
Allt sedan Weicks (1988) arbete Enacted Sensemaking in Crisis Situations, har betydande
framsteg gjorts inom det här området (Maitlis & Sonenshein, 2010). Inom den forskningen
har man framom allt och ofta identifierat den påverkan positivitet har på meningsskapande,
komplexiteten i meningsskapande samt organisationens inflytande på meningsskapare. Maitlis
och Sonenshein (2010) framhäver att dessa teman reflect important individual, collective, and
institutional influences on sensemaking processes (s. 555).
Den akademiska forskningen inom detta område fokuserar dessa dagar främst på att förstå en
specifik aspekt av meningsskapande och hur denna aspekt påverkar en individs eller en
organisationsförmåga att förstå situationer (Maitlis & Sonenshein, 2010). Trettio år efter att
Weick (1988) uppmärksammade detta område har naturligtvis betydliga framsteg också
gjorts. En stor del av forskningen har fokuserat på vad som kan påverka och främja
meningsskapande i kriser (Maitlis & Sonenshein, 2010; Weick, 1988; Choo, 2007; Stigliani &
Ravasi, 2012). Det skall vi titta närmare på nu.
Organisatoriskt meningsskapande är en process där medlemmar i organisationen tolkar sin
omgivning genom sin samverkan med andra människor både inom och utanför organisationen
(Maitlis 2005). Den samverkan och processer mellan grupper som hör till meningsskapande
spelar en viktig roll för att få bukt med en krissituation. Den analys av Mann Gulchkatastrofen som Weick (1993) gjorde föreslog att gruppkommunikation och gruppintimitet

37

var nyckelfaktorer för gruppmedlemmarnas överlevnad. Meningsskapande är en teori som
förklarar konstruktionen och interaktionen mellan kategorianordningar under en kris.
Teorin om meningsskapande har delats in i två riktningar sedan Weicks (1988) inledande
studier. Vissa forskare har fokuserat på meningsskapande under en pågående kris (Kayes
2004; Vendelo & Rerup 2009) medan andra har studerat meningsskapande i efterhand, det vill
säga efter krisen (Brown & Jones 2000). Båda riktningarna har haft en betydande roll i vår
uppfattning av meningsskapande. Oavsett riktningen, är ett centralt argument i
meningsskapande att organisationer själva konstruerar den uppfattning som därefter nyttjas i
processen kring meningsskapande, samt de åtgärder som kan förändra utvecklingen av en
händelse (Weick, 2010).
Under en pågående process av meningsskapande kan människor i grupp förbise eller
nonchalera ledtrådar som går stick i stäv med deras förståelse eller föruppfattning (Casto
2014; Maitlis & Sonenshein 2010,). Till exempel kan falsk optimism (Casto 2014) och
minimering spela en roll i sammanhanget, när människor i en krissituation tonar ned krisens
allvar genom att göra optimistiska uttalanden. Weicks (1993) arbete med Mann Gulch
eldkatastrofen år 1949 är ett utmärkt exempel på optimistiska uttalanden som skapade falsk
optimism som i sin tur bidrog till döden av 12 stycken rökhoppare (Weick, Sutcliffe &
Obstfeld 2005).
Det är av vikt att organisationer skapar en gemensam förståelse under krisperioder, som består
av engagemang, identitet och förväntningar (Weick, 1995). Engagemang i meningsskapande
kontexten skapar mening vid osäkerhet, men det kan också vilseleda människor att utveckla
en optimistisk partiskhet. Identitet som konstruktion inom teorin får i sin tur en framträdande
roll, eftersom de egenskaper som tillskrivs identiteter är de sätt med vilka människor skapar
både sin förståelse och beteende. I Mann Gulch-elden blev rökhopparna av med sina verktyg
och sprang sin väg (Weick 1993). Förväntningarna är nämligen sammankopplade till ledtrådar
för att skapa förståelse. Under en pågående kris anpassar människor sina förväntningar till
situationen för att ta itu med utvecklingen (Weick 1995; Weick & Quinn 1999).

3.5 Sammanfattning av teoretiskt ramverk
De sju elementen som Weick (1995) redogör för, presenterade i kapitel 3.2 ovan, framställer
meningsskapandet som en ständig pågående process där det ena detaljen överlappar det andra
och tvärtom. Teorin är invecklad och har vissa brister (se särskilt kapitel 3.6), men
38

meningsskapande är samtidigt ett väldigt användbart analytiskt verktyg och kompatibel med
den här studiens syfte. Respektive sju element interagerar kontinuerligt med varandra och
genom dem förstår vi den grundläggande process för individers agerande och förståelse av
situationen i olika givna situationer.
Vidare beskriver teorin samtidigt hur individen kan ta kreativa genvägar för att uppnå
förståelse i situationen (Weick, 1993). Det teoretiska ramverket för den här studien har därför
för avsikt att bistå analysarbetet med hjälp av de av de sju elementen i Weicks (1995) teori
som samspelar med varandra mest uppenbart. Resultatet av den analysen kommer därefter att
omsättas i en teoretisk modell för att kunna presentera hur individerna frambringar förståelse i
situationen. Den modell som avhandlingen resulterar i har även som avsikt att kompensera för
de eventuella svagheter i teorin som identifieras, exempelvis maktaspekterna i det sociala
samspelet.

3.6 Kritik mot meningsskapande
Meningsskapande har kritiserats för att dess process är rätt så oklar (Sandberg & Tsoukas,
2015). Fastän det har framkommit att meningsskapande inte är detsamma som tolkning
(Weick 1995), är skapandet och tolkandet likväl för det mesta förknippade med varandra i
studier av meningsskapande (Sandberg & Tsoukas, 2015). Teorin har även kritiserats för att
begreppet förståelse är svårfattlig och inte tillräckligt klart.
Vidare har man kritiserat meningsskapande för att det enbart uppfattas som en bakåtblickande
process, på bekostnad av det framåtblickande meningsskapandet (Sandberg & Tsoukas 2015).
Fastän Weick (1995) erkänner att människor påverkas av tankar om framtiden när de agerar,
tycker han ändå att tankarna uppstår ifrån ett bakåtblickande meningsskapande. Weick (1969)
tycker att meningen av framtida omständigheter enbart kan förstås om individen ser på dem
som redan förflutna händelser (Weick, 1969, s. 66).
Man har också kritiserat Weicks teorier om meningsskapande på grund av avsaknaden av
maktaspekter (Mills 2003). Vidare har det påpekats att meningsskapande betonar konsensus
till förmån av konflikt i organisationer, och bortser därmed ifrån sådana intressekonflikter
som framkommit mellan diverse aktörer i processen (Skålén, 2002). En annan svårighet som
har markerats är individer med formell makt som kan komma att få större effekt i sitt
meningsskapande än andra (Mills, 2003). Poängen är här att den individuella makten är större
än mångfalden av alternativa meningar i meningsskapande.
39

De flesta studier fokuserar på hur ledningen i en organisation försöker påverka
meningsskapandet bland organisationsmedlemmarna, emedan processen egentligen borde ses
som en överläggning mellan olika individer där en del oundvikligen är starkare än de övriga
(Gioia & Chittipeddi, 1991). Resultatet är en följd av organisationens omgivning, en
omgivning som trots allt påverkas allra mest av ledningen, vilket i sin tur förvränger
meningsskapandet.
En svårighet som organisationer ofta möter i sitt meningsskapande är att uppnå en
sammanhängande och överenskommen mening, som kunde användas som ett ramverk för
framtida åtgärder (Choo, 2007). Medan de existerande forskningsresultaten inom detta
område ger en förståelse för varför organisatoriskt meningsskapande ofta är en svår process,
är arbetet begränsat på grund av för lite forskning som fokuserar på hur man kan övervinna
dessa svårigheter. Liksom Maitlis och Sonenshein (2010) konstaterar, är det till hjälp för att
studera problem relaterade till meningsskapande, men om inte kan föreslå lösningar, så har
forskningen lite praktiskt värde för organisationer.
Avslutningsvis kan det ändå understrykas att meningsskapandeperspektivet i den här studien
kan betraktas som ett förhållningssätt, som ett sätt att uppfatta världen och hur vi fungerar
som människor. Synsättet har satt sin prägel på både avhandlingens upplägg och design, något
som framkommer i föregående kapitel.

40

4. Resultat
Det här kapitlet presenterar resultaten från de 10 kvalitativa intervjuer som utfördes under
slutet av år 2020 (se kapitel 2). Resultaten presenteras enligt de teman som framkom, dock
med en början i bakgrunden till situationen för de tre olika kulturhusen då pandemin började.
Databehandlingen kommer att presenteras i detalj i samband med resultaten. På detta vis kan
läsaren utröna tankeprocessen som ligger bakom forskningsbesluten och således minimera
förekomsten av utredarens fördomar.

4.1 Bakgrund
I detta första underkapitel presenteras en bakgrund kring kulturhusens situation under våren
2020 då krisen – eller pandemin – började.
Respektive kulturhus var tvungen att stänga huset under lockdown perioden våren 2020.
Liksom en informant beskrev läget; Impakten var massiv. Det var den faktiskt. Fr.o.m. 13.3
stängde vi salarna och öppnade sen 1.6., så de var 2,5 månader stängda på våren (Informant
I). Med det sagt, verkar inga kulturhus ha blivit förhandlingsförlamade i situationen.
Verksamheten fick förändrade ramar, men kulturhusen fortsatte sitt arbete. Detta antyder att
systemet inte utan vidare kollapsade på grund av pandemin, utan hittade andra lösningar.
Utbildningarna har varit igång under hela tiden i princip, så där fortsätter
verksamheten, och också pga. det har vi mycket bokningar, de använder
Schaumansalen väldigt mycket under den här tiden. Vad gäller konsertsalen, så
det syns direkt på bokningsläget. [...] Vi har på det sättet haft ytterst lite externa
hyresgäster här från mars framåt.
(Informant A)
Schaumansalen i Jakobstad fick ett mindre understöd av kommunen för att täcka de kostnader
som uppkom på grund av nedstängningen, men stödet räckte inte på nära nejder att täcka
kostnaderna (Informant A). Man valde ändå inte att ta till sparåtgärder. Annat än att man
förstås inte anlitade de normala timanställda, då det inte fanns något arbete för dem. Här är
det naturligtvis elementärt att minnas att Schaumansalens personal i praktiken är anställda av
YH Novia, vilket ger Jakobstad Konsertsal Ab mindre utrymme att utöva exempelvis
permittering som sparåtgärd. Något som naturligtvis i sin tur lär ha bidragit till en
41

hälsosammare dialog mellan ledning och personal och sålunda inte påverkat
meningsskapande olika bland dessa tu – åtminstone till den grad det annars hade varit möjligt.
Till saken hör även att Corona läget var annorlunda i Österbotten än i Nyland, vilket kunde
tolkas som en lindrande omständighet, men enligt informanterna var läget för huset mest
detsamma som i Nyland – även om restriktionerna var något lättare i Jakobstad på grund av
mindre smittspridning, var folk desto försiktigare (Informant A). Därav var resultatet
detsamma som i Nyland – det kom ingen publik på evenemangen – vilket i sin tur betydde att
det fanns ett behov för alternativa lösningar i bägge regionerna.
Schaumansalen tog ett initiativ för regionens frilansmusiker och arrangerade inalles sex
stycken streamade gratiskonserter (Informant A och B). Man presenterade också ett nytt
koncept, nämligen Schauman Hall People 2 People, ett möteskoncept för organisationer.
Intresset har dock varit svalt, mycket på grund av den försiktighet alla visat prov på, på grund
av pandemin. Mest gick våren åt att budgetera om, flytta och ändra på tidigare bokade
evenemang:
Nu just är vi alla igång för full fart, men vad vi ser, att vi har ju svårt, vi brukar
ha massor med tillställningar, och det har vi fått planera om. Vi kan inte heller
räkna med att, då vi har några stora projekt på gång, så vi måste ombudgetera
projekten totalt, för vi brukar kunna räkna med publikintäkter och så vidare
(Informant B)
Schaumansalens omsättning sjönk med ungefär 50% under våren 2020 (Informant C). Externa
arrangörer klagade över att Schaumansalen inte kom emot med rabatterade priser då man ändå
inte kunde sälja alla biljetter i salen på grund av restriktioner.
Kabelfabriken i Helsingfors har både korttids- och långtidshyresgäster (Informant E). De
tidigare är olika evenemangsproducenter som hyr Kabelfabrikens stora utrymmen för en eller
några dagar och utgör ca 10 % av kulturhusets intäkter, de senare är olika artister och
konstnärer som hyr mindre arbetsutrymmen på tills vidare basis, och utgör i 90 % av
intäkterna (Informant F). Kortidshyresgästerna uteblev naturligtvis under pandemivåren 2020,
medan man därtill kände sig tvungen att ge långtidshyresgästerna tre månader hyresfri tid –
något man finansierade med lån (Informant E). Beslutet att ge hyresfria månader togs av
Helsingfors stad, inte av Kabelfabriken (Informant F). Kabelfabriken har i sin tur än så länge
inte fått beslut av Helsingfors stad ifall även de skulle få samma period hyresfritt av staden.
42

Man uppskattar att försäljningen år 2020 var ca 60–70% mindre än under normala år
(Informant E). Förlusten uppgick till ungefär 1,2 miljoner euro (Informant F).
Då Kiinteistö Oy Kaapelitalo är i grunden ett fastighetsbolag, kom de att segla igenom
lockdown perioden tämligen problemfritt – restaurangerna med mera i deras fastigheter var
utomstående aktörer som kom att ansvara för den förlusten själva, medan bolaget hade fasta
hyresgäster som garanterade en stadig intäktskälla under den värsta tiden (utöver de 3
månader man hade gett utrymmen gratis åt aktörerna) (Informant E).
Kabelfabriken har inte fått några statliga understöd för den tid då huset stod tomt, då
myndigheterna upplever att bolaget är en del av Helsingfors stad och följaktligen borde staden
sköta om de sina (Informant E). Nu har dock inte staden gett någon eftergift i hyror åt bolaget.
Bolaget har planerat en inbesparning i att senarelägga vissa renoveringsprojekt. Permitteringar
avstod man ifrån, då dessa enligt egna kalkyler snarare skulle ha betytt en även större förlust
istället för en inbesparning – personalen är nämligen så liten och det finns många
fastighetsrelaterade uppgifter bolaget helt enkelt inte kan senarelägga utan tilläggskostnader.
Fastighetsbolag Kabelhuset har en soliditet på över 70 %, vilket betyder att nämnda
organisation inte påverkas i likadan grad av pandemin som andra kulturhus (Informant F).
Konstfabriken i Borgå är en byggnad med en totalareal på 16 000 kvadratmeter och hela
fastigheten ägs av tre stiftelser (Informant I). Största delen av kvadratmetrarna hyrs av Borgå
stad, alltså 10 000 kvadratmeter. De resterande 6000 kvadratmeter är uthyrda åt t.ex. Cubus,
Dressman, Handelsbanken och andra företag, och de har direkta avtal med fastighetsägaren.
Av Borgå stads kvadratmeter hyr Event Factory Ab drygt 7000 kvadratmeter, och resten
ligger under lokalitetsavdelningen och t.ex. konstnärer som hyr arbetsutrymmen och Borgå
stads kulturtjänster samt Konsthallen och två verkstäder. Event Factory hyr alla
evenemangsutrymmen, mötesutrymmen och dessutom är kulturhusets restaurang- och
biografutrymmen vidareuthyrda av bolaget.
Under pandemivåren 2020 sjönk Konstfabrikens omsättning med ca 70–75 % (Informant I).
Mycket av den policy som utövades på Event Factory var ett rakt resultat av den linjedragning
som Borgå stad valde att följa. När staden permitterade personal, gjorde även Event Factory
det:
Vi permitterade personalen på våren och de är permitterade nu igen.
Personalkostnaderna är bland dom största kostnaderna och då på våren just
från 13.3 till sista maj bevilja Borgå stad åt alla hyresgäster som de har i sina
43

fastigheter, vi behövde inte betala nån hyra då överhuvudtaget, så det hjälpte,
det hjälpte alla som är hyresgäster.
(Informant I)
Olikt de två ovan presenterade kulturhus har Konstfabriken, eller Event Factory, utöver
restaurangen och biografen inga långtidshyresgäster eller -kunder. Därför kom läget att
påverka dem något mera kraftigt än de övriga två kulturhusen, och behovet att hitta alternativ
verksamhet blev särskilt betonat.
[...] rakt sagt, så påverkade det att det stoppa verksamheten helt och hållet och
det satt oss i en position där vi måste ganska snabbt försöka hitta på
verksamheten på nytt, för att vi ville ju hitta på, inte så att verksamheten faller
bort utan att den ändrar karaktär jo, att vi måste hitta ett nytt medel att få ut, då
var det i form av live-streams på våren.
(Informant J)
Under intervjuerna framkom det dock att staden hade för avsikt att planera åtgärder som
skulle komma att hjälpa de hyresgäster som staden har i sina byggnader. Visserligen hade
signalerna redan då varit sådana, att det ingalunda skulle bli frågan om en nollhyra.
Men nu håller Borgå stad på att fundera på hur de kan underlätta livet för
hyresgästerna och håller på att jobba ut en plan. Även om de stängde våra
utrymmen så kommer det inte att bli nollhyra nu i slutet av året.
(Informant I)
Enligt informanterna fortsatte läget rätt likadant under hösten 2020, och inga ljus i tunneln
kunde skönjas.

4.2 Tidiga signaler
De tre olika kulturhusen reagerade fort på pandemisituationen, vissa dock snabbare än andra. I
meningsskapande processen kan man utgå ifrån att de initiala beslut och
informationsöverföringar som ägde rum gott kan ha en avsevärd betydelse i medarbetarnas
individuella process kring förståelse av situationen. Liksom en informant uttryckte sig: [...] då
när hela Finland egentligen stängdes, kan man säga, så det kom som ska vi säga en chock för
alla, att jaha en sån här situation... (Informant I). Något som verkar stå i kontrast med att
44

framgångsrikt tolka de tidiga signaler som dock fanns – icke minst i mediala nyheter.
Naturligtvis är detta dock en hörnsten i meningsskapande teorin; att man skapar mening av
tidiga signaler behöver inte nödvändigtvis betyda att man tolkat signalerna rätt. Å andra sidan
har ingen en kristallkula, vilket därför alltid lämnar tolkaren i en viss form av risksituation.
På andra håll var man i framkant och lyckades organisera sig redan innan myndigheterna
tvingade på föreskrifter och begränsningar, då man reagerade på de tidiga signaler man fick
gällande det kommande läget. Något man kan utgå ifrån att ha gjort det lättare för
medarbetarna att förbereda sig för den nya situationen.
Vi organiserade redan före regeringens informationsdag den tolfte, vi hade
organiserat inom vår organisation en Corona-förberedningsgrupp [...] så vi tog
några åtgärder redan då. Vi skulle ha handdesinficering och hålla distans och
tvätta händerna, och sen ganska fort vi satte desinficeringsmedel runt omkring,
och vi började tvätta mer effektivt våra fastigheter, och vi började ganska
snabbt jobba på distans.
(Informant F)
Därav kunde man tolka att meningsskapande förstås också kan leda till rätt tolkningar,
situationer där man de facto är steget före på grund av meningsskapandet. Något som inte lär
ske om man totalt låter bli att tolka och reagera.
De egna besluten var kanhända inte stora, liksom exemplet ovan visar prov på, men var
likaledes i linje med de föreskrifter som skulle komma av myndigheterna. Distansarbete har
varit ett rätt allmänt fenomen från och med våren 2020, men har naturligtvis inte varit lika
enkelt för alla. Något som naturligtvis inga ledare har haft möjlighet att själva ändra på, men
som ändå orsakat problem på håll.
[...] det var lite svårt för många av oss att inte alla kunde jobba på distans, och
det var kanske inte rättvist, eller man tänkte i början, och sen när distansarbetet
hade pågått några månader så ganska många som hade redan arbetat på
distans ville gå tillbaka till arbetsplatsen, för de mår bättre när de har ett
arbetsställe och är inte tvungna att stanna hemma hela tiden.
(Informant F)
Oberoende hur de tidiga signalerna har tolkats – pandemirisken var trots allt överhängande
redan ett tag innan man i Finland beslöt sig för åtgärder – har respektive kulturhus i denna
45

avhandling naturligtvis fått uthärda samma restriktioner. Men enligt intervjumaterialet ser
man vissa skillnader i medarbetarnas meningsskapande, såsom större tillit och mindre
motvilja jämte ledarnas egna beslut, i förmån till de som reagerade på eget bevåg innan
myndigheternas beslut.

4.3 Lägesanalys
Liksom framkom i föregående underkapitel, reagerade kulturhusen som står i fokus i denna
avhandling på läget i ett rätt tidigt skede, och analyserade potentiella tillvägagångssätt i hopp
om att skapa mening kring situationen.
Schaumansalen var i kontakt med andra kulturhus för att pejla läget och hitta alternativa
lösningar till nödläget (Informant A). Enligt uppgifter fanns inga alternativa lösningar som
gick att implementera på andra kulturhus. Läget var helt enkelt exceptionellt och inga
universella lösningar stod tillhanda. Därtill var restriktionerna rätt hårda för kulturbranschen
och alternativa lösningar tydligen få.
Kabelfabriken satsade på att hålla fast vid sina nyckelkunder, det vill säga återkommande
hyresgäster (Informant E). Det har varit ett avsevärt arbete att avboka och hitta nya datum för
evenemangsarrangörer, och samma sak ånyo efter några veckor. Det var dock inte på grund
av brist på försök, men man kom till slut fram till att det inte fanns mycket man kunde göra i
situationen:
[...] vi satt oss ner med försäljningschefen och funderade på vad vi kan göra i
våra utrymmen, att om vi kunde ändra användningsmöjligheterna, att om vi
skulle ha lättare att göra evenemang eller något, men vi har inte förverkligat
några nya revolutionerande sätt, vi investerade bara i utrymmeshygienen.
(Informant G)
I Konstfabriken pejlade man läget främst via de linjedragningar staden gjorde angående
kulturlivet i kommunen och stadens egna kulturinstitutioner över lag (Informant I). Som den
enda av tre kulturhus fick Konstfabriken finna sig i att permittera personalen, något som
naturligtvis tog sig i uttryck i det magra antalet försök på alternativ verksamhet.
Respektive kulturhus prövade dock på olika streamade lösningar (Informant A, F och I).
Dessa verkar dock ha varit mindre lätta att få att bära sig ekonomiskt.
46

Sammantaget kunde man konkludera att kulturhusen pejlade sin omgivning och den rådande
situationen rätt väl, och skapade mening både på lednings- och personalnivå.

4.4 Informationsöverföring
I meningsskapande är det liksom konstaterat i teorikapitlet (3) av vikt att ledarna för över
information till medarbetarna, för att dessa skall ha en möjlighet att skapa en egen mening i
situationen utgående ifrån faktiska händelser, beslut och linjedragningar. Får man inte signaler
från ledningen, drar man egna slutsatser: Vi på försäljningen förstod ju genast, man vet hur
branschen far [...] (Informant H). Informanterna i den här avhandlingen för fram att
informationsöverföringen har fungerat på olika sätt i olika kulturhus.
Den personal som jobbar för Schaumansalen fick främst information av Yrkeshögskolan
Novia (som är personalens arbetsgivare). Vad gäller restriktioner och rekommendationer från
myndighetshåll, var det något man fick ta reda på själv (Informant D). Här avsåg man
troligtvis det, att personalen fick uppgifter om allmänna restriktioner samtidigt som ledningen,
och inget behov av informationsöverföring var nödvändigt. Enligt vad som gick att tolka
mellan raderna av de informanter som representerade personal, har man dock sett detta som
en orsak att analysera läget självmant till en högre grad.
Enligt en informant i ledarskapsposition baserade man sin information på myndigheternas
utlåtanden (Informant D). Enligt denne har informationsöverföringen gått väl till.
Vi har nog haft god kommunikation. Och utgångsläget är, bör ju tilläggas, att vi
har utgått från att inte göra egna tolkningar eller egna lösningar på
myndighetsdirektiven, utan vi tror ändå att myndigheterna fattar sunda beslut i
de här fallen, så vi utgår ifrån det.
(Informant D)
Enligt informanternas tolkning var det ledarnas ansvar att föra vidare
myndighetsinformationen till medarbetarna, även om det hände att dessa fick ta del av
informationen samtidigt som ledarna och kunde således hantera informationen även utan
ledarnas input (Informant I). Något som naturligtvis förminskade ledarnas möjlighet att
påverka informationsöverföringen även om dessa hade velat annorlunda.

47

Det fanns rentav för mycket information och den förändrades konstant, vilket gjorde de ytterst
svårt för personalen att orientera sig fram (Informant J). Samtidigt upplevde man nog på håll
att ledningen skötte bra om informationsöverföringen:
[...] det sköttes bra. Vi har hela tiden varit ganska måna om att följa de
rekommendationer som finns, för att trygga vår publiks säkerhet och anställda
förstås också, det är det viktigaste i ett sådant här läge, att alla gör vad de kan.
(Informant A)
En del informanter kritiserade däremot myndighetsbesluten: Fascinerande hur tomma
utrymmen kan vara mera hotande än att äta lunch varje dag, som på många sätt borde vara
exakt det samma (Informant C). I mångt och mycket kan det konstateras att myndigheterna
rentav övertog den klassiska ledarskapsrollen inom organisationerna vad gäller dessa
pandemispecifika restriktioner, beslut och informationsöverföring. Något som naturligtvis hör
till ifall regeringen åberopar beredskapslagen.
På Kabelfabriken satsade man på veckomöten för att distribuera information, utöver olika
digitala informationskanaler.
Vi har veckomöte varje tisdag morgon när alla kommer tillsammans och varje
person talar, inte så många, vi är under 20 personer, så alla kunde säga vad
dom tyckte och vad dom tyckte om distansarbete, och det var förstås svårt att
inte ha kontakt med andra personer på en lång tid, men i början tror jag alla
var i situationen och vi sa att vi vet inte hur länge det här ska ta, men alla
accepterade det ganska bra.
(Informant F)
Informationen överfördes muntligen strax innan distansarbetet tog vid, varefter överföringen
förflyttades till e-post (Informant G). En del av den information som normalt överförs i
korridorerna har uteblivit, men enligt informanter har det haft överraskande små negativa
effekter (Informant G). Visserligen poängterade man att det här gällde främst sådana som
varit arbetskollegor sedan tidigare – de som anställdes under distansperioden var det svårare
att informera på ett naturligt sätt.
Detta har troligtvis också påverkat informationsöverföringen rätt så avsevärt. Att man i
skrivande stund (år 2022) vant sig vid distansmöte torde vara rätt naturligt efter en tidsrymd
på 2 år, men under pandemivåren 2020 var distansmöten ett tillskott i vardagen man inte hade
48

hunnit vänja sig vid innan man blev tvingade till dessa. Därför är det sannolikt att även
meningsskapandet påverkades av den tekniska förändringen och dess tillkortakommanden
kring informationsöverföringen.
Det fanns naturligtvis också olika åsikter om informationsöverföringen, eftersom alla
medarbetare inte befann sig i precis likadan situation vad gäller exempelvis arbetserfarenhet.
De som hade arbetat längre upplevde exempelvis att de hade en något mera säker ställning till
det skedda:
Sku jag vara riktigt ny i branschen så skulle jag säkert ha villa ha mera
information. Nu har jag varit så länge att på det sättet så, men nu när du frågar
så inte vet jag har det kommit desto mera information eller nånting. Det kom nu
bara att det ser dåligt ut och det kommer att komma permitteringar. Inte var det
nånting man satt ner och diskuterade, nej.
(Informant H)
Det ovanstående exemplet visar prov på klassisk bakgrund till varför personalen ser orsak till
att skapa egen mening kring prövande situationer. Samtidigt är det värt att understryka att
exempelvis permitteringar inte är något som ledningen lättvindigt pratar om tillsammans med
personalen innan man kan vara alldeles säker på att det är en nödvändighet.
Det som också vissa fastande vid, för att poängtera ytterligare föregående mening, var att man
inte från ledningshåll involverade medarbetarna i tillräcklig grad kring beslut som gällde dem.
I en situation där man redan upplevde en osäkerhet var den något sparsamma
kommunikationen en ytterligare katalysator för panik.
Känns lite smutsigt när det inte kommunicerades om det, där skulle man önska
att det skulle finnas mera öppen och rakare kommunikation. Och fastän det har
varit svårt att förutspå vad nästa månad har att ge kan man ändå, man skulle
hoppas från ledningen ändå ett mera organiserat, planerat sätt att göra besluten
– det har varit panik i luften.
(Informant J)
Tecken på begynnande meningsskapande fanns på bland kulturhusen, då ledningen inte
kommunicerade i tillräcklig grad. Liksom informanten nedan uttryckte sig:

49

[...] jag tror att sån överlopps oro och frågor skulle ha borda fått ställas mycket
mera från personalens sida, för då förstår man också mera. Om man inte får
information, man får bara nånting smått och så kommer en lapp hem, så nog
blir du ganska ensam där med helheten, du börjar grubbla att det ena och det
andra, man blev nog säkert ganska ensam där, det tror jag.
(Informant H)
Något som går i linje med hur meningsskapande tar vid, och beskriver hur medarbetaren kan
ta kreativa genvägar för att uppnå förståelse i situationen. Att kulturhusen visar prov på
meningsskapande i pandemi krisen bevisar att mekanismen kring meningsskapandeprocessen
fungerar i alla lägen, även bland kulturhus i pandemitider. Den visar yttermeravisso att
informationsflödet är av vikt för en fungerande organisation.

4.5 Meningsskapande bland personalen
I det här underkapitlet behandlas det insamlade datamaterialet utifrån ett perspektiv hur
medarbetarna har omfattat förändringen och krisen, det vill säga om man har uppfattat
processen ur ett meningsfullt perspektiv. Därtill strävar kapitlet att röja huruvida personalen
upplever att ett organisatoriskt meningsskapande har ägt rum. Meningsskapande är nämligen
tätt sammankopplat med de förväntningar man har.
Liksom konstaterat i teorikapitlet (3), kan man enligt Weick (1995) dela upp den
meningsskapande processen i sex olika faser:
1.

En avvikelse påträffas i ett oupphörligt flöde av händelser

2.

Man tittar tillbaka efter ledtrådar till orsaken för avvikelsen

3.

Man skapar rimliga förklaringar till händelsen

4.

Förklaringarna förmedlas

5.

Förklaringarna sprider sig men godkänns med nödvändighet inte direkt

6.

Det uppstår samstämmighet kring händelsen

Vi skall till följande försöka gruppera personalens meningsskapande i dessa olika faser.

50

4.5.1 En avvikelse påträffas i ett oupphörligt flöde av händelser
Den grundläggande avvikelsen som påträffades i denna fallstudie var naturligtvis krisen, det
vill säga Corona pandemin. Krisen satte igång en process som personalen fick lov att försöka
förstå enligt bästa förmåga, nämligen de beslut som togs från ledningshåll på grund av
pandemin.
Enligt informanterna gav läget en situation tillhanda där personalen var tvungen att skapa
betydelse i det som händer och binda ihop det med den gamla referensramen de haft av sin
uppgift. Liksom en informant försiktigt uttrycker det:
Borgå stad [...] hade en, eller de har väl fortfarande en ledningsgrupp som
beslutar om med hurdana regler vi fungerar i Borgå och hur det går. Det är den
gruppen som beslutar att t.ex. kulturhusen stängs, så vi har ett tätt samarbete
med dom och så följer vi med och nu har man kanske lärt sig att läsa mellan
raderna när de ger sina utlåtanden att åt vilket håll det går.
(Informant I)
Samma syn på saken finns naturligtvis att skåda även organisationsinternt mellan ledare och
personal (Informant B, F och J). Något som också framkom i kapitel 4.4.

4.5.2 Man tittar tillbaka efter ledtrådar till orsaken för avvikelsen
De flesta informanter har varit rätt uppgivna när det kommer till den egna möjligheten att
påverka någonting. Man har däremot i vissa fall försökt att identifiera orsaker till varför de
beslut som togs uppfattades som de rätt från ledningshåll. Informanterna har också identifierat
maktaspekter i de beslut som blivit tagna i pandemins kölvatten. Förvisso handlade det ofta
om beslut som man tagit på myndighetshåll, men ändå sådana som både ledningen godkänt
och personalen varit tvungna att finna sig i. Liksom en informant konkluderade: ...det finns
inte så mycket att ifrågasätta i och med det inte har varit i våra händer (Informant D). En
annan uttryckte sig på följande vis:
Såhär när vi har diskuterat, oberoende om det är vår personal eller
restaurangernas personal eller såhär, så kommer det ganska enkelt fram att vi
tycker det är orättvist, därför att smittor från kulturevenemang, [...] vi [...]
gjorde faktiskt ett stort jobb för att få det att fungera så som det ska och så
stänger man vår verksamhet, bara sådär, och samtidigt så några kvarter österut
51

eller västerut, hur man nu ser det, så sitter de och sjunger karaoke med ölglasen
i hand utan ansiktsmasker och allt sånt här. Att när du gör ditt bästa så är
tacket det här, att det är liksom fel [...]
(Informant I)
Det förekom vissa åsikter (som redan presenterats) om att man kunde ha valt att tolka vissa
restriktioner annorlunda, och att exempelvis permitteringar enbart leder till framtida problem
då personalen inte kan arbeta för kommande säsonger. Att restriktionerna, som till syvende
och sist var de som påverkade i praktiken kulturhusen mest var åtgärder tagna av regeringen
måste ha försvårat tolkningen av situationen för personalen. Ledningen stod inte (åtminstone
allena) för skulden. Samtidigt visste man så väl att pandemin var orsaken till restriktionerna.
Å andra sidan visste ingen under våren 2020 vilka åtgärder skulle visa sig vara de mest
effektiva vid bekämpningen av ett farligt virus, vilket i sin tur måtte ha kastat bränsle i
lågorna för meningsskapande. Något som citatet ovan visar prov på.

4.5.3 Man skapar rimliga förklaringar till händelsen
Jämfört med andra krissituationer har medarbetarna haft en rätt så annorlunda möjlighet att
förstå vad som händer, då hela samhället har råkat ut för samma sak i och med Corona
pandemin. Med det sagt, finns det olika saker att förstå och skapa rimliga förklaringar till.
Liksom nedanstående informant påpekar, var de tvungna att hitta ett sätt att förstå situationen
för att kunna arbeta.
Nu börjar det här redan bli en sådan situation att man förstår att vi inte längre
är i en situation där vi inte skulle kunna främja [kulturen] även om du måste
vara distans, utan att mötena utförs på distans och det är allt, du måste anpassa
dig till det [...]
(Informant G)
Även falsk positivism förekommer, där man helt enkelt överskriver allting till ödet och godtar
att utvecklingen är sådan den är, själv är man bara tvungen att reagera till den: Men nä, jag vet
inte, jag tror för tillfället att alla lite tänker, vi hoppas på det bästa och sen när det kommer
måste vi bara ta itu med det (Informant H).
Arbetsmetoderna har förändrats, något ett flertal av informanterna påpekar. Det handlar
naturligtvis i första rum om distansarbetet och de tekniska möjligheterna därtill, men
52

samtidigt försöker man skapa rimliga slutsatser om det skedda och dra någonting positivt ur
det hela.
Med andra ord, att byta till distansarbete har kanske tvingat, jag är ganska
mycket en grupparbetare, eller jag gillar att diskutera saker, så när du inte kan
fråga en kollega bredvid dig snabbt vad de tycker om det här priset eller den
hyresgästen, så när det har uteblivit har det kanske varit en bra sak för mig
själv eftersom jag bara har tagit fler och fler beslut själv [...]
(Informant G)
Även om kommunikationen emellan kolleger har på visst håll minskat på grund av
distansarbetet, har det inte försvunnit helt och hållet. Man har haft möjlighet att diskutera
läget med andra och förmedla sin syn på det skedda. Dessutom har vissa påpekat att dialogen
mellan chefen och medarbetaren har ökat på grund av distansteknik och lättare möjligheter att
sammanstråla virtuellt.

4.5.4 Förklaringarna förmedlas
Pandemin påverkade allas arbete på något vis. Därför har alla tre kulturhus öppet
kommunicerat om läget för att förmedla de synpunkter var och en har om situationen. Man
ville lösa problemet genom att tillsammans återskapa en verksamhet som är pandemitålig.
Det påverkade nog, rakt sagt, så påverkade det att det stoppa verksamheten helt
och hållet och det satt oss i en position där vi måste ganska snabbt försöka hitta
på verksamheten på nytt, för att vi ville ju hitta på, inte så att verksamheten
faller bort utan att den ändrar karaktär [...]
(Informant J)
De flesta informanter visar prov på förmedlade förklaringar på så vis, att man upprepar ord
och meningar som andra fört fram. Exempelvis återkommer åsikter om den orättvisa man
upplevt jämte barer som fått hålla dörrarna uppe i förhållande till kulturhus som fick stänga
sina. Därtill påpekar flera att det enda man kan konstatera att inget längre överraskar och man
får ha ett synsätt på arbetet där allting kan förändras på kort tid. Även möjligheterna med
distansmötesteknik diskuteras vid flera tillfällen. Det framkommer mellan raderna att man
diskuterat dessa ärenden i ett flertal tillfällen.

53

4.5.5 Förklaringarna sprider sig men godkänns med nödvändighet inte direkt
Dessa ovannämnda diskussioner hänvisas till den öppna dialog man eftersträvat på
kulturhusen – där vissa lyckats bättre än andra, enligt vissa informanter. Tidvis verkar det som
om informanterna omskriver det faktum att alla kanske inte har förhållit sig lika öppet till
tagna beslut. Nedan ett exempel.
Men här är igen det här att vara öppen och hålla en dialog med arbetarna, för
inte är dom såna som du bara sätter åt sidan utan ta med dom i beslutsfattande
och planeringen. Där tog det nog direkt slut och jag kan inte säga ens, vi har
inte suttit ens så mycket att jag kan säga hur dom andra kände sig, jag kan bara
säga för oss.
(Informant H)
Processen kring samstämmighet har tagit tid, men uppenbarligen har medarbetarna i samråd
skapat en samsyn på situationen, troligtvis medelst spridning av troliga förklaringar till det
skedda.
Vi är i lite ojämlik situation, vi är lite över 20, men några av oss har
underhållsuppgifter som inte går att göra på distans, i alla fall vad det pratas
om och ringer så det är inget problem för dem, men i början var det lite oklart,
att hur skall vi gå vidare [...]
(Informant G)
Liksom nämnt ovan, kan inte pandemi krisen jämställas med exempelvis en
organisationsspecifik kris, där inga andra en organisation i fokus drabbats av någonting.
Därför har både spridningen av förklaringar och processen kring en samstämmighet haft yttre
ramar som omfattat samhället i stort. Men också det gör den här studien intressantare än ett
isolerat fall, ty här söker medarbetarna – och varför inte ledarna också – förklaringar från
organisations externa håll. Plötsligt är hela kulturhusfältet meningsskapandets lekpark – hela
fältet av konst- och kulturorganisationer. Något som även kan skönjas i informanternas svar –
dessa har pratat med andra organisationer.

54

4.5.6 Det uppstår samstämmighet kring händelsen
Kulturhus är förvisso organisationer liksom andra i andra branscher, men de har icke desto
mindre en specifik mission och därför ett behov av specifika förklaringar. Informanten nedan
uttrycker det som står att läsa i så gott som alla de transkriberade intervjuerna.
[...] evenemangsbranschen är riktigt hektiskt ändå och det faktum att allt kan
förändras helt plötsligt eller att det alltid kommer någon överraskning, då har
detta bara varit i potens hundra stora överraskningar. Jag tror inte riktigt att
man kommer att överraskas av något längre. Kanske [hämtade pandemin med
sig en] en avspändhet, allt kan förändras, att du bearbetar och förändras själv.
(Informant G)
Liksom ovan nämnt, är det ständigt återkommande i intervjumaterialet en nyvunnen insikt om
ett behov att vara flexibel och villig att modifiera sina arbetssätt för att bättre möta den
föränderliga världen som kan påverkas så starkt av en pandemi.
Vikten av att man är flexibel och snabbt kan tänka om, att man inte bara lägger
ner allt, utan försöker vara kreativ och hitta lösningar som fungerar även i
pandemitider. För kultur behövs.
(Informant B)
Här ser vi samstämmighet över organisationsgränsen, då informanten inte pratar om att dens
specifika kulturhus behövs, utan produkten av hela fältet – kultur. Samstämmigheten syns
naturligtvis på många plan. Också i det att inget kan tas för givet och även mindre händelser
kan totalt paralysera hela branschen:
Nog tar jag med mig hur bräckligt det är, att man ska inte ta någonting för givet
i det här sammanhanget, att såhär lite krävs det för att fälla
verksamhetsförutsättningarna för den här typen av verksamhet.
(Informant D)
Intressant nog har inte pandemin orsakat en total uppgivenhet jämte arbetet på kulturhus.
Tvärtom verkar de flesta informanter fokusera etter mera på sina arbetsuppgifter nu i
jämförelse med tidigare. Samstämmigheten är att pandemin har haft positiva följder.

55

Det som har blivit bort är små triviala saker som kunde väcka en otroligt stor
diskussion i proportion till vad det gällde, så det har kanske fallit bort, att man
koncentrerar sig nu på själva uppgiften [...]
(Informant I)
Informanterna har funnit sig i situationen, bearbetat den tillsammans och skapat en
samstämmighet kring det skedda.

4.6 Identitetskonstruktion
En förutsättning för organisatoriskt meningsskapande är en gemensam förståelse av
situationen. Liksom kapitel 3.2 presenterade teoretiskt och 4.5 empiriskt, är det av vikt att
identifiera meningsskapande som ett fenomen för att därefter kunna fastslå dess roll i
organisationskriser. En identitet definieras nämligen av den omgivande kontexten och mening
formas med utgångspunkten i hur vi förstår oss själva och andra.
Dessa beståndsdelar utgör ett ramverk för vidareanalys av meningsskapande (Helms Mills,
2003), liksom presenterat tidigare i avhandlingen. De sju faktorerna Weick (1995) betonade
är:
1.

Identitet

2.

Sociala relationer

3.

Pågående process

4.

Medskapande

5.

Retrospektiv

6.

Ledtrådar

7.

Rimlighet

Vi skall till följande försöka gruppera personalens identitetskonstruktion i dessa olika
faktorer.

4.6.1 Identitet
Identitetskonstruktionen pågår naturligtvis oberoende pandemin, men något i den nuvarande
situationen som påverkar framtiden positivt är enligt en informant att den leder oss till att
samla kunskap om saker som vi kanske har tagit lättare på tidigare. Så jag tror att vi går på
56

många sätt kunskapsstärkta ur pandemin när vi väl vandrar ur den (Informant D). Samtidigt
har personalens yrkesroll ifrågasatts på grund av de beslut man tagit i och med pandemin.
[...] det är det fält av kulturaktörer som vill kalla sig semiprofessionella, [...] av
det fältet kanske det har varit främst diskussioner där vi har blivit ifrågasatta,
där man nästan skulle ha villa att vi skulle borda visa förståelse, för att
situationen är såpass utmanande att man borde få använda vår sal gratis.
(Informant D)
När aktörerna ställs inför frågan om hur det ser på saker och var det står i förhållande till
dessa, uppstår naturligt nog en identitetsutveckling – liten eller stor. Här påverkas kulturhusen
självfallet i förhållande till kritikens omfattning och betydelse för dem själva. Inget verkar
dock tyda på att någon av de tre husen har råkat ut för fundamentala identitetskriser.
Många informanter anser nämligen att deras identitet som kulturhusaktörer definieras i
samband med kundinteraktionen, vilket i sin tur kan tolkas som att identiteten per se är
flexibel. Kulturhuspersonalen inte bara hyr ut sina utrymmen eller hjälper med
marknadsföring, de är därtill ett stöd för evenemangsarrangören och något av en kristelefon.
Läget med pandemin har yttermeravisso betonat den här mekanismen, liksom informanten
nedan påpekar:
Det verkar finnas ett sunt förnuft inom vår bransch i det avseendet, något jag
pratat med min kollega om, att när vi hyr dessa evenemangsutrymmen, så blir vi
något av ett andligt stöd för många evenemangsarrangörer, de ringer oss bara
och berättar det senaste och uppdaterar oss om den besvärliga situationen, vi
nickar och lyssnar och kan förstås inget åt situationen, men ändå kan vi
diskutera, hur läget är nu och hur de kommande månaderna kommer att se ut denna typ av andligt stöd verkar vara nödvändigt.
(Informant E)
En informant sammanfattar ändringen i deras arbetsbild på så vis, att ifrån att ha assisterat
kunden med evenemang, bokat utrymmen och hjälpt till med marknadsföringen, så har man
under pandemin övergått till rollen att stöda de ofta rätt okunniga externa
evenemangsproducenterna med olika ärenden som berör lagstiftning och reglementen
(Informant G). Något som ytterligare stöder iakttagelsen att kulturhusen har en flexibel
identitet.
57

4.6.2 Sociala relationer
Sociala relationer blir allt viktigare i kriser, medarbetarna behöver dela med sig av sin
belägenhet (Informant D). Då är inte sällan humorn ett sätt att tackla det obehagliga, ett sätt
skapa alternativa framtidsscenarier – även om dessa inte alltid är förknippade med realism:
Det som vi skämtsamt här med de andra husen har diskuterat, att man borde
öppna egentligen dagligvaruhandel i största salen. Det har ju gått bra för dom,
eller nånting sånt, men det är sånt det går inte att ändra så snabbt på det.
(Informant I)
Samtidigt finns det tydliga tecken på att personalen söker sig till sina kolleger, man pratar ofta
om att ”vi i försäljningen”, ”vi i administrationen” och markerar på andra sätt en
grupptillhörighet och vikten av sociala relationer (Informant E och J).
Meningsskapandet är, liksom noterat i teorikapitlet (3), till hög grad en social process, vilket
stärker antagandet att den gemenskap bland personalen informanterna visar prov på under
intervjuerna stimulerar den gemensamma tolkningen av situationen.

4.6.3 Pågående process
Personalen finns naturligtvis belägen i lite olika situationer, beroende exempelvis på
arbetsuppgifter, och därför kan vissa inte göra sitt arbete på distans medan andra kan det
(Informant G). Det förlänger processen kring förändringar vid kriser. Därtill tog det en stund
för personalen att inse att arbetet kan utföras även på distans, fastän arbetsvillkoren hemma är
andra än på arbetet. Distansarbete ses inte längre som maskerad fritid. Det antyder att
meningsskapande är en pågående process även bland dessa tre kulturhus.
De som arbetat som producenter bland informanterna har haft en stark identitet som
förändringsagenter, men samtidigt lyfter de nu fram hur även de har tagits på säng av
omständigheternas oändliga obeständighet. Att allting är en ständig pågående process som
man måste kunna förhålla sig till.
[...] som producent är man van att saker ändrar hela tiden och man går inte på
det sättet i lås av det, men nu med det här året så har man fått mera erfarenhet

58

till det att saker och ting kan ändras och så agerar man på det utan att man
stannar upp och tänker allt för länge.
(Informant J)
Vidare påpekar man vikten i att delta i alla olika branschrelaterade seminarier man kan för att
hållas a jour med pandemisituationen i världen (Informant G), och på så vis betonar man
samtidigt den ständiga processen. En annan informant uttryckte saken nära nog likadant:
[...] det var ju så ny situation och där blev lite missar att de berättade inte riktigt
hur saken var och ingen visste nånting egentligen. Och det måste man förstå, att
det inte går att öva sånt som kommer såhär. Nä, i det stora hela, det är så
vardag nuförtiden att följa med dom här sakerna hur det är [...]
(Informant I)
Här har man med andra ord identifierat den ständigt pågående processen. Meningsskapande är
inte heller en process som kommer igång först vid en kris, den är ständigt aktiv i bakgrunden.
Följande informant visar prov på detta medelst den uppgivenhet hen upplever jämte
myndigheternas uppskattning av kultur:
[...] när man jobbar med kultur så är man van med att kultur och konst alltid
måste bevisa sig viktig. Alltid när det kommer lite kris så det är ganska
självklart var man skär bort först och speciellt i en sån här situation har man
måste igen bevisa kulturtjänsternas verksamhetsviktighet och varför det finns
[...]
(Informant J)
Informanterna verkade generellt ha rätt bra uppfattning om den pågående process både
förändringen är, liksom att de gav prov på en varaktighet i meningsskapande.

4.6.4 Medskapande
I meningsskapande är åsiktsöverföringen i en central roll, dialogen med kolleger är viktig.
Under pandemin noterade informanterna en ökad dialog mellan varandra: Kanske en mer
aktiv diskussion om var vi är nu och hur det går, den ekonomiska uppföljningen är lite
hårdare, vi är lite mer vakna och det utbyts mer information (Informant E). I och med att de
allra flesta informanterna inte (än så länge) har upplevt några stora förändringar i deras arbete
59

på kulturhusen på grund av pandemi krisen, framkom inte heller alltför många tecken på
medskapande vid meningsskapande. Nedan dock ett gott exempel på just detta:
Vi är två stycken som har jobba 30 år inom försäljningen, så vi trodde inte att
det är sant att man kan stänga försäljningen pga. att AVI kommer ut med att
man inte får träffas mera. Vi sa att det har ingenting och göra med
försäljningen, att försäljningen är ju någonting vi måste försöka få nästa höst
och nästa, om två år, om tre år, om fyra osv. Vi fick sedan lite ändrat det, men vi
har bara tre dagar uppe nu försäljningen fr.o.m. januari och då är vi turvis så vi
är nästan en dag i veckan på jobb. Men för oss var det viktigast att vi inte kapar
av kontakten med kunderna, att vi kan inte plötsligt säga att hej, här är ingen på
jobb mera, för då kan vi liksom sluta hela juttun på det sättet.
(Informant H)
På så vis har medarbetarna tillsammans skapat en förklaring gällande situationen och
förmedlat den vidare till ledarna och skapat en förändring. Därtill är det värt att notera, liksom
tidigare nämnt i denna avhandling, att pandemi krisen har i mångt och mycket skapat
omvärlden till en och samma organisation; man skapar mening tillsammans med inte bara
kollegerna i den egna organisationen, utan även med alla andra individer i organisationer som
ligger i samma eller liknande situation.

4.6.5 Retrospektiv
I retrospektiv anser informanterna att kulturen redan innan krisen har värdesatts alltför lågt i
samhället, något som blivit alltför tydligt nu (Informant H). Kulturhusen, liksom de flesta
organisationer, ligger i en ständig motsättning mellan konst och ekonomi (Järvinen, 2021),
något som polariserar skillnaden mellan den kommunala ledningen och dess kulturhus.
Jag skulle inte säga att den har ändrat, men den har kanske visa tydligare vad
stadsledningens prioriteter, var prioriteterna finns. Det är väldigt stark
tyngdpunkt på ekonomisk prioritet [...]
(Informant J)
Med den utgångspunkten står det klart att de flesta informanter i praktiken bygger sitt
meningsskapande med hjälp av tidigare erfarenheter och den mening de gett åt dessa.

60

Erfarenheten är en grund till att skapa mening i alla situationer, och således finns det en
retrospektiv synvinkel till allt meningsskapande.

4.6.6 Ledtrådar
Alla informanter har identifierat ledtrådar omkring dem, och man är inte sen att göra olika
tolkningar av dessa heller. Det står klart att informanterna försöker skapa en förståelse av
situationen och läsa av de möjligheter och begränsningar man själv ser att finns där. Att
ledningen nödvändigtvis skulle dela på samma värdegrunder är naturligtvis inte klart, men i
situationer där man själv känner sig trängd behöver man en logik för fortsättningen – något
som de ledtrådar man själv finner i omgivningen tillhandahåller.
Vi går säkert inte i konkurs, jag ser inte att Borgå stad skulle låta oss gå, det är
ändå en stor plats och här är såpass mycket annorlunda. Vad jag tror att det
kommer någå omorganiseringar, det tror jag på, men det kan inte heller komma
nu i mitten på Corona och permitteringarna, utan jag tror att när det sätter sig
så kommer det att se på alla de här olika enheterna, var är de, behövs det här,
hur ser det ut, vad är viktigt, vad är inte viktigt. Det måste på något sätt, vi kan
ju inte bara betala ut hyror till Borgå stad som är vår egen och sedan att vi
skulle gå i konkurs, att någå måste ju hända, det är helt klart.
(Informant H)
Dessa ledtrådar kan också stärka det antagande man redan haft. Men liksom informanten ovan
bevisar, söker man efter ledtrådar i avsaknad av tydlig informering från organisationen.
Ledtrådarna behöver naturligtvis inte vara riktiga tips om utvecklingen av situationen,
medarbetarna hittar ”ledtrådar” var helst sådana kan tänkas finnas. Därför fungerar
ledtrådarna snarare som en självuppfyllande profetia, det vill säga man letar efter saker som
stärker den mening man redan skapat.

4.6.7 Rimlighet
Att myndigheterna kräver någonting av organisationen innebär givetvis inte att ledningen utan
vidare måste göra sina beslut på ett visst sätt – det förekommer för det mesta alternativ.
Exempelvis betyder inte distansarbete och lyckta dörrar att man nödvändigtvis måste
permittera hela personalen. Liksom informanten nedan för fram, kommer det ett liv också
61

efter pandemirestriktionerna, och då vore det väl att ha framförhållning mot den kommande
tiden med hjälp av personal som arbetar för det. Det fanns helt enkelt ingen rimlighet i
beslutet.
Vi är två stycken som har jobbat 30 år inom försäljningen, så vi trodde inte att
det är sant att man kan stänga försäljningen pga. att AVI kommer ut med att
man inte får träffas mera. Vi sa att det här har ingenting och göra med
försäljningen, att försäljningen är ju någonting vi måste försöka få nästa höst
och nästa, om två år, om tre år, om fyra osv.
(Informant H)
Man upplevde således en orättvisa i hur myndigheterna skötte om pandemirestriktionerna,
speciellt då vissa branscher särbehandlades:
[...] det är ju det här som är det hemska att man tar, att nu får man inte träffas,
inte ens på konserter, men man får vara i köpcentrum och man får vara på
restaurangerna, att där får man vara hur mycket som helst [...]
(Informant H)
Liksom detta kapitel har fört fram, finns det nog en gemensam förståelse av situationen. Det
finns även klara tecken på meningsskapande, för liksom tidigare konstaterat, definieras en
identitet av den omgivande kontexten och mening formas med utgångspunkten i hur vi förstår
oss själva och andra. Medarbetarna utvärderar sannolikheten i olika situationer, vilket utfall
dessa kan få och om det finns en rimlighet i det skedda. Till följande fokuserar vi på hur
ledarna agerar i krissituation.

4.7 Ledarskap i krissituation
Olikt situationer där krisen är begränsad enbart till den egna organisationen, har ledarna i
kulturhusen befunnit sig i en rätt så annorlunda situation i och med pandemin, där många av
de beslut som påverkat organisationen allra mest inte har var ledarnas egna beslut. Men även i
dylika situationer har ledaren en viktig roll att spela: att tolka myndighetsbeslut, att ta egna
följdbeslut, att agera som en meningsgivande aktör jämte personalen. En informant i
ledarskapsposition beskrev sitt sätt att tackla situationen utgående ifrån metod snarare än
(enbart) innehåll:
62

I vår organisation så jobbar alla egentligen väldigt självständigt och ändå
tillsammans, men tar sitt ansvar. Alla är vi ju personer, och reagerar på såna
här saker var och en på sitt eget sätt. Jag har koncentrerat mig mera kanske på
individen än gruppen än tidigare [...]
(Informant I)
Här har man klart fördelat ansvaret mellan ledningen och medarbetarna. Att även ledningen
hade sina utmaningar ter sig självklart, samtidigt som det är viktigt att inse att
informationsöverföringen kan lida av distansarbete. Några informanter påpekar dock att det
hela gick överraskande fint på distans.
Det var bara administrationen som fanns här på plats, och det är betydligt
svårare att leda något som du inte har direkt kontakt med, utan du ser bara att
det händer saker och ting liksom via mail och diskussioner osv. Så nog var det
utmanande ledartid, men samtidigt gick det förvånansvärt bra.
(Informant B)
Ett led i den meningsgivande processen är den interkommunikativa delen mellan personal och
ledare. Istället för att lyfta händerna i en situation där besluten kommer från myndighetshåll
har vissa ledare valt att styra meningsskapande medelst ett meningsgivande tillvägagångssätt.
Liksom en informant uttryckte det:
[...] jag frågar mera om personalen, hur dom mår. För det är något som inte är
självklart, att man kan överleva det här, eller det är inte så enkelt att bara
stanna hemma, där finns många svårigheter för personer. Särskilt under våren
när skolorna var stängda och man var tvungen att stanna hemma och sen hade
man barnen hemma också, och det var ganska svårt att organisera allt det här,
och sen vi har kollegor som inte har familj, alltså dom är hemskt ensamma. Att
hur dom klarar pandemin har kanske varit för mig, som en chef, någonting som
jag har tänkt mer på än under ett vanligt år.
(Informant F)
Här försöker ledaren klart betona det medmänskliga, något som en ledare naturligtvis inte kan
förglömma – medarbetarna har sin egen livssituation som bör beaktas i analysen om
personalens välmående. Det finns överraskande många lösningar som ledarskapet har
presenterat under pandemin. Huruvida allt har varit framgångsrikt är en annan fråga, men det
63

har åtminstone inte fallit på ringa försök. En ledare poängterar att man till och med har
grundat en tjänsteinnehavargrupp med uppgift att styra upp en diskussion med personalen.
Vi har haft en pågående diskussion hela tiden med personalen, vi har grundat
en tjänstinnehavargrupp som vi träffas med, och när krisen kom igång så
samlade vi dem direkt och diskutera med dem, så de har varit engagerade i den
här processen, det har inte kommit något från ovan, utan vi har diskuterat det
mesta.
(Informant B)
Visserligen förekommer åsikter om det motsatta också. Särskilt i kommunala organisationer
upplever man att politiken blir en alltför viktig del av de vardagliga besluten och att ens egen
roll förringas till det obefintliga.
Jag tror att det är lite svårt med det här, när det är, koncern(en) finns och det är
stan, det är politik, ganska mycket. Där är också det där som jag tror, att nu när
du säger det lite sån där känsla att man är bara jobbare här och så får man
alltid små infogryn här och där, att istället vara med och höra och komma-, vi
har jobbat ändå såpass många år att kunna komma med idéer, feedback, vad
man borde göra, sitta ner, men jag tror inte att vi hade ens nånting, några
möten alls.
(Informant H)
Liksom citaten visar, förekommer det en del frontalkrockar vad gäller uppfattningen om
möten som arrangerats. Något som igen kan vara ett resultat av meningsskapande från bägge
håll; man har tillsammans tolkat situationen på så vis att antalet möten har varit tillräckligt
eller också för lite. Enligt en del informanter har ledarskapet förändrats på grund av Corona
krisen, det vill säga distansperspektivet har kommit för att stanna, och det kommer i sin tur att
förändra ledarskapet för alltid. Samtidigt har särskilt ledarna haft ansvaret att fundera på hur
framtiden ter sig för ett kulturhus:
[...] det är klart att ska du hyra in dig och ge en konsert i en sal som
Schaumansalen och har normal hyra, men du får bara ut hälften av
biljettintäkter, så är ju vår produkt sämre än den var tidigare, för dem. Till den
delen är den akuta strategin, att lyckas vi få ett sånt stöd så med finansiärernas
hjälp slår vi två flugor med en smäll. Vi håller en kulturbransch fortfarande
64

sysselsatt och vi håller huset igång, och vi visar också åt publiken och samhället
att det sker verksamhet i den här salen. För det är ju det man är rädd, att ligger
verksamheten nere för länge så vänjer sig folk med någonting annat. Det är
klart att tv-soffan och Netflix i dagsläget är en av våra största konkurrenter.
(Informant D)
Med andra ord har ledarskapet även andra ansvarsområden än den meningsgivande rollen,
nämligen att lotsa organisationen genom de problem den förändrade situationen för med sig.
Samtidigt är dessa ärenden också en del av den meningsgivande uppgiften där ledaren ritar
upp en bild för personalen varthän skutan bör styras. En informant i ledarskapsposition
poängterar just detta, att ledaren bör vara varse om den situation personalen befinner sig i och
hur de är beskaffade.
Vi hade genomfört undersökningar som kom från staden, som ville uppdatera
om våra förhållanden och nog såg vi att de hade en förhöjd arbetsbelastning. Vi
var nog lite oroliga, men det gick bra sist och slutligen. Det är att minnas att vi
har en väldigt stark personal och en välutbildad arbetskraft.
(Informant B)
En ledare bör naturligtvis lita på sin personal, frågan i meningsskapande är ju dock huruvida
personalen är av samma åsikt gällande den egna uthålligheten. Ledningens
informationsöverföring är naturligtvis inget som kan skötas nu och då, det gäller att
regelbundet informera om olika aktualiteter. Särskilt när det kommer till beslut som påverkar
personalen drastiskt, så som permitteringar. Här önskar personalen att ledningen hellre
kommunicerar ärligt och direkt, att försköna sanningen leder enbart till större överraskningar
framöver.
Att liksom redan från början ha klart för sig vad det kan innebära och inte sådär
att det lite ges små informationsgryn här, att det ser nog dåligt ut, och en vecka
senare, det kan nog vara att det blir lite permitteringar. Att sånt här är bara
skrämmande, man måste nog på det sättet kunna vara ärlig från början, det är
ju inte någå som nån försöker på flit göra, utan att hej, this is the fact, vi är helt
i pisset.
(Informant H)

65

Ånyo, det finns gränser till hur en ledare kan uttala sig, och därför kan de önskemål som
personalen ställer var orealistiska – och därtill inte möjliga att förverkliga då personalen inte
yppar sig om dessa. En informant kritiserar också informationsgången ur
ledarskapsperspektivet och menar att det har varit rätt så:
[...] jobbigt att jobba inom staden i en sån här situation då i princip den infon vi
behöver för att kunna arbeta vidare kommer samma dag som den far ut till
pressen. Det ges inte riktigt så hemskt mycket utrymme eller tid att agera,
planera, och sen själv informera om sin egen verksamhet, utan det kommer
samtidigt och sen först efter det kan vi gå ut med hur det påverkar just vår
verksamhet, men sen blir det ganska råddigt för det kommer så mycket olika,
eller det kommer samma information men den kommer flera gånger, så sen vet
man inte mera vem det är man ska följa. Det har nog varit sån där kris panik
känsla genom hela året.
(Informant J)
Det är dock värt att notera att inte alla kulturhus gjort likadana beslut, inte heller har alla
påverkats på samma vis av restriktionerna. Vissa har ytterligare påverkats mera att
kommunens linjedragningar än de beslut som organisationens ledare gjort.

4.8 Förändringar i vardagen
Från att tidigare ha planerat evenemang och diskuterat med kunder, har arbetsuppgifterna
skiftat till verksamhetsutveckling (Informant J och H). Möteskulturen, som tog ett kliv in i det
digitala, förändrades totalt och enligt informanter mot det bättre. Liksom en informant
förklarade, går ofta kriser och organisationsförändringar hand i hand:
Vikten av att man är flexibel och snabbt kan tänka om, att man inte bara lägger
ner allt, utan försöker vara kreativ och hitta lösningar som fungerar även i
pandemitider.
(Informant A)
Efter samtal med informanterna kunde man initialt påstå att krisen varat alltför kort tid för att
medarbetarna eller ledningen skulle ha registrerat stora skillnader i organisationens

66

värdegrund. Men på frågan om organisationens värdegrund har förändrats på grund av
pandemin, svarade ändå en informant så här:
Den kanske har förstärkts, för vi har som mål att erbjuda den här plattformen,
och det är just det som vi försöker förstärka framöver, att lyssna in och hjälpa
kulturaktörer ännu mer.
(Informant C)
Här verkar medarbetaren ha identifierat ett förstärkt beteende som mycket väl kan vara ett
resultat av meningsskapande. Enligt en informant har inte värdegrunden eller
organisationskulturen förändrats, eller åtminstone inte på grund av den pågående krisen:
[...] jag skulle villa påstå att en pandemi och en sån situation som vi har haft
enar ganska mycket, de här frågorna kommer säkert i efterhand. Alltid finns det
kanske främst verksamhetskultur som ifrågasätts, så det är väl egentligen
ganska sunt. Vi har inte en diktatur. Jag är ganska nöjd om någon ifrågasätter,
det betyder ju att de är intresserade.
(Informant B)
Å andra sidan kan man läsa mellan raderna hur vardagen har förändrats på mindre plan; alla
betonar hur den virtuella verkligheten har blivit en del av vardagen och hur de numera
använder sig av olika elektroniska verktyg till olika ärenden. Distansverktygen har de facto
presenterat möjligheten till möten med flera deltagare nu än tidigare, då närvaro var
obligatoriskt.
Det är ganska enkelt nu att ha möten på nätet och virtuella verktyg. Det är
kanske något som har förändrats också, och också kanske stadens möten, där är
många jätte olika från olika organisationer som kommer ihop, jag tror att det
har varit ganska effektivt att ha de här distansmötena, att man inte behöver
varje gång träffas i person.
(Informant F)
Distansmöten har funnit sin plats och förändrat vardagen för dessa organisationer. Det som
framträder allra tydligaste bland informanterna är inte vad som har förändrats, utan det faktum
att en förändring har ägt rum. Det överraskningsmoment som pandemin tydligen har medfört

67

överstiger vida de eventuella praktiska förändringarna, och verkar enligt informanterna i sin
tur resultera i en större flexibilitet framöver:
[...] om evenemangsbranschen också vanligtvis är väldigt hektiskt och det
faktum att allt plötsligt kan förändras eller att det alltid kommer någon
överraskning, så har detta varit en väldigt mycket större överraskning. Jag tror
inte riktigt att man kommer att bli förvånad över något alls [framöver], att
kanske man är obekymrad över att allt kan förändras, att man bara anpassar
arbetet och sig själv.
(Informant G)
En annan informant underströk också den nyvunna insikten om hur organisationen borde
förbereda sig för kommande eventualiteter, för att vara bättre rustad för kriser. Denne
betonade vikten av: ...just att ha många alternativ, inte bara några ben att stå på i fråga om
verksamhetsform (Informant C). Något som fanns att tyda under ytan i många intervjuer, det
vill säga den nya insikten i att man alltid kunde vara mera förberedd på olika eventualiteter.
De allra flesta informanter anser ändå till syvende och sist att själva organisationskulturen inte
nämnvärt har förändrats. Enligt en informant i ledarskapaställning finns det dock gott om
tecken på förändringar som redan ägt rum:
Det finns en viss osäkerhet och kanske lite rädsla att hur ser framtiden ut, hur
kommer vi ut ur det här, när kommer vi ut, hur går det för mig, hur går det för
hela verksamheten. Alla är lite på tå och kanske spända, det ser man ju. Det
finns ju inga bekvämlighetsgränser mer, utan dom har vi hoppat över många
många gånger nu redan i det här, så osäkerheten beror på hurdan människa du
är, hur det är.
(Informant I)
Frågan är då snarast var man drar gränsen mellan förändringar i organisationskulturen och
andra mer vardagliga förändringar i arbetsmetoderna och förhållningssättet till sitt arbete. Det
kan visa sig att det tar längre tid för den meningsskapande processen att åstadkomma mera
varaktiga förändringar i vardagen på de tre kulturhusen.

68

5. Diskussion och slutsatser
I det här kapitlet redovisas de slutsatser jag kommit fram till i avhandlingen, kopplat till dess
syfte och frågeställningar. Därefter presenteras teoretiskt och praktiskt bidrag, och till slut
förslag på framtida forskning.
Resultaten från den tematiska kvalitativa analysen trianguleras försiktigt med tidigare studier
för att bekräfta och validera de övergripande utredningsresultaten. De tre första underkapitlen
är indelade enligt forskningsfrågorna.
Den här avhandlingen har alltså fokuserat på hur medarbetare och ledning skapar mening
under organisationskriser, med praktiskt exempel av Covid-19 situationen i Finland år 2020.
Medan ramverket för avhandlingen presenterar nya särdrag för och lösningar till hur kulturhus
har hanterat krisen efter Covid-19, lägger den också fram en plan med ett övergripande mål
att se hur meningsskapande i krishantering utvecklas systematiskt med vetenskapliga
validerings principer.
Avhandlingen har resulterat i metoder för att förbättra organisationens tillvägagångssätt för att
hantera krishantering i kulturhus, tillgängliga för en bredare gemenskap av akademiker och
utövare, och dessutom torde metoderna kunna anpassas till olika domäner, exempelvis
förändrings- och/eller resursberoendeundersökning.
Det är dock viktigt att komma ihåg att kriser inte är nya fenomen - världen har genomlidit
kriser och katastrofer i flera århundraden. Covid-19 är bara en i mängden. Men det är
likaledes intressant att dyka djupare även i denna kris för att se vad just den kan avslöja oss.
Jag hoppas att den här avhandlingen leder till ytterligare forskning om både krishantering och
meningsskapande. Jag tror att man kan uppnå en effektiverad krishantering och administration
i kris genom att bredda på meningsskapandelitteraturen. Min avsikt har varit att styra fokuset i
den riktningen.

5.1 Hur medarbetarna skapar mening i Covid-19
Det här underkapitlet besvarar följande forskningsfråga: hur skapar de anställda mening i
krissituationer där ledaren uppskattningsvis inte vet mera om läget än de anställda?
Utifrån forskningsfrågan är avhandlingens slutsats att resultatet tydligt visar att behovet av
information, till skillnad från en normal situation, ökar väsentligt i samband med en
69

krissituation så som covid-19 pandemin. De flesta medarbetare har upplevt att det har skapat
ett större personligt ansvar samt vissa otydligheter i informationen, särskilt den första tiden
under coronapandemin. Medarbetarna verkar dock ha tagit ett eget ansvar för att tillgodose
sig med information, men även kollektivt. Däremot kan man konstatera utgående ifrån
empirin i avhandlingen, att Eriksson-Zetterquists, Kallings och Sthyres (2012) antagande att
organisationen inte fungerar i en transparent eller objektiv värld där alla beslutsunderlag är
tillgängliga, utan i praktiken bygger beslutfattandet ofta på det material som
organisationsmedlemmarna samlat in som därefter analyseras och implementeras i
argumentation för specifika handlingsmönster, inte stämmer till fullo. Naturligtvis har det
funnits rum för organisationsspecifika beslut, men i en kris likt den världen genomlevt år
2020, har informationen behandlats rätt långt organisations externt. Hela Finland (eller i vissa
specifika fall regionen Nyland eller Österbotten där avhandlingens kulturhus finns) har utgjort
den ”organisation” författarna hänvisar till. Man har analyserat och implementerat det
material som samlats in tillsammans med omgivningen, och därefter gjort beslut –
tillsammans.
Däremot kan man se mindre regionala skillnader i ärenden som inte rakt av haft med
beslutsfattande att göra, snarare om att tolka situationer. Fastän medarbetarna har strävat till
att skapa gemensam mening av krisen och dess påverkan på kulturhusens verksamhet, har alla
informanter något olika upplevelser av restriktionerna – mycket på grund av att de är belägna
på olika orter, vilket i sin tur antyder att deras personliga referensram har påverkat hur de
handlat, tolkat och därefter skapat mening. Oberoende att pandemin utgjorde en samhällelig
och inte organisationsspecifik kris, behöver individen tryggheten av kollektivet i sin
organisation, en trygghet som bottnar i engagemang, identitet och förväntningar (Weick,
1995). Det skapar nämligen mening vid osäkerhet, men det kan förvisso vilseleda genom att
utveckla en optimistisk partiskhet – något som framkom i fråga om känslan av orättvis
behandling jämte restaurangbranschen.
Samtidigt verkar det enligt resultaten att i åtminstone två av tre kulturhus har organisationen
både kommunicerat och förankrat väl sina mål och sin identitet bland medarbetarna – något
som bland annat Beer (2001) har understrukit som viktigt ifall organisationen siktar på att
skapa en positiv inställning till en eventuell förändring. På så vis har individen lättare att
acceptera en förändringsprocess. Med detta sagt fanns även de bland informanterna som inte
var nöjda med informationsflödet. Men den största orsaken till missnöje ligger snarast på
följande nivå, det vill säga olika myndigheter (kommun, RFV, regeringen) som med
70

restriktioner orsakat huvudbry. Trots den något avoga inställningen till myndigheter, visar
resultaten rätt klart att medarbetarna i alla tre hus ser att deras närmaste chef har haft en
avsevärd påverkan vad gäller deras förmåga att skapa mening i pandemikrissituationen och att
tolka den information som kommunicerats internt i den egna organisationen.
Avhandlingens resultat visar att anställda kunde något självklart känna av den förestående
krisen och tillämpade därtill egna meningsskapandemetoder i ett försök att tolka sin instabila
situation – men detta tillsammans med ledaren, inte utan dennes inverkan. Därtill bör noteras,
att Mills (2003) framhöll att individer med formell makt kan komma att få större effekt i sitt
meningsskapande än andra. Den här avhandlingen kunde i sin tur framhålla att samma gäller
med informell makt – de informanter som å ena sidan återkommande kommenterat att de har
jobbat säg 30 år i branschen eller i huset – utan att för den skull ha en förmansroll eller annan
formell makt än den informella, var även de som mest tydligt markerade åsikter i frågor
gällande exempelvis hur informationen har flödat inom organisationen. Ett tydligt tecken på
även informell makt ger större effekt i meningsskapande processen.
Weick (1995) har för övrigt betonat att meningsskapande sker i efterskott. Trots att
meningsskapande oftast anses vara en oefterliknelig förmåga som vanligtvis utövas av en
enskild person, borde man måhända i framtiden inkludera flera fokusområden som
effektiverar förståelsen för vad som påverkar beslut både före och under en krissituation, inte
bara efter.

5.2 Ledare och meningsgivande aktiviteter
Det här underkapitlet besvarar följande forskningsfråga: hur arbetar ledare och vilka
meningsgivande aktiviteter bedrivs under dylika kriser?
Den här avhandlingen har bevisat att ledarna i kulturhusen använde meningsgivande som
metod genom att använda mer positiv retorik i det för övrigt på grund av pandemin ökade
antalet diskussioner med personalen. Den här tendensen ökade efter att krisen bröt ut, och i
vissa fall rentav just innan dess. Den här avhandlingen pekar ut denna ökning som behovet av
att lösa känslor av exempelvis kognitiv dissonans när det gäller personalens identitet och/eller
verklighet. Avhandlingens resultat tyder därmed på både teoretiska och praktiska bidrag till
organisationers överlevnad genom meningsgivande, ty ledarna för de tre i avhandlingen
aktuella kulturhusen jämte deras medarbetare stärker alla det påståendet att

71

kriskommunikation är av allra högsta vikt. En meningsgivande funktion som leder till
meningsskapande.
När det gäller huruvida meningsskapande eller -givande är lämpliga strategiska verktyg för
ledare att använda eller inte, är bedömningen från denna avhandling att den kan antas vara
användbar. Den här frågan kräver naturligtvis ytterligare forskning, eftersom den här enkla
fallstudien inte kan vara den enda grunden för en så grundläggande generalisering.
Gioia och Chittipeddi (1991) har framhävt att meningsgivande sker när ledaren involverar sig
i ett kollektivt meningsskapande. En alternativ syn på saken, som den här avhandlingen har
nystat fram, kunde vara att distansarbetet har underlättat ledarens arbete genom att få en
möjlighet att höra varje medarbetares ärliga och egna åsikter enskilt via digitala plattformar,
utan att dessa påverkas av andra medarbetare med inflytande. Det finns nämligen en
överhängande risk att medarbetare blir påverkade av kollegernas hållning till en förändring
inom organisationen – grundbulten till meningsskapande. Man kunde därutöver tänka det som
en fördel för ledaren att medarbetarna inte finns på arbetsplatsen, för det sannolika är att
mängden rykten och skvaller minimeras när medarbetarna inte längre kan träffa varandra
under kaffe- eller lunchpausen. Men man kan förstås inte utesluta att kolleger påverkar
medarbetare även då dessa arbetar på distans, men nu genom andra kanaler än tidigare.
Kanaler som ledaren inte nödvändigtvis har tillgång till.
Organisationsledare är viktiga för organisationer när kriser inträffar, eftersom det finns behov
av ändamålsenliga beslut, och lika viktigt är att anställda behöver få svar på sina frågor och
kräver riktning och vägledning för att förstå vad som händer. Riktningen, vägledningen jämte
svaren är svåra att peka ut, då meningsskapande under stress medan en kris pågår är i sig
redan väldigt komplex. Ledare måste tänka snabbt och tillhandahålla lösningar medan de ofta
arbetar i ett vakuum med begränsad information. En blandning av samtal och berättande
sammanför det förflutna, nuet och framtiden och skapar en grund för meningsgivande (Bird,
2007). Kraven på svar utgående ifrån begränsade fakta och tidspress, oftast under påtryckning
från anställda, intressenter och andra som påverkas av krisen, belastar ledarna avsevärt och
hämmar naturligtvis också förmågan att förstå känslan av komplexiteten i krissituationer. Det
viktigaste för ledare i sådana situationer är att utveckla en fungerande mental modell som
bygger på deras förståelse av fakta och att snabbt börja svara på krisen. Det är yttermeravisso
av vikt att föra över dessa beslut eller övrig information till personalen.

72

Något som också delvis framkom i den här avhandlingen, är att meningsskapande inte alls
alltid resulterar i en koherent och accepterad mening (Choo, 2007). Ändå behöver ledare
agera för att lotsa organisationen framåt. Att hantera en kris samtidigt som också ledaren
arbetar med meningsskapande kräver en situationsmedvetenhet om sin omgivning och en
medvetenhet om frågor och händelser som kan påverka beslut som överträda organisationens
gränser. Ledarna bör ha en arbetsplan för hur att gå tillväga när man planerar före krisen och
hur man tar till vara lärdomar efter krisen. Något ledarna för dessa tre kulturhus verkar ha
haft.

5.3 Organisationskulturen i en meningsskapande process
Det här underkapitlet besvarar följande forskningsfråga: hur förändras en organisationskultur
på grund av det meningsskapande som följer efter en kris?
Här kunde man inleda genom att konstatera att några stora förändringar i
organisationskulturen inte står att finna i något av de tre kulturhus den här avhandlingen
fokuserat på. Något som förvisso också kan bero på det korta tidsspann som studien fokuserat
på. Men trots att de allra flesta informanter på medarbetarnivå betonade att de inte upplevt en
förändring i organisationskulturen, lyfter de allra flesta ändå fram klara skillnader i
exempelvis arbetsmetod och förhållningssättet till arbetet – en förändring på den
intersubjektiva nivån, när de personliga tankarna och känslorna sammankopplas med
gruppens i en social verklighet (Weick, 1995). Vidare kunde man granska
identitetsupplevelsen med den eventuellt och till smärre grad förändrade
organisationskulturen.
Medarbetarnas identitet – eller i det här fallet kanske mera yrkesidentitet – påverkas nämligen
stort av hur de tolkar en förändring och vad den förändringen betyder för dem. Identiteten är
en av de viktigaste dimensionerna för att uppfatta meningsskapande (Weick et al., 2005;
Helms Mills et al., 2010). Hur medarbetarna därefter uppfattar organisationens identitet – eller
sin egen – är ett resultat av hur de förstått organisationsförändringen. Identiteten stärker
sålunda organisationens sammanhållning. Om inte ledarna stöttar sina medarbetare
tillräckligt, uppstår en brist i organisationen som leder till identitetsdelningar. Något som
naturligtvis inte varit lätt att avvärja på grund av alla restriktioner under pandemivåren 2020,
men det verkar inte desto mindre som att ledarna för de tre kulturhus den här avhandlingen
fokuserat på har klarat av hyskan genom att jämt och ständigt hålla kontakten till sina
73

medarbetare. Därför upplever medarbetarna en något förändrar identitet, även om de samtidigt
anser att organisationskulturen inte förändrats avsevärt. Organisationskulturen är liksom
konstaterat ett kollektivt fenomen som utgår ifrån gemensamma övertygelser, attityder och
skrivna samt oskrivna regler (Alvesson & Sveningsson, 2014). Den här studien i
meningsskapande har lyft fram att liksom den processen är något som sker kollektivt, är även
möjligheten till stora förändringar på kort sikt osannolik. Då organisationskultur är besläktat
med meningsskapande, torde en sammanfattning kunna vara att samma gäller
organisationskulturen – den ändras långsamt. Genom att förstå den egna identiteten är det
också möjligt förstå det som sker runt omkring en, säger Weick (1995). I den här
avhandlingen kunde man måhända även påpeka att det motsatta ägt rum, det vill säga att i ett
försök att förstå omvärlden (och pandemikrisen), har den egna identiteten klarnat.
Det är förstås viktigt att betona att de tre fallen i denna avhandling representerar ett mycket
litet urval av den totala mängden kulturhus i världen. Eller ens bara Finland. Var och en
representerar ändå ett sätt hur organisationskulturen kunde ha förändrats – eller låta bli att
förändras – i en meningsskapande process till följd av en kris.

5.4 Teoretiskt och praktiskt bidrag
Avhandlingens bidrag är att den bland annat på ett teoretiskt plan förtydligar hur den
meningsskapande processens alla sju egenskaper samverkar sinsemellan och att dessa
egenskaperna kan vara en del av meningsskapandet vid krissituationer.
Avhandlingens praktiska bidrag är bland annat att se de konkreta aktiviteter som ledare tar sig
för i ett teoretiskt perspektiv och att den därmed hoppeligen bidrar till att ledare får en ökad
förståelse för sitt egna ledarskap och i fortsättningen kan orientera sig genom kriser mer
effektivt. Ur ett praktiskt perspektiv är dessutom uppdelningen jämte beskrivningen av
meningsskapande processen av intresse, för att det är ett enkelt sätt för ledaren att se till att
deras budskap kommuniceras till medarbetarna på ett effektivt sätt. Därtill en ökad förståelse
för organisatoriskt meningsskapande och -givande.
Avhandlingen och analysen av meningsskapande var mycket iterativ med konceptet som drev
sökandet efter bevis, men genererade också frågor om huruvida det var relevant eller handlade
uppgifterna mer om ett bredare övervägande av meningsskapande.
Den här avhandlingens praktiska och teoretiska bidrag är:
74

•

att ge kulturhusfältet en större transparens för hur olika aktörer arbetar med
meningsskapande

•

att visa hur meningsskapandeteori kan användas på kulturfältet

•

att vi har bidragit med en ökad förståelse kring faktorer som påverkar det
administrativa arbetet inom kulturorganisationer

•

minskat forskningsgat kring kulturhus och meningsskapandeteori

5.5 Förslag på framtida forskning
I den här avhandlingen valde jag att fokusera enbart på kulturhus, men det hade varit
intressant att se om krishanteringen och meningsskapande skiljer sig något när det kommer till
andra branscher.
Ett annat framtida forskningsförslag är att genomföra en liknande studie med deltagande
observationer. Även den här avhandlingen har nämligen påverkats av den pågående
coronapandemin, vilket har inneburit att observationer var ett uteslutet alternativ. Intervjuerna
är de facto genomförda på distans med hjälp av Teams.
En fördjupad version av den här avhandlingen kunde ske genom att genomföra både
intervjuer liksom deltagande observationer, för att på så vis få en även djupare förståelse för
meningsskapande inom organisationer. Det hade varit intressant att se exempelvis hur
informanterna pratar under kaffe- och lunchpauser. Här är det nämligen vanligt att det
förekommer mera vardagliga diskussioner, vilket i sin tur kunde ge en djupgående förståelse
för hur medarbetarna skapar mening i en krissituation.
Fortsatt forskning kan till även antingen fokusera på andra delar av meningsskapandeteorin,
eller också gå djupare in på en specifik del av teorin. Exempelvis kunde det handla om att
införliva meningsgivande på en bredare basis för att på så vis få en mer givande bild av
meningsskapandet.

75

6. Litteraturförteckning
Ahrne, G. & Svensson, P. (2011). Handbok i kvalitativa metoder. Stockholm. Liber AB.
Alvesson, M. & Sköldberg, K. (1994). Tolkning och reflektion. Studentlitteratur, Lund.
Andersson, L. (2018). En procent åt konsten och kulturen är inte för mycket begärt. Hämtad:
2.10.2020. Tillgänglig: https://www.hbl.fi/artikel/en-procent-at-konsten-och-kulturen-ar-intefor-mycket-begart/
Anonym (2020). Intervju utförd av Tomas Järvinen. 2.12.2020, Teams.
Bakken, T. & Hernes, T. (2006). Organizing is both a verb and a Noun: Weick Meets
Whitehead. Organization Studies. 27 (11): 1599–1616.
Beer, M. (2001). How to develop an organization capable of sustained high performance:
Embrace the drive for results-capability development paradox. Organizational Dynamics,
29(4), 233-247.
Bird, S. (2007). Sensemaking and identity. Journal of Business Communication, 44(4), 311339.
Bogen, P. (2018). Stronger Arts and Cultural Organisations for a Greater Social Impact.
Business Models profiling of Cultural Centres & Performing Arts Organisations. Sweden:
Trans Europe Halles, Creative Lenses.
Boyce, D. (2021). Organizational Resilience of Cultural Institutions in the Time of COVID19. West Chester University Doctoral Projects. 127.
https://digitalcommons.wcupa.edu/all_doctoral/127
Brorström, S. (2010). Kommunala satsningar av betydelse – en fråga om identitet, förnuft och
tillfälligheter. Göteborg: Göteborgs Universitet, Förvaltningshögskolan
Browing, B. W., & McNamee, L. G. (2012). Considering the temporary leader in temporary
work arrangements: Sensemaking processes of internal interim leaders. SAGE Journals,
65(6), 729-752. doi:10.1177/0018726711433615
Brown, A.D. & Jones, M. (2000). Honourable members and dishonourable deeds:
Sensemaking, impression management and legitimation in the “Arms to Iraq Affair”. Human
Relations, vol. 53, no. 5, pp. 655–89.
76

Bryman, A., & Bell, E. (2013). Företagsekonomiska forskningsmetoder. Stockholm: Liber
AB.
Choo, C. (2007). The knowing organization: How organizations use information to construct
meaning, create knowledge, and make decisions. Oxford University Press.
Creswell, J. (2009). Research Design: Qualitative, Quantitative, and Mixed Methods
Approaches (3 ed.). Los Angeles: Sage.
Daellenbach, K., Zander, L. & Thirkell, P. (2016). A sensemaking perspective on
artssponsorship decisions. Arts and the Market, Vol. 6 (1) s. 68 – 87.
Daft, R. L., & Weick, K. E. (1984). Toward a model of organizations as interpretation
systems. Academy of Management Review, 9(2), 284-295. 10.5465/AMR.1984.427765758
Doern, R., Williams, N., & Vorley, T. (2019). Special issue on entrepreneurship and crises:
business as usual? An introduction and review of the literature. Entrepreneurship & Regional
Development, 31(5-6), 400-412.
Edwards, R. & Holland, J. (2013). What is qualitative interviewing? Bloomsbury academic.
Hämtad 29.9.2020. Tillgänglig: http://eprints.ncrm.ac.uk/3276/1/complete_proofs.pdf
Eisenhardt, K. (1989). Building theories from case study research. Academy of management
review, 50(1), pp. 25–32.
Ericson, T, (1998). Förändringsidéer och meningsskapande – en studie av strategiskt
förändringsarbete. Linköping: Studies in Management and Economics, nr 37.
Eriksson-Zetterquist, U., Kalling, T. & Sthyre, A. (2012). Organisation och organisering.
Malmö: Liber.
Flam, H. (2020). Europas ekonomi i fritt fall – vad kan EU:s länder göra? Sieps. Hämtad:
17.1.2021. Tillgänglig: https://www.sieps.se/publikationer/2020/corona-och-europasekonomi/
Filstad, C. (2014). The politics of sensemaking and sensegiving at work. Journal of Workplace
Learning, 26(1), p.3–21.
Gerson, K., och Horowitz, R. (2002). Observation and interviewing: Options and choices in
qualitative research, i T. May (Ed.), Qualitative Research in Action (pp. 200-225). London:
Sage.
77

Gibbs, G. (2007). Analyzing qualitative data. Los Angeles, CA: Sage.
Gioia, D. A., & Chittipeddi, K. (1991). Sensemaking and sensegiving in strategic change
initiation. Strategic Management Journal, 12(6), 433-448.
Clegg S., Kornberger, M. & Rodhes, C. (2005). Learning/Becoming/Organizing.
Organization 12(2): 147–167.
Goodwin, K. (2009). Designing for the digital age: how to create human centered products
and services. Indianapolis, IN: Wiley Pub.
Guba, E., & Lincoln, Y. (1994). Competing paradigms in qualitative research. I: N. Denzin,
& Y. Lincoln (Eds.), Handbook of qualitative research (pp. 105-117). Thousand Oaks: Sage.
Hartley, J. (2004). Case study research. I: C. Cassell, & S. Symons (Eds.), Essential guide to
qualitative methods in organizational research (pp. 323-333). London: Sage.
Helms Mills J., Thurlow A., Mills A. J., (2010). Making sense of sensemaking: the critical
sensemaking approach. Qualitative Research in Organizations and Management: An
International Journal, 5(2), 182 - 195.
Hernes, T. (2008). Understanding Organizations as Process, theory for a tangled world.
Routledge, New York
Huntus, A. (2020). Kulttuuri luo kestävyyttä. I: Koronapandemian hyvät ja huonot seuraukset
lyhyellä ja pitkällä aikavälillä. Eduskunnan tulevaisuusvaliokunnan julkaisu 1/2020. Hämtad:
3.10.2020. Tillgänglig:
https://www.eduskunta.fi/FI/naineduskuntatoimii/julkaisut/Documents/tuvj_1+2020.pdf.
Iveroth, E. & Hallencreutz, J. (2016). Effective Organizational Change - Leading through
Sensemaking. 1 red. Abingdon & New York: Routledge Taylor & Francis Group.
Jacobsen, D. I. (2002). Vad, hur och varför? – Om metodval i företagsekonomi och andra
samhällsvetenskapliga ämnen. Studentlitteratur: Lund.
Järvinen, T. (2019). The Challengers of Public Cultural Centers. Helsinki: Unigrafia: Sibelius
Academy, University of Arts.
Järvinen, T. (2021). Strategic Cultural Center Management. New York: Routledge.
Kabelfabriken (2021). Kabelfabriken – ett öppet kulturcentrum. Hämtad: 17.1.2021.
Tillgänglig: https://www.kaapelitehdas.fi/sv/info.
78

Kangas, A. (1988). Kunta ja kulttuuri Kulttuuritoimialanin valossa (1 ed.). Helsinki: Valtion
painatuskeskus
Kangas, A., & Ruokolainen, V. (2012). Toimintamalli muutoksessa. Tutkimus kuntien
kulttuuripalveluista. Hämtad: 3.1.2014, Tillgänglig:
http://www.cupore.fi/documents/KuntienKulttuuripalvelut.pdf
Kayes, D.C. (2004). The 1996 Mount Everest climbing disaster: The breakdown of learning
in teams. Human Relations, vol. 57, no. 10, pp. 1263–84.
Konstfabriken (2021). Många bakgrundsaktörer gör Konstfabriken till en mångsidig helhet.
Hämtad 17.1.2021. Tillgänglig: https://www.taidetehdas.fi/bakgrundsaktorer-pakonstfabriken.
Kvale, S. (1997). Den kvalitativa forskningsintervjun. Lund: Studentlitteratur.
Lambert, P., & Williams, R. (2017). Ownership and Governance of Urban PACs. I: P.
Lambert, & R. Williams (Eds.), Performing Arts Center Management (pp. 120-141). New
York: Routledge.
Langley, A., & Abdallah, C. (2011). Templates and Turns in Qualitative Studies of Strategy
and Management. I: Research Methods in Strategy & Management (6 ed., pp. 201-235).
Bingley: Emerald Group Publishing Limited.
Lindell, M. (2020). Finlandssvenskarnas reaktioner på regeringens arbete gällande
COVID19-pandemin. I: Vad tycker Svenskfinland? Resultat från den finlandssvenska
medborgarpanelen Barometern 2019–2020. Red: Lindell, M. Åbo Akademi, (105-113).
Hämtad: 29.1.2021. Tillgänglig: https://www.barometern.fi/wp-content/uploads/2020/07/Vadtycker-svenskfinland.pdf
Lundin, A. (2017). Rättfärdigade prioriteringar - en kvalitativ analys av hur personal i
äldreomsorgen hanterar motstridiga verksamhetslogiker. Doktorsavhandling, Jönköping
Universitet, Jönköping, Dissertation Series No. 76.
Maitlis, S. (2005). The social processes of organizational sensemaking. Academy of
Management Journal, 48(1), 21-49. 10.5465/AMJ.2005.15993111
Maitlis, S. & Christianson, M, (2014). Sensemaking in Organizations: Taking Stock and
Moving Forward. The Academy of Management Annals, 8 (1), s. 57-125.

79

Maitlis, S. & Sonenshein, S. (2010). Sensemaking in Crisis and Change: Inspiration and
Insights From Weick (1988). Journal of Management Studies, 47, 551-580.
Mason, J. (2002). Qualitative researching (2 ed.). London: Sage.
Micocci, T. (2017). Programming the Performing Arts: Balancing Mission and Solvency. I:
Em P. Lambert & R. Williams (eds.). Performing Arts Center Management. Pp. 63–83. New
York: Routledge.
Milburn, T. W., Schuler, R. S., & Watman, K. H. (1983). Organizational crisis: I. Definition
and conceptualization. Human Relations, 36(12), 1141–1160.
https://doi.org/10.1177/001872678303601205
Miles, M., Huberman, A., & Saldana, J. (2014). Qualitative data analysis: A methods
sourcebook. Thousand Oaks, CA: Sage.
Mills, J. H. (2003). Making sense of organizational change. New York: Routledge.
O’leary, P. & Tsui, M-s. (2020). Ten gentle reminders to social workers in the pandemic.
International Social Work. Doi: 10.1177/0020872820918979.
Patel, Runa & Davidson, Bo (2011). Forskningsmetodikens grunder: att planera, genomföra
och rapportera en undersökning. 4. uppl. Lund: Studentlitteratur.
Piekkari, R., & Paavilainen, E. (2009). The case study as disciplinary convention: Evidence
from international business journals. Organizational Research Methods, 12(3), pp. 567-589.
Polit, D., & Beck, C. (2014). Essentials of Nursing Research: Appraising Evidence for
Nursing Practice (8 ed.). Philadelphia: Lippincott Williams & Wilkins.
Pursiainen, C. (2020). Kriisinhallinta ja koronakriisi: Alustava arvio. Kosomopolis, 2/2020,
s. 51-71.
Ragin, C. (1997). Turning the Tables: How Case-oriented Research Challenges Variable
oriented Research. Comparative Social Research, 16(1), pp. 27-42.
Rouleau, L. (2005). Micro‐Practices of Strategic Sensemaking and Sensegiving: How Middle
Managers Interpret and Sell Change Every Day. Journal of Management Studies, 42, 14131441. doi:10.1111/j.1467-6486.2005.00549.x
Rubin, H., & Rubin, I. (2005). Qualitative interviewing: The art of hearing data (2 ed.).
Thousands Oaks, California: Sage.
80

Ruusuvirta, M., Saukkonen, P., Ruokolainen, V., & Karttunen, S. (2012). Kuntien
kulttuuritoiminta lukujen valossa. Suomen kuntaliitto. Hämtad: 2.1.2014, Tillgänglig:
www.kunnat.net/fi/Kuntaliitto/media/tiedotteet/2012/01/
kulttuurilukujenvalossa/Kuntien%20kulttuuritoiminta%20lukuina.pdf
Samdanis, M. & Lee, S.H. (2019). Uncertainty, strategic sensemaking and organisational
failure in the art market: What went wrong with LVMH's investment in Phillips auctioneers?
Journal of Business Research, Vol. 98, s. 475-488
Sandberg, J. & Tsoukas, H. (2015). Making sense of the sensemaking perspective: Its
constituents, limitations, and opportunities for further development. Journal of Organizational
Behaviour, 36, 6–32.
Sayegh, L., Anthony, W. P., & Perrewe, P. L. (2004). Managerial decision making under
crisis: The role of emotion in an intuitive decision process. Human Resource Management
Review, (14)
Schiuma, G., Bogen, P. & Lerro, A. (2016). Creative Business Models: Insights into the
Business Models of Cultural Centers in Trans Europe Halles. Lund: Trans Europe Halles.
Shenton, A. (2004). Strategies for ensuring trustworthiness in qualitative research projects.
Education for Information, 22(2), pp. 63-75.
Shields, P. (1998). Pragmatism as Philosophy of Science: A Tool for Public Administration.
Research in Public Administration (4), pp. 195-226.
Silvanto, T., Linko, M., & Cantell, T. (2008). From enlightenment to experience: cultural
centers in Helsinki neighbourhoods. International Journal of Cultural Policy, pp. 165-178.
Singleton, R., & Straits, B. (2005). Approaches to social research (4 ed.). Oxford: Oxford
University Press.
Skålén, P. (2004). New public management reform and the construction of organizational
identities. The International Journal of Public Sector Management, 17 (3), s. 251–263.
Social- och hälsovårdsministeriet (2021). Beredskap inför det nya coronaviruset. Hämtad:
29.1.2021. Tillgänglig: https://stm.fi/sv/coronavirus-beredskap.

81

Statistikcentralen i Finland. (2021). Kuntien kulttuuritoimen nettokustannukset tehtävittäin
2006–2016. Hämtad: 11.1.2021, Tillgänglig:
http://pxhopea2.stat.fi/sahkoiset_julkaisut/kulttuuritilasto/html/suom0009.htm
Statsrådet (2020). Regeringen har i samverkan med republikens president konstaterat att
undantagsförhållanden råder i Finland på grund av coronavirusutbrottet. Hämtad:
3.10.2020. Tillgänglig: https://valtioneuvosto.fi/sv/-//10616/hallitus-totesi-suomen-olevanpoikkeusoloissa-koronavirustilanteen-vuoksi
Statsrådet (2021). Begränsningar under coronavirusepidemin. Hämtad: 29.1.2021.
Tillgänglig: https://valtioneuvosto.fi/sv/information-om-coronaviruset/gallande-begransningar
Statsrådet (2021b). STM:n ja THL:n tilannekatsaus koronavirustilanteesta. Presentation.
Hämtad: 29.1.2021. Tillgänglig: https://stm.fi/documents/1271139/57829725/COVID19+tilannekatsaus+28.1.2021.pdf/3c1bb01d-a566-e3da-02e5-42cba31268ab/COVID19+tilannekatsaus+28.1.2021.pdf?t=1611818977381
Stigliani, I., & Ravasi, D. (2012). Organizing thoughts and connecting brains: Material
practices and the transition form individual to group-level prospective sensemaking.
Academy of Management Journal, 55(5), s. 1232–1259. dio:10.5465/amj.2010.0890
Svedmark, E.I. (2012). Att skydda individen från skada. En forskningsetisk balansakt. I:
Kalman, H. & Lövgren, V. (red.) (2012). Etiska dilemman. Forskningsdeltagande, samtycke
och utsatthet. Malmö: Gleerups.
Svenning, C. (2003). Metodboken. Eslöv: Lorentz förlag.
Tashakkori, A., & Teddlie, C. (2003). Handbook of Mixed Methods in Social & Behavioral
Research. California: Sage.
Thomas, G., & Myers, K. (2015). The anatomy of the case study. London: Sage.
Trans Europe Halles (2020). About us. Hemsida. Hämtad: 21.3.2021, tillgänglig:
https://teh.net/about-us.
Tsoukas H. & Chia, R. (2001). On organizational becoming, rethinking organizational
change. Organization Science 13(5): 567–582.
Turun VPK. (2021). Palokunnantalo. Hämtad: 10.1.2021, Tillgänglig:
https://www.turunvpk.fi/palokunnantalo
82

Vendelo, M.T. & Rerup, C. (2009). Weak cues and attentional triangulation: The Pearl Jam
concert accident at Roskilde Festival. Arbetet presenterat på Academy of Management
Annual Meeting, Chicago, IL, 7–11 August 2009. Hämtad: 29.1.2021. Tillgänglig:
https://www.researchgate.net/publication/236882115_Weak_Cues_and_Attentional_Triangul
ation_The_Pearl_Jam_Concert_Accident_at_Roskilde_Festival
von Platen, S. (2006). Intern kommunikation och meningsskapande vid strategisk
organisationsförändring. En studie av Sveriges Television, Örebro Universitet. Hämtad:
14.1.2021. Tillgänglig: file:///C:/Users/tomjar/Downloads/Avhandling_v_Platen.pdf.
Webb, D. (2017). Trends in the Development and Operation of PACs. I: Em P. Lambert & R.
Williams (eds.). Performing Arts Center Management. Pp. 45–62). New York: Routledge.
Weick, K.E. (1979). The Social Psychology of Organizing. McGraw-Hill, New York.
Weick, K.E. (1993). The collapse of sensemaking in organizations: The mann gulch disaster.
Administrative Science Quarterly, 38(4), 628-652.
Weick, K.E. (1995). Sensemaking in organizations. Thousand Oaks, CA: SAGE.
Weick, K. E. (2001). Making sense of the Organization. Oxford: Blackwell Publishing.
Weick, K.E. (2006). The role of imagination in the organizing of knowledge. European
journal of information system. 15 s. 446-452.
Weick, K.E. (2010). Reflections on enacted sensemaking in the Bhopal disaster. Journal of
Management Studies, vol. 47, no. 3, pp. 537–50.
Weick, K.E., Sutcliffe, K. M., & Obstfeld, D. (2005). Organizing and the process of
sensemaking. Organization Science, 16, 409–421.
Weick, K.E. & Quinn, R.E. (1999). Organizational change and development. Annual Review
of Psychology, vol. 50, no. 1, pp. 361–86.
Williams, R., Harris, K. & Lambert, P.D. (2017). Executive Leadership for Performing Arts
Centers. I; Em P. Lambert & R. Williams (eds.). Performing Arts Center Management. Pp.
238–259. New York: Routledge.
Williams, T. A., Gruber, D. A., Sutcliffe, K. M., Shepherd, D. A., & Zhao, E. Y. (2017).
Organizational response to adversity: Fusing crisis management and resilience research
streams. Academy of Management Annals, 11(2), 733-769.
83

Yin, R.K. (2009). How to do better case studies. The SAGE Handbook of Applied Social
Research Methods, 2, 254–282.
Yin, R. (2014). Case study research: Design and methods (5 ed.). Thousand Oaks, CS: Sage.

84

7. Bilagor
7.1 Intervjufrågor
Namn:
Organisation:
Uppgift i organisationen:
Organisationens koppling till kulturhuset ifråga:
Berätta lite om dig själv och din roll i organisationen:
Berätta lite om er organisation:
Hur påverkade Covid-19 ert kulturhus på ett generellt plan?
Hur mycket gick omsättningen ner på grund av Covid-19?
Var ni tvungna att stänga huset?
Stängde ni huset på grund av myndigheters reglementen, publikens frånfälle eller eget
initiativ?
Tilldelades ni offentligt stöd för att täcka minuset?
Tilldelades ni privat stöd för att täcka minuset?
Räckte stöden till att täcka minuset?
Blev ni tvungna att ta till sparåtgärder?
Vilka var dessa sparåtgärder?
Uppfann ni nya sätt att generera intäkter?
Vilka var dessa?
Har ni utvecklat alternativa verksamhetsformer på grund av pandemin?
Finns det lösningar som du tror att blir bestående?
Har du hört om lösningar på andra kulturhus du tror har en bestående karaktär?
Har läget normaliserats sedan början av pandemin?
85

Hur länge skulle ni uppskatta att läget fortsätter?
Vilken är er överlevnadsstrategi?
Hur informerade du/informerades ni om situationen specifikt i er organisation?
Hurudan information hade ni behövt få?
Hur påverkade besluten som organisationen tog som följd av pandemin dig personligen?
Hur påverkade besluten resten av personalen?
Hur långsiktiga beslut tog organisationen?
Hur skulle du ha önskat att ni skulle ha tagit er fram genom pandemin som organisation?
Hur ser du din och dina kollegers roll i det?
Hur tog personalen emot informationen och besluten som gjorde i er organisation?
Förverkligades besluten enligt planerna?
Hur har arbetet på er organisation förändrats på grund av Corona?
Hur har chefskapet förändrats på grund av samma orsak?
Har er organisationskultur förändrats på grund av pandemin och dess följder?
Har er värdegrund förändrats på grund av pandemin och dess följder?
Har någon ifrågasatt er värdegrund eller organisationskultur?
Vad tar du med dig ifrån den här upplevelsen med Covid-19?
Har du övriga tankar?

86

