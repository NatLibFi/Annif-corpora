Skolkuratorers och speciallärares upplevelser av ungas
psykosociala hälsa i skolan
- en kvalitativ intervjustudie med skolpersonal i finlandssvenska
högstadier

Emilia Sandvik (1800508)

Magistersavhandling i utvecklingspsykologi
Fakulteten för pedagogik och välfärdsstudier
Utbildningslinjen för socialvetenskaper
Handledare Patrik Söderberg
Åbo Akademi, Vasa
Våren 2022

Emilia Sandvik

2

Abstrakt
Författare: Sandvik Emilia

Årtal

2022

Arbetets titel: Skolkuratorers och speciallärares upplevelser av ungas psykosociala hälsa i
skolan: en kvalitativ intervjustudie med skolpersonal i finlandssvenska högstadier
Avhandling för magisterexamen i utvecklingspsykologi
Sidantal (79)
Vasa: Åbo Akademi. Fakulteten för pedagogik och välfärdsstudier.
Avhandlingen verkställdes inom Projekt KOMPIS: “Kunskap om mobbningsprevention i
Svenskfinland”.
Syfte: Att undersöka skolkuratorers och speciallärares upplevelser av ungas psykosociala
hälsa i skolan, samt vilka utmaningar och möjligheter respektive yrkesroll upplever i
förhållande till att främja den psykosociala hälsan i skolan.
Metod: Avhandlingen bygger på semistrukturerade intervjuer inom ramen för Projekt
Kompis, varav 16 respondenter ingår i denna studie. Intervjuerna har transkriberats och
analyserats genom konventionell induktiv innehållsanalys.
Resultat: Respondenterna lyfte fram tre former av psykosocial ohälsa hos eleverna:
mobbning och utanförskap, stress och prestationskrav samt svaga sociala färdigheter. Vidare
ansåg både skolkuratorerna och speciallärarna att elevernas delaktighet, möjlighet till
samvaro och aktivitet, samt trygga strukturer var avgörande faktorer i skolmiljön som
påverkade elevernas välbefinnande i en positiv riktning. I fråga om utmaningar relaterat till
den egna yrkesrollen och skolan som organisation lyfte båda grupperna fram tidsbrist,
otillräckliga personalresurser och okunskap. Dessa utmaningar kunde påvisas oavsett
yrkesroll. Däremot lyfte speciallärare och skolkuratorer delvis fram olika möjligheter att
främja ungas hälsa. Speciallärare framhöll relationen till eleverna tack vare undervisning i
mindre grupp som en positiv resurs medan skolkuratorerna betonade de enskilda
stödsamtalens inverkan. Båda yrkesrollerna poängterade dock synlighet och tillgänglighet i
skolan, samarbete och kollegialt stöd samt yrkesrollernas flexibilitet och mångsidighet som
gemensamma möjligheter.
Diskussion: De utmaningar och möjligheter respondenterna upplever relaterat till den
psykosociala hälsan i skolan överensstämmer till stor del med tidigare forskning inom
området. Skolan har flertalet möjligheter att främja elevernas välmående genom att satsa på
tillgängliga vuxna i skolan, som lärare och elevvårdspersonal, erbjuda eleverna möjlighet
till samvaro samt låta dem påverka och delta i skolans verksamhet. Genom att sätta mer
resurser på närvarande vuxna i skolan undgår skolan resursbristen i fråga om hög
arbetsbelastning och bristande tid till förebyggande arbete vilket respondenterna lyfte fram
som utmaningar. Vidare efterlyses mer forskning kring hurudana verktyg skolpersonalen
behöver för att stöda elevernas psykosociala hälsa i skolan.
Sökord: Psykosocial hälsa/ohälsa, kurator, speciallärare, elevvård, ungdom, mobbning

Emilia Sandvik

3

Innehåll
Abstrakt ........................................................................................................................................................... 2
1 Inledning ....................................................................................................................................................... 5
1.1.Centrala begrepp .......................................................................................................................................... 7
1.1.1.Psykosocial hälsa och ohälsa ................................................................................................................ 7
1.1.2 Adolescensen......................................................................................................................................... 9
1.1.3 Mobbning ............................................................................................................................................ 10
1.2 Teoretisk referensram ................................................................................................................................ 11
1.2.1. Elevvård .............................................................................................................................................. 11
1.2.1.1. Skolkuratorns arbete ....................................................................................................................... 13
1.2.1.2. Speciallärarens arbete .................................................................................................................... 14
1.3 Tidigare forskning ....................................................................................................................................... 16
1.3.1 Dimensioner av psykosocial hälsa bland unga i skolmiljö ................................................................... 16
1.3.2 Skolpersonalens roll och perspektiv på ungas psykosociala hälsa ...................................................... 21
1.4 Syfte och frågeställningar .......................................................................................................................... 24
2 Metod ......................................................................................................................................................... 25
2.1 Val av metod .............................................................................................................................................. 25
2.2 Datainsamling och deltagare ..................................................................................................................... 26
2.3 Databearbetning och analys ...................................................................................................................... 28
2.4 Kvalitetsaspekter ........................................................................................................................................ 29
2.5 Forskningsetiska aspekter .......................................................................................................................... 31
3 Resultat ...................................................................................................................................................... 32
3.1 Forskningsfråga 1 a .................................................................................................................................... 33
3.2 Forskningsfråga 1 b .................................................................................................................................... 38
3.3 Forskningsfråga 2 a .................................................................................................................................... 42

Emilia Sandvik

4

3.4 Forskningsfråga 2 b .................................................................................................................................... 47
4 Diskussion ................................................................................................................................................... 55
4.1 Resultatdiskussion ...................................................................................................................................... 55
4.1.1 Hur ser skolpersonalen på ungas psykosociala hälsa i skolan?........................................................... 55
4.1.2 Hur ser skolpersonalen på sina egna möjligheter och utmaningar att påverka ungas psykosociala
hälsa i skolan? .............................................................................................................................................. 58
4.2 Metoddiskussion......................................................................................................................................... 61
4.3 Förslag till vidare forskning ........................................................................................................................ 64
4.4 Råd till fältet ............................................................................................................................................... 65
Litteraturförteckning ..................................................................................................................................... 67

Tabeller
Tabell 1: Innehållsanalys av resultatet...................................................................................32

Bilagor
Bilaga 1: Projekt Kompis infobrev.........................................................................................75
Bilaga 2: Intervjuguide...........................................................................................................77

Emilia Sandvik

5

1 Inledning
Ungas psykiska hälsa är ett ämne som på senaste tid blivit en uppmärksammad folkhälsofråga
(THL, 2020). Social- och hälsovårdsministeriet (2020) menar att psykisk ohälsa hör till de
vanligaste hälsoproblemen bland skolelever och studerande. Lindblad & Lindgren (2010)
påpekar att unga under sin uppväxt tillbringar mer än 15 000 timmar i skolan, och att skolan
därmed utgör en av de viktigaste arenorna vad gäller barns och ungas psykiska hälsa. Vidare
är skolan en social arena, som inte enbart handlar om inlärning, utan där såväl gruppstorlekar,
atmosfär och strukturella faktorer spelar roll för den ungas välbefinnande (Lindblad &
Lindgren, 2010). Många hävdar därmed att skolan är ett av samhällets viktigaste organ när det
kommer till att påverka livet hos barn och unga, och har som social institution kommit att spela
en central roll till förebyggandet av den psykiska ohälsan hos barn och unga (Engström, 2017).
I denna miljö skapar och upprätthåller den unga mänskliga relationer som stärker hens
välbefinnande vilket kan vara avgörande för framtiden. Dock kan en social miljö även innefatta
destruktiva fenomen som mobbning, utanförskap och ensamhet (Lindblad & Lindgren, 2010).
I enkäten Hälsa i skolan (2019) framkom att var tjugonde elev inom den grundläggande
utbildningen i årskurs 8 och 9 upplevt mobbning i skolan varje vecka medan mobbningen år
2021 ökat till att innefatta var sextonde elev. Vidare lyfter enkäten 2019 fram att var tionde
elev i årskurs 8 och 9 känner sig ensam, där också den upplevda ensamheten ökat till att
innefatta var sjätte elev år 2021 (THL, 2021). Ensamhet hos flickor var mer förekommande
och påvisades hos var fjärde elev år 2021. Därtill upplever nästan hälften av flickorna social
ångest, vilket nästan fördubblats sedan år 2013. Samma enkät tog även upp att var tredje elev,
oavsett kön, upplever skolarbetet som utmattande (THL, 2021).
Såväl den psykiska som sociala hälsan har visat sig ha ett stort inflytande på den
ungas lärande i skolan. Forskning visar att det finns ett starkt samband mellan ungas lärande
och hälsa i skolan, där en elev som mår bra i skolan också har större förutsättningar att lyckas
i skolan. Vidare har sambandet visat sig vara dubbelriktat, så att lärandet också kan ha en
positiv effekt på elevernas hälsa. Därtill har elever som mår sämre också större risk att klara
sig sämre i skolan (Shute & Slee, 2016; Gustaffson et al, 2010).
Den nya lagen om elev- och studerandevård (2013/1287) samt grunderna för
läroplanen för den grundläggande utbildningen betonar främjande av hälsa och välbefinnande
samt en trygg skolmiljö. Skolpersonal som i sitt dagliga arbete möter dessa unga besitter en

Emilia Sandvik

6

nyckelposition där deras förmåga att upptäcka tidiga kännetecken på psykisk ohälsa kan spela
en avgörande roll för den ungas framtid. Vidare har elev- och studerandevården inom skolans
verksamhet kommit att spela en viktig roll med tanke på elevernas välmående förutsatt att
eleverna känner till och har förtroende för elev- och studerandevårdens arbete
(Utbildningsstyrelsen, 2014).
Denna avhandling tar avstamp från kvalitativa intervjuer med skolpersonal som
gjorts inom ramen för projekt Kompis “Kunskap om mobbningsprevention i Svenskfinland”.
Projektet inleddes våren 2019 vid Åbo Akademi i Vasa och dess huvudsakliga syfte var att
sprida evidensbaserad kunskap, samt samla in skolpersonalens perspektiv på ungas skoltrivsel,
psykiska välmående och deras erfarenheter av det mobbningspreventiva arbetet i skolorna.
Skribenten har varit en del av projektet och genomfört intervjuer med skolpersonal runtom i
finlandssvenska högstadier och det var i samband med det som intresset för skolpersonalens
syn på ungas psykosociala hälsa föddes. Denna avhandling sätter fokus på skolkuratorernas
och speciallärarnas upplevelser av ungas psykosociala hälsa i skolan. Vidare lyfter den fram
skolkuratorers och speciallärares upplevda utmaningar och möjligheter att påverka elevernas
psykosociala hälsa i skolan. Därmed blir målsättningen med denna avhandling dels att
kartlägga brister och eventuella behov av resurser, dels att urskilja gynnsamma faktorer och
fungerande koncept som redan präglar skolmiljön.
Trots skolans viktiga roll för främjandet av ungas mentala hälsa och
förebyggandet av ohälsa är okunskapen kring ämnet påfallande (Lindblad & Lindgren, 2010).
Vidare finns det fortsättningsvis få studier som visar skolpersonalens perspektiv på elevernas
psykiska hälsa i skolan då de flesta studier utgår från ett hälso- och sjukvårdsperspektiv
(Rosvall, 2019; Bähr, 2020). I denna avhandling kommer två olika perspektiv att tas upp,
skolkuratorernas och speciallärarnas, för att få in yrkesspecifik kunskap om vad som kunde
främjas samt vilka problem som kunde förebyggas i skolmiljön. Med tanke på skolans allt
viktigare roll som social institution, för att främja ungas sociala relationer, men också för att
förebygga och motverka ogynnsamma faktorer som mobbning och utanförskap, kommer denna
studie att fokusera på så väl de psykiska som sociala aspekterna av hälsa.
Härnäst definieras centrala begrepp kring psykosocial hälsa i skolan under
ungdomsåren och därefter redogörs för den teoretiska referensramen med fokus på elevvårdens
samt skolkuratorernas och speciallärarnas arbete. Dimensioner av psykosocial hälsa i skolan
samt skolpersonalens roll och perspektiv om fenomenet presenteras i kapitlet om tidigare

Emilia Sandvik

7

forskning. I metodkapitlet skildras forskningens utförande och val av metod, från startgroparna
i projektet till ifrågavarande studies innehållsanalys. Därefter följer resultatredovisning som
lyfter fram de centrala element som framkom i det insamlade data utgående från studiens
frågeställningar. I resultatdelen presenteras även en tabell för att illustrera resultatens
kategoriseringar. I avhandlingens sista kapitel diskuteras studiens resultat och genomförande i
förhållande till tidigare forskning. Avslutningsvis ges förslag på fortsatt forskning samt
praktiska råd till fältet.

1.1. Centrala begrepp
Nedanstående kapitel innefattar en diskussion av de begrepp som berör avhandlingens syfte.
Till att börja med definieras psykosocial (o)hälsa samt adolescensen eftersom de utgör grunden
för avhandlingen och bidrar till en enhetlig förståelse för studien. Eftersom avhandlingens data
bygger på ett projekt vars huvudsakliga syfte varit att samla in kunskap om
mobbningsprevention bland skolpersonal kommer även mobbning definieras, som utgjorde en
del av kontexten för intervjuerna.

1.1.1. Psykosocial hälsa och ohälsa
Enligt WHO (2018) är hälsa ett tillstånd av fullständigt fysiskt, psykiskt och socialt
välbefinnande och inte endast avsaknad av sjukdom eller svaghet. Vidare anses den psykiska
hälsan vara ett tillstånd av välbefinnande där människan förmår se sina egna möjligheter,
hantera livets motgångar och bidra till samhället. Samma perspektiv på psykisk hälsa syns även
hos Folkhälsomyndigheten (2020) som förklarar psykisk hälsa som individens upplevelser av
livet, sitt välmående samt dennes kapacitet att klara av livets motgångar. Psykisk hälsa handlar
även om att känna tillfredsställelse med livet och tillgången till sociala relationer.
Den psykiska hälsan hos barn och unga enligt WHO (2018) innefattar förmågan
att uppnå och upprätthålla en optimal psykisk och social funktionsförmåga samt välbefinnande.
En god psykisk hälsa förbättrar möjligheterna till framgång i studierna. Vidare innebär psykisk
hälsa en känsla av egenvärde och identitet, gynnsamma sociala relationer samt en förmåga till
produktivitet och hanterbarhet av livets motgångar. Psykiska, sociala och biologiska faktorer
anses påverka graden av en individs psykiska välbefinnande när som helst under livets gång.
Den psykiska hälsan anses också vara avgörande för ett aktivt socialt engagemang.

Emilia Sandvik

8

Enligt Egidius (2020) innefattar psykosocial hälsa människans upplevelser av
samhället samt hennes sociala kapital och nätverk. Till den psykosociala hälsan inkluderas både
de psykiska och sociala aspekterna av människans hälsa där den psykiska hälsan beskriver
människans

förmåga

till

omdöme

och

realistiska

målsättningar

samt

adekvata

känsloreaktioner. Den sociala hälsan beskriver Egidius (2020) i sin tur som människans
förmåga att skapa och upprätthålla sociala relationer, och att beroende på social situation kunna
anpassa sig till den.
Medan den psykosociala hälsan lyfter fram funktionella aspekter definieras den
psykiska ohälsan, enligt Folkhälsomyndigheten (2020), som ett samlingsbegrepp innefattande
flera varierande tillstånd, från mildare tillstånd som oro eller nedstämdhet till långvariga
psykiatriska tillstånd som avsevärt påverkar människans funktionsförmåga. Detta får även
medhåll av Rossen och Cowan (2014) som beskriver psykisk ohälsa likt ett kontinuum
innefattande såväl psykiskt välbefinnande, temporära utmaningar (konflikter med jämnåriga,
skilsmässa inom familjen, dödsfall), långvariga stressfaktorer (socioekonomisk utsatthet,
missbruk, våld) som mer allvarligare former av psykiska störningar som depression,
generaliserat ångestsyndrom eller emotionell-instabilitet och beteendestörningar. Även om
psykisk sjukdom är en form av psykisk ohälsa betonar Social- och hälsovårdsministeriet (2020)
att psykisk ohälsa och psykiska symptom inte nödvändigtvis innebär psykisk sjukdom utan kan
vara övergående symptom i livets olika skeden. Vidare kan den psykiska ohälsan försämras
tillfälligt eller långvarigt och kan komma att påverka människans förmåga att upprätthålla
sociala relationer, problemlösningsfärdigheter och motståndskraft.
Inom begreppet psykisk ohälsa skiljer WHO (2018) mellan inåtvända och
utagerande problem, det vill säga hur dessa problem ter sig i uttryck i beteende. Inåtvända, eller
så kallade internaliserade problem, innebär främst emotionella svårigheter som depression och
ångest. Typiskt för detta beteende är att negativa känslor riktas mot en själv vilket ofta medför
ängslighet

och

passivitet,

framom

utåtagerande.

Även

ätstörningsproblematik,

självskadebeteende och diverse psykosomatiska symptom klassas som internaliserade
problem. Utagerande eller externaliserade problem å andra hand syftar till olika typer av
beteenden där negativa känslor tar sig i uttryck gentemot andra, så som aggressivitet,
antisociala beteenden, trots, hyperaktivitet, missbruk och normbrytande beteenden. Liksom
psykisk ohälsa förklarar Egiduis (2020) den psykosociala ohälsan som tar sig uttryck i form av
koncentrationssvårigheter, social ångest, sömnstörningar, oro inför framtiden samt känslor av

Emilia Sandvik

9

otillräcklighet. Dock skiljer Egidius (2020) inte på internaliserade och externaliserade
symptom utan förklarar psykosocial ohälsa innefattande samtliga psykiska kännetecken.
I denna avhandling betraktas psykosocial hälsa som ett paraplybegrepp
innefattande positiva och negativa aspekter av individers psykiska och sociala hälsa. I
översikten över tidigare forskning kommer så väl psykisk hälsa och ohälsa som psykosocial
hälsa och ohälsa användas beroende på vilka av dessa termer som använts i respektive studie.

1.1.2 Adolescensen
Begreppet adolescensen härstammar från det latinska adolscere som betyder att växa upp.
Adolescensen eller ungdomstiden kännetecknar den fas i livet som sker mellan barndomen och
vuxenlivet beträffande de biologiska förändringar som inleds i och med puberteten samt
experimenterandet av nya sociala roller som den unga står inför (Sawyer et al, 2018). Tidigare
ansågs det, enligt Oxford English Dictionary, att adolescensen hos flickor inleds aningen
tidigare hos flickor, från 12-års ålder och sträcker sig fram till 21 år medan den hos pojkar
infaller i åldern 14 till 25 år (Murray, et al., 1989). På senare tid har adolescensen åldersmässigt
kommit att förändras från tidigare 10–19 år, som definierades i början av 2000-talet, till att
numera omfatta åldern 10–24 år. Det att åldersspannet blivit alltmer vidsträckt har enligt
Sawyer et al (2018) främst att göra med de förändringar samhället kommit att stå inför, där
avklarad utbildning, äktenskap och föräldraskap inträffar allt senare idag. Curtis (2015) menar
att adolescensen är en dynamiskt influerad teoretisk konstruktion innefattande fysiologiska,
psykosociala, världsliga och kulturella infallsvinklar. Den fysiska mognaden och den sociala
omstruktureringen som ungdomstiden medför har kommit att variera signifikant beroende på
vilka kulturella, sociala och historiska kontexter vi befinner oss i. Exempelvis kan fenomenet
att uppnå autonomitet eller självständighet tolkas annorlunda i individualistiska kulturer
jämfört med kollektivistiska (WHO, 2018).
Liksom de olika dimensionerna för den psykosociala hälsan innefattar även
adolescensen förändringar på så väl ett biologiskt, som på ett psykiskt och socialt plan (Psykisk
hälsa Finland, 2021). Förutom de biologiska förändringar som puberteten medför står den unga
inför en uppgift att lära sig acceptera den nya kroppen och dess utveckling. På det sociala planet
söker sig den unga alltmer till jämnåriga och en frigörelseprocess från föräldrarna påbörjas.
Samtidigt förväntas den unga ta allt större ansvar och det samhälleliga krav som omger denne
blir allt högre. Vägen till självständighet inleds i sökandet efter den egna identiteten men där

Emilia Sandvik

10

ungdomen samtidigt står inför en del riskbeteenden, som missbruk, och som kan vara
ogynnsamma för den ungas utveckling (Gråberg, 2009).
I den här avhandlingen kommer såväl adolescensen som ungdomstiden användas
som begrepp, beroende på tidigare studiers val av term.

1.1.3 Mobbning
Flera definitioner av mobbning tyder på att mobbning handlar om att avsiktligt orsaka skada
för en annan och att den sker upprepade gånger. Mobbning bör skiljas från enstaka händelser
som gräl och trakasserier. Vidare skiljer vissa forskare på mobbning som antingen ett direkt
eller indirekt fenomen. Med direkt mobbning avses såväl fysiska som verbala direkt aggressiva
handlingar som att slag, sparkar, glåpord och hot. Indirekt mobbning innebär aspekter av social
isolering som ignorans, exkludering och förtal. Forskning visar att den direkta mobbningen är
vanligare hos pojkar (Van der Wal, De Wit & Hirasing, 2003) medan den indirekta
mobbningen visat sig vara den vanligaste formen av mobbning oavsett kön (Feijóo et al, 2021).
Enligt Olweus (1993) handlar det om mobbning “när en och samma person
upprepade gånger utsätts för skada eller lidande och förövarna är en eller flera som den
mobbade har svårt att försvara sig mot”. Salmivalli (1999) ser mobbningen som ett uttryck för
aggression i en social situation som i sin tur påverkas av diverse gruppmekanismer. Hon anser
att elever i en mobbningssituation antar en specifik roll utgående från de förväntningar som
finns inom gruppen. Salmivalli beskriver sex olika roller vad gäller mobbning: mobbare, offer,
förstärkare, medhjälpare, försvarare och utomstående. Vissa elever får oönskade roller vilka är
svåra att frigöra sig från. Detta får även medhåll av Unesco (2020) som anser att vissa förövare
inte nödvändigtvis agerar avsiktligt för att skada den utsatta utan snarare på grund av
grupptryck.
Sociala medier utgör en ny arena för mobbning. Unesco (2020) definierar
nätmobbning på samma sätt som mobbning, innefattande en maktobalans som sker inom
specifika, relationsmässiga skol- eller samhälleliga nätverk men som utspelar sig på nätet.
Nätmobbningen tar sig bland annat uttryck genom spridning av bilder eller utelämnande från
gruppdiskussioner (Svahn, 2020). Liksom Salmivalli (1999) anser även Unesco att mobbning
är ett socialt fenomen som ger uttryck för aggression. Vidare lyfter Unesco (2020) fram att
mobbning innebär lika mycket frånvaro av positivt och effektivt agerande av andra jämnåriga

Emilia Sandvik

11

eller vuxna som dess närvaro av aggression. Med upprepade handlingar avses inte enbart
antalet gånger en person blivit utsatt för mobbning utan involverar även engångsföreteelsers
förödande konsekvenser för offret som kan vara rädd att händelsen ifråga kommer att utspela
sig igen, i verkliga livet eller online (Unesco, 2020). Utmaningen med nätmobbningen är det
att utövaren kan vara anonym, att den ofta når en stor mängd mottagare samt att den sker
utanför vuxnas insyn (Bähr, 2020).
Mobbning är ett mångfacetterat fenomen och kan uppfattas på flera olika sätt
vilket gjort det svårt att hitta en gemensam internationell terminologi (Van der Wal, De Wit &
Hirasing, 2003). Gemensamt för de flesta definitioner är att mobbningen är upprepad,
medveten och handlar om maktutövning. Denna avhandling kommer i kapitlet om tidigare
forskning inte gå in på hur forskare skiljer mellan eller definierar mobbning utan utgår från att
det finns en gemensam förståelse för vad mobbning innebär även om definitionerna kan skilja
sig i detaljerna. Vidare kommer även nätmobbning inkluderas i ifrågavarande studie, dock
kommer den nämnas som en skild term för att klargöra när mobbningen skett online.

1.2 Teoretisk referensram
I följande kapitel presenteras den teoretiska referensramen som utgör kärnan i denna
avhandling. Eftersom avhandlingens syfte är att undersöka skolpersonalens upplevelser av
fenomenet psykosocial hälsa hos eleverna, har elevvården, som bär det främsta ansvaret att
trygga

elevernas

välbefinnande

i

skolan,

förklarats

utgående

från

elev-

och

studerandevårdslagen (2013/1287). Beskrivning av skolkuratorers och speciallärares
arbetsuppgifter lyfts fram för att förstå deras roll i främjandet av den psykosociala hälsan i
skolan. Referensramen diskuteras även längre fram, i förhållande till forskningens resultat.

1.2.1. Elevvård
Syftet med elevvården (eller elevhälsan) är att de som jobbar i skolan ska stödja utvecklingen
mot utbildningens mål och att elevvårdens insatser ska bidra till detta. Enligt
Utbildningsstyrelsen (2014) ska skolan som en lärande organisation främja välbefinnande och
trygghet och genast ingripa mot osakliga förfaringssätt som mobbning, våld eller annan typ av
diskriminering. Eleverna ska ges möjlighet att bli hörda samt rättvist behandlade som i sin tur
främjar förtroende. Vidare kännetecknas skolans värdegrund, utgående från ett rikssvenskt

Emilia Sandvik

12

perspektiv av kunskap, demokrati, mänskliga rättigheter och rättvisa (Bähr. 2020). Liksom den
rikssvenska modellen betonar även Utbildningsstyrelsen (2022) att den finländska utbildningen
bör vara en fostrare inom demokrati och mänskliga rättigheter. Denna värdegrund bör
genomsyra arbetet i skolan som i praktiken innebär att alla i skolans personal ska verka för
detta, genom samspel och att förmedla en känsla av sammanhang och meningsfullhet till elever
(Bähr, 2020; Utbildningsstyrelsen, 2022). Enligt Utbildningsstyrelsen (2014) ska skolan som
en lärande organisation främja välbefinnande och trygghet och genast ingripa mot osakliga
förfaringssätt som mobbning, våld eller annan typ av diskriminering. Eleverna ska ges
möjlighet att bli hörda samt rättvist behandlade som i sin tur främjar förtroende.
Elevvårdens arbete i skolan rör alla parter som jobbar inom skolgemenskapen
eller som har ansvar för elevvårdstjänsterna där samtliga bär på det huvudsakliga ansvaret för
välbefinnandet inom skolan (Utbildningsstyrelsen, 2014). Elevvårdens arbete utgörs av två
delar: den generellt riktade elevvården samt den individuellt inriktade elevvården. Enligt lagen
om elev- och studerandevården (2013/1287) strävar den generellt inriktade elevvården till att
främja välbefinnandet såväl hos eleverna som den inom läroanstaltens och avser åtgärder som
berör alla i skolans personal och som planeras inom läroanstalten på grupp- och skolnivå.
Elevvårdens uppgifter på gruppnivå och till skolan som organisation förtydligas av
Utbildningsstyrelsen (2022) där lärande, socialt ansvar, kommunikation, delaktighet och trygg
miljö lyfts fram. Vidare tillägger Bähr (2020) den gemensamma elevvårdens ansvar där
främjandet av trivsel, arbete mot kränkningar och utanförskap med fokus på skolans
värdegrund, dess relationer samt arbetsgemenskapen bland skolpersonal poängteras.
Utbildningsstyrelsen (2022) tillägger att detta arbete bör genomföras i enlighet med skolans
elevvårdsplan. Det är elevvårdsgruppen på varje skola eller läroanstalten som bär ansvaret för
att elevvårdsplanen och den gemensamma elevvården på skolan planeras, genomförs och
utvärderas. Enligt grunderna för läroplanen för den grundläggande utbildningen (2014) är det
utbildningsanordnaren som ansvarar över att en styrgrupp för elevvård tillsätts, där fokus bör
ligga på allmänna ärenden på skolnivå medan individuella elevvårdsärenden behandlas i en
expertgrupp som tillsätts från fall till fall. Vidare bör elevvårdsgruppen vara
yrkesövergripande, som förutom undervisningspersonal även ingår kurator, skolhälsovårdare
och psykolog (Utbildningsstyrelsen, 2014).
I den individuellt inriktade elevvården ingår ej all skolpersonal utan utgörs av en
mer begränsad krets bestående av skol-och studerandevård, psykolog- och kuratorstjänster,
sektorsövergripande inriktade insatser samt social-och hälsovårdstjänster anordnad av

Emilia Sandvik

13

läroanstalten. Dessa individuellt inriktade åtgärder behandlas på kommunnivå där varje elev
är berättigad detta. Elevvården på individnivå sker alltså separat från läroanstaltens
undervisning, främst på grund av sekretessbestämmelser mot läroanstalten. Den individuella
elevvården sätter fokus på den enskilda individens hälsa och ohälsa och initieras ofta av eleven
själv, vårdnadshavare eller personal från skolan. Vid behov kan en expertgrupp sammankallas,
förutsatt att eleven och vårdnadshavare samtycker till detta, där sammansättningen varierar
beroende på ärendets art. Förutom tidigare nämnda professioner kan även externa aktörer ingå
expertgruppen som exempelvis ungdomsarbetare, socialtjänsten och polisen (Lagen om elevoch studerandevård 2013/1287).
Enligt grunderna för läroplanen för den grundläggande utbildningen syftar
elevvården till främjandet samt upprätthållandet av elevernas studieframgång, goda psykiska
och fysiska hälsa och sociala välbefinnande och utgå från barnets bästa. Målsättningen för
elevvården är att arbeta på ett förebyggande och generellt plan som stöder hela skolan som
verksamhet.

(Utbildningsstyrelsen,

2014).

Vidare

betonar

lagen

om

elev-

och

studerandevården (2013/1287) dess syfte om att främja en sund och trygg lärmiljö med fokus
på samarbete mellan hemmet och läroanstalten. Den ska även berättiga varje elevs rätt till
individuell inriktad elevvård och möjlighet till tidigt ingripande. Elevvårdens verksamhet
betonas av konfidentialitet och ett respektfullt förhållningssätt som främjar delaktighet och
stärker det yrkesövergripande samarbetet.
Elevvården angår samtliga i skolans personal och inte bara dess professioner och
involverar arbetet kring skolan som psykosocial miljö, där även fysiska aspekter som
möblering och vad som gagnar lärande finns med (Bähr, 2020). En klar avgränsning kring vad
elevhälsans arbete bör göra eftersträvas för att kunna särskilja vad som hör till elevvårdens
uppgifter. Vidare ska fokus sättas på mer läroinriktade hjälpsamma insatser för i enlighet med
skolans huvudsakliga syfte, att elever klarar av skolan trots deras olika förutsättningar (Bähr,
2020).

1.2.1.1. Skolkuratorns arbete
Enligt lagen om elev- och studerandevård (2013/1287) är skolkuratorns främsta uppgift att ge
stöd och handledning för studierna och skolgången. Skolkuratorns arbete bör främja
välbefinnandet i skolgemenskapen genom att samarbeta med elevernas familj och
näromgivning samt stöda elevernas inlärning och psykosociala färdigheter. Enligt Social- och

Emilia Sandvik

14

hälsovårdsministeriet (2017) erbjuder skolkuratorn stöd och handledning i frågor som berör
familjesituation, växelverkan och sociala relationer. Skolkuratorn bör se eleven i sitt sociala
sammanhang, i skol-, hem- och fritidsmiljö, samt identifiera eventuella psykosociala
belastningar för att främja elevernas förutsättningar att klara av skolan (Bähr, 2020). Vidare
bidrar skolkuratorn med psykosocial kompetens i elevvården och i skolan som verksamhet där
fokus på elevernas helhetssituation beaktas. Enligt Bähr (2020) utgör skolkuratorn den
profession i elevvården vars uppgift är som mest diffus, men som på grund av dess otydliga
uppdrag skapar möjligheter där skolorna själv har möjlighet att fundera kring kuratorns
bidragande roll. Psykosociala frågor i skolan som en skolkurator ofta arbetar med innefattar
värdegrundsarbete, likabehandling och planer för främjande av skolnärvaro. Vidare arbetar
skolkuratorn mot mobbning och kränkningar och kan även handleda skolans personal till att
skapa en trygg och respektfull skolmiljö.
Kuratorns arbete innefattar rådgivning på individ- och gruppnivå, ingripande i
medlings- och tvistefrågor samt konsultation (Isaksson och Larsson, 2017). I en svensk studie
har det visat sig att ett elevvårdsärende initieras lika mycket av eleverna själva som det görs av
lärare eller annan skolpersonal. Det vanligaste orsakerna till kontakttagandet rör hög frånvaro,
mobbning, svårigheter i sociala relationer, skolutmattning och diverse beteendesvårigheter.
Vidare är också problem utanför skolan samt psykiska tillstånd som depression, ångest och
självskadebeteende kopplat till skolkuratorns arbete (Isaksson och Larsson, 2017). En
Skolkuratorn besitter kunskap om juridiska aspekter i socialt arbete och fungerar som skolans
socialarbetare (Aaltonen m.fl., 2003). Ett nära samarbete med socialtjänsten är väsentligt för
att kunna erbjuda socialt utsatta familjer rätt stöd (Utbildningsstyrelsen, 2022). I en svensk
studie har det konstaterats att skolkuratorn, till skillnad från skolhälsovårdaren och
skolpsykologen, saknar tydliga, yrkesspecifika tekniker avsedda enbart för dem (Backlund,
2007). Kombinationen av en oklar yrkesroll, avsaknad av tydliga teknologier och metoder samt
kuratorers upplevda låga status i elevvårdsarbetet kan göra professionen extra känslig för
omgivningens förväntningar (Backlund, 2007).

1.2.1.2. Speciallärarens arbete
Specialläraren är den som ansvarar för att erbjuda specialundervisning i skolan, där de
huvudsakligen ingår kartläggning av stödbehov, organisering av mångprofessionellt
samarbete, konsultation och deltagande i elevvårdsgruppen (Lag om grundläggande utbildning,

Emilia Sandvik

15

1998/628; Finlands specialpedagogiska förbund, 2021). Speciallärarens arbetsuppgift
innefattar arbete för barn och elever i behov av särskilt stöd genom direkta insatser tillsammans
med, eller genom indirekta åtgärder med vårdnadshavare och lärare som ingår barnets
näromgivning eller med läroanstalten som organisation. På individnivå sker arbetet genom
utredningar

och

diverse

åtgärdsprogram.

Utredningsarbete,

stödjande

arbete

och

utvecklingsarbete innefattar specialpedagogiskt arbete på gruppnivå där lärmiljön står i fokus
(Byström, Grahm & Sjunnesson, 2019).
Speciallärare ingår liksom skolkuratorn ofta i elevvårdsteamet där arbetet sker på
ett generellt hälsofrämjande plan sker. Som tidigare konstaterat angår den generellt inriktade
elevvården all skolpersonal där specialpedagogisk kompetens värdesätts. Det bör dock
poängteras att specialpedagogiska insatser hör till ordinarie undervisning medan individuell
elevvård, som ingår i kuratorers arbetsroll, separeras från den allmänna undervisningen. Enlig
lagen om grundläggande utbildning (1998/628) har elever som tillfälligt lämnat efter i
skolarbetet eller är i behov av kortvarigt stöd rätt att få stödundervisning medan elever som
uppvisar inlärningsmässiga svårigheter har rätt få specialundervisning vid sidan om den
allmänna undervisningen. Inom ramen för läroplanen ska stöd erbjudas enligt en trestegsmodell
innefattande allmänt, intensifierat och krävande stöd som erbjuds enskilda elever vid behov
(Byström, Grahm & Sjunnesson, 2019). Det allmänna stödet sker ofta i klassrumsmiljö
tillsammans med klassläraren. Ifall extra anpassningar satts in men ej gett önskvärt resultat bör
dessa åtgärder intensifieras och därefter kan det krävande stödet bli aktuellt. Intensifierat och
krävande stöd erbjuds oftast av speciallärare där det sistnämnda inrymmer en mycket
individualiserad undervisning (Byström, Grahm & Sjunnesson, 2019).
Bähr (2020) konstaterar att speciallärares uppgifter kan komma att skilja sig från
skola till skola. Specialpedagogisk kompetens innefattar oftast handledning av skolans
pedagoger under lektioner och i struktur och anpassning för elever med särskilda behov i
undervisningssituationer. Det kan också ge individinriktade insatser för att stötta enskilda
elever eller grupper i och utanför klassrummet. Specialpedagoger besitter oftast kunskap i hur
struktur, planering och lärmiljön kan anpassas för att främja lärande och stöda koncentrationen.
Kunskap om psykisk ohälsa är också väsentlig för att kunna identifiera stödbehov och vid
behov hänvisa vidare samt för att kartlägga vilka krav som kan ställas på elever som kämpar
med psykisk ohälsa. Ett specialpedagogiskt perspektiv spelar en betydelsefull roll i elevvårdens
arbete för att skapa verktyg till elever med olika typer av inlärningshinder.

Emilia Sandvik

16

1.3 Tidigare forskning
I detta kapitel redogörs för tidigare forskning som ligger som grund för ifrågavarande
avhandling. För att få en uppfattning om ungas psykosociala hälsa i skolmiljö kommer
dimensioner av psykosocial hälsa som tidigare studier kunnat påvisa presenteras. Dessa
dimensioner åskådliggörs enligt tema där så väl faktorer i skolmiljön som på individnivå tas
upp. Avslutningsvis skildras internationella studier om skolpersonalens roll och perspektiv på
ungas psykosociala hälsa, med fokus på deras utmaningar och möjligheter.

1.3.1 Dimensioner av psykosocial hälsa bland unga i skolmiljö
Skolan bör stöda samtliga elevers lärande och utveckling (SOU, 2010) och har visat sig spela
en avgörande faktor för den ungas psykiska hälsa, där i synnerhet relationen till jämnåriga och
lärare samt den fysiska och lärande miljön inverkar på elevernas välbefinnande (Prop, 2001).
Därtill utgör ungdomar en sårbar grupp när det kommer till psykisk ohälsa och löper en stor
risk att utveckla psykiska problem i övergången från barndom till vuxenlivet innefattande såväl
fysiska som psykiska och emotionella förändringar (Förenta nationerna, 2014). Även om
ungdomstiden i sig utgör en risk för psykisk ohälsa har det också dessvärre konstaterats finnas
faktorer i skolmiljön som hotar de ungas lärande och utveckling (SOU, 2010). Dessa former
av hinder och riskfaktorer i skolmiljö kommer att redogöras för nedan.
Likaså involverar skolmiljön en mängd positiva aspekter för ungas hälsa, där
bland annat en systematisk kunskapsöversikt lyfter fram ett dubbelt samband mellan lärande
och hälsa i skolan. Lärande och att lyckas i skolan har visat sig ha en positiv effekt på elevernas
välbefinnande samtidigt som god hälsa i sin tur ökar förutsättningarna för att lyckas i skolan
(Gustaffson, m.fl. 2010). Därmed kommer detta kapitel även lyfta fram främjande faktorer i
skolmiljön för de ungas psykosociala hälsa.
En stor del av psykiska symptom och psykiatriska tillstånd dyker upp för första
gången under barn- och ungdomsåren. Globalt sett har det uppskattats att ungefär 20 procent
av världens unga (i åldern 14–24 år) har upplevt någon form av psykisk ohälsa varje år (WHO,
2018). Psykiska problem hos unga förekommer alltså dubbelt så mycket jämfört med hos barn
och var femte ungdom lider av störningar i den psykiska hälsan (Pylkkänen, 2013). Faktorer
som ensamhet, mobbning, diskriminering, konsumtion eller missbruk av alkohol och droger
samt studierelaterad stress hotar de ungas psykiska hälsa (Social-och hälsovårdsministeriet,

Emilia Sandvik

17

2020). Vidare påverkar den psykiska ohälsan ungas funktionsförmåga, vänskapsrelationer samt
familjedynamiken (Svahn, 2020) och har enligt WHO (2018) konstaterats ha ett starkt samband
med snabba sociala förändringar, stressfulla arbetsmiljöer, diskriminering och social
exkludering. Bähr (2020) betonar, liksom Förenta nationerna (2014) att psykisk ohälsa, i
synnerhet psykisk sjukdom under ungdomsåren, därmed kan komma att få konsekvenser i
inlärningsprocessen och utvecklingen av trygga sociala relationer till vuxna och jämnåriga.
I det följande kommer dimensioner av ungas psykosociala hälsa i skolmiljö
presenteras utgående från tidigare forskning. Eftersom avhandlingens syfte är att belysa
elevernas psykosociala hälsa i skolmiljö kommer inte tidigare forskning om faktorer utanför
skolan tas upp, som rusmedelsanvändning och familjeförhållanden. I stället kommer
delområden, som tidigare forskning visat, och som speglar avhandlingens resultatdel lyftas
fram. Inledningsvis presenteras riskfaktorer i skolmiljön som mobbning, prestationskrav och
stress, inlärningsmässiga svårigheter och medieanvändningens påverkan på skolprestationer.
Därefter skildras tidigare forskning om gynnsamma faktorer i skolmiljön som elevernas
delaktighet och tillit till skolpersonal.
Mobbning och orättvis behandling
Internationella studier uppvisar att mellan 13 och 37 procent av alla barn och unga i skolan har
blivit utsatta för någon typ av mobbning i något skede under skoltiden (Wang, Iannotti &
Nansel, 2009). Mobbning, trakasserier eller att bli avvisad från skolan är smärtsamma
upplevelser som hotar den ungas självvärde, likaså upplevelsen av att lärare inte bryr sig trots
att de ser att något är fel. Otrygghet i skolan har konstaterat öka risken för psykisk ohälsa som
ofta bottnar i mobbning, exkludering och en känsla av utanförskap (Gustafsson et al, 2010;
Bähr, 2020; SOU, 2010). Psykisk ohälsa, framför allt psykosomatiska besvär, har inom nordisk
forskning visat sig vara mer vanligt förekommande bland de ungdomar som blivit utsatt för
trakasserier, mobbning samt bland de som uppgett att de känt sig orättvist behandlad av lärare
(Nordiska högskolan för folkhälsovetenskap, 2011). Forskning visar även på att utsatthet av
mobbning utgör en ökad risk för utvecklandet av depression, suicidala tankar och ensamhet
(Van der Wal, De Wit & Hirasing, 2003).
Vidare har utövande av mobbning påvisats utgöra en riskfaktor för brottslighet
och depression senare i livet. Suicidala tankar och depression var vanligt förekommande bland
såväl pojkar som flickor, som utövat antingen direkt eller indirekt mobbning. Depression och
att bli utsatt för mobbning hade ett starkare samband hos den indirekta mobbningen än den

Emilia Sandvik

18

direkta bland såväl pojkar som flickor (Van der Wal, De Wit & Hirasing, 2003). En studie visar
att de främsta bekymmer lärare upplever relaterat till ungas mentala hälsa var problem i
relationer med jämnåriga så som mobbning, brist på social kompetens samt depression (Reinke,
Stormont, Herman, Puri & Goel, 2011).
En annan form av mobbning som nämns inom forskningen är nätmobbningen
som i en finsk undersökning särskilt ökat bland flickor medan ingen förändring hittades bland
pojkar (Tiiri, et al. 2019). Den indirekta mobbningens negativa följder på den psykiska hälsan
har kunnat förklaras genom att den ofta är svårare att uppmärksamma bland skolpersonal och
förblir mer osynlig och är svår att påvisa. Tröskeln att rapportera om och prata om mobbningen
bland de utsatta är ofta hög på grund av rädsla att utövaren ska hämnas om det rapporteras, att
de inte ska bli betrodda eller att mobbningen normaliserats (Modin, 2008).
Prestationer och skolstress
Skolpersonalens syn på ungas psykiska hälsa tas upp i en svensk studie där det bland annat
framkom att elevhälsoteamet i svenska skolor ser att höga krav, stress och ångestproblematik
hos unga har i allt högre grad ökat jämfört med unga på 1990-talet. Studien kunde påvisa att
särskilt flickor upplever en allt större press relaterat till starka normativa förväntningar som i
sin tur utmynnade i sömnsvårigheter och självskadebeteenden. Samma studie visar också att
unga, framför allt pojkar, i grundskolans övre klasser, allt oftare blir hemmasittande på grund
av olika ångest- och ätstörningsrelaterade problem (Odenbring, 2019).
I en rapport som sammanställts av Nordens välfärdscenter (2015) sätts fokus på
sambandet mellan skolprestation, skolmiljö och den psykiska hälsan bland barn och unga i de
nordiska länderna. Rapporten visar att elever idag presterar allt sämre samtidigt som den
psykiska ohälsan ökar. I rapporten framgick även att barn som har svårt att hänga med i
skolarbetet riskerar att få sämre självförtroende och därmed må psykiskt sämre än andra barn.
Omvänt ökar även lågt självförtroende eller en sämre mental hälsa risken att prestera sämre i
skolsammanhang. Pojkarna utgör en större andel av de elever som presterar sämre i skolan
medan sambandet mellan psykisk ohälsa, som oro och depression, och låg skolprestation var
betydligt vanligare bland flickor (Nordens välfärdscenter, 2015; Engström, 2017). Pojkar
tenderar även att i sin tur överskatta sin kompetens medan flickor, trots att de presterar bra,
upplever att de är sämre än vad prestationerna visar. Därav kan även upplevelsen av att
misslyckas med skolarbetet vara en bidragande faktor till psykisk ohälsa vilket också vara en
bakomliggande faktor till varför eleven inte vill anta nya utmaningar (Engström, 2017).

Emilia Sandvik

19

Prestationer har även visat sig ha en positiv effekt på ungas välmående i skolan där positiva
skolresultat visat sig öka motivationen och engagemang i skolan (Gustafsson et al, 2010).
Forskning tar upp att det är allt vanligt förekommande att flera unga upplever
stress inför skolarbeten och vitsord och att skolstress är starkt kopplad till självskattad psykiska
besvär, likaså sägs den öka ju äldre eleven blir (Hagell, 2012). En nordisk studie tyder på att
de finländska eleverna i årskurs 5 och 7 upplever sig ha mest skolrelaterad stress jämfört med
övriga Norden (Nordens välfärdscenter, 2015). En svensk studie, bland elever i årskurs 9, lyfter
fram att elever som upplevde en hög arbetsbelastning innefattande höga krav och låg känsla av
kontroll visade sig ha en sämre hälsa än andra jämnåriga vars situation upplevdes som mindre
krävande (SOU, 2010). Även skolutbrändhet, låga betyg eller en negativ förändring av dessa
var förknippat med affektiva svårigheter (Nordiska högskolan för folkhälsovetenskap, 2011).
Forskning om stress i skolmiljö hos flickor visar att emotionellt stöd och känsla av trygghet
ökade deras självtillithet att anta nya stressfyllda prövningar (Haraldsson, 2009).
Inlärningsmässiga svårigheter och behovet av stöd
Tidiga svårigheter i skolan, i synnerhet läs-och skrivsvårigheter, har kommit att orsaka
internaliserade, som ångest- och depressionsproblematik, och externaliserade psykiska
problem som utåtagerande och aggressivitet (Gustafsson, m.fl., 2010). En nordisk studie bland
ungdomar visade att läs-och skrivsvårigheter är förknippat med affektiva svårigheter (Nordiska
högskolan för folkhälsovetenskap, 2011). Vidare har psykiska diagnoser visat sig vara mer
förekommande hos elever som uppvisat lässvårigheter under ungdomsåren, likaså
funktionshinder inom andra livsområden (Goldston et al. 2007). Förutom ADHD är också olika
typer av ångestproblematik, särskilt social fobi och generaliserat ångestsyndrom associerad
med lässvårigheter (Goldston et al. 2007). Svag läsförmåga har också visat sig vara starkt
kopplad till avbruten skolgång, där unga som uppvisade svag läsförmåga löpte större risk att
avbryta skolan än unga med bättre läsförmåga. Läsförmågan var också kopplat till en ökad
förekomst av självmord, grav depression, beteendestörningar och missbruk (Daniel et al, 2006).
Förutom läsförmåga har även låga betyg visat sig öka risken för självmord, oavsett kön (lind),
vilket i sin tur tyder på att skolbetyg kan alarmera om psykosocial ohälsa och visar inte enbart
tecken på akademisk framgång (SOU, 2010).
Tillräckligt stöd för att klara skolan kan ha en positiv effekt på den psykiska hos
eleven. Vidare gäller även motsatsen, där elever som får otillräcklig hjälp och stöd i
inlärningssituationer och skolmiljön i allmänhet löper större risk att utveckla psykisk ohälsa.

Emilia Sandvik

20

Andra riskfaktorer för psykisk ohälsa har konstaterats vara krävande uppgifter, snäva
utvecklingsmöjligheter, obalans mellan insats och belöning, höga krav samt en känsla av låg
kontroll (Bähr, 2020).
Medieanvändning
Den ökade medieanvändningen har också visat sig utgöra en ökad riskfaktor för psykiska
symptom och minskad tid för sömn och fysisk aktivitet inom forskningen (Marsh, Mhurchu &
Maddison, 2013). Vidare var medieanvändning även kopplad till minskat välbefinnande och
försämrade skolprestationer, och visade sig ha en negativ effekt på den kognitiva och sociala
utvecklingen hos unga. Dock har forskningen inte kunnat påvisa huruvida det är sociala medier
som påverkar ungas välbefinnande eller om unga med psykisk ohälsa tenderar att spendera mer
tid på sociala medier (Iannotti, Janssen, Haug, et al, 2009).
Möjlighet till delaktighet och tillit till skolpersonal
Elevernas delaktighet och möjlighet att påverka skolans verksamhet lyfts fram som skyddande
faktorer av WHO (2018) och Bähr (2020). En finsk studie gjord på elever i de högre
grundskoleklasserna och andra stadiet visar att tillit och möjlighet till delaktighet i skolmiljön
konstaterades ha ett signifikant stärkande effekt på de ungas hälsa och den starkaste skyddande
faktor när det kommer till frånvaro på grund av skolk. De elever som upplevde en hög grad av
tillit och möjlighet till delaktighet i skolmiljön löpte också mindre risk att utveckla depressiva
eller psykosomatiska symptom (Virtanen, Kivimäki, Luopa, Vahtera, Elovainio, Jokela &
Pietikäinen, 2009). Forskning tyder även på att gynnsamma relationer mellan elever och lärare
är kopplat till låg droganvändning och en större förnöjsamhet med livet. Även kvaliteten av
relationen till jämnåriga var förknippad med en låg droganvändning (Fletcher et al. 2008). En
annan nordisk studie visar i sin tur att skolrelaterade emotionella problem bland unga var
associerad med låg tillit till lärare samt liten möjlighet till deltagande (Nordiska högskolan för
folkhälsovetenskap, 2011). Även en hög tillit bland personalen i skolan gjorde det lättare för
elever att anförtro sig till dessa som därmed möjliggjorde tidigt ingripande i och förebyggande
av problembeteenden som antisociala beteenden och våld. (Virtanen, Kivimäki, Luopa,
Vahtera, Elovainio, Jokela & Pietikäinen, 2009).

Emilia Sandvik

21

1.3.2 Skolpersonalens roll och perspektiv på ungas psykosociala hälsa
Medan föregående kapitel beskrev olika dimensioner av psykosocial hälsa bland unga i
skolmiljö tar detta kapitel fasta på tidigare forskning om skolpersonalens perspektiv på ungas
välbefinnande. Vidare beskrivs skolpersonalens möjligheter och utmaningar relaterat till
elevernas psykosociala hälsa. Tidigare forskning har inte enbart inkluderat skolkuratorernas
och speciallärarnas upplevelser utan involverar flera yrkesroller inom skolans verksamhet.
Skolpersonalens perspektiv på utmaningar
Tidigare forskning, bland elevhälsoteam (elevvårdsgrupper) i svenska skolor, visar att en
utmaning de stöter på är att identifiera behovet av stöd och fånga upp unga som lider av olika
typer av hälsorelaterade problem (Odenbring, 2019). Detta visar också en amerikansk studie,
med lärare som respondenter, som samtidigt lyfter upp utmaningen med att adressera behovet
av mental ohälsa bland studeranden för att förse dessa med ändamålsenligt stöd (Reinke,
Stormont, Herman, Puri & Goel, 2011). Tidigare forskning tyder på att det oftare är lättare att
identifiera flickors hjälpbehov eftersom de i högre grad söker hjälp från professionella i skolan
till skillnad från jämnåriga pojkar som konstaterades utgöra en mer “osynlig” grupp
(Odenbring, 2019). Det att flickor söker hjälp av skolans professionella i större utsträckning än
pojkar visar också en studie med skolkuratorer i Nya Zeeland. Där framkom det att flickor
söker sig till kuratorns mottagning allt oftare än jämnåriga pojkar. De vanligaste orsakerna för
kontakttagandet var bekymmer relaterat till familjerelationer, ångest, skolrelaterade problem,
vänskapsrelationer och depression eller nedstämdhet. Gällande skolrelaterade problem
framkom främst dispyter med lärare, motivationsbrist och känslor av ensamhet. Mobbning
konstaterades också var en av orsakerna till att skolkuratorn kopplades in, varav verbal
mobbning var den mest förekommande (Hughes, Barr & Graham, 2019).
För att kunna förebygga mental ohälsa bland unga belyste den tidigare nämnda
studien att mer resurser till skolorna behövs (Odenbring, 2019). Bristen på professionella inom
elevvården lyfts fram som en utmaning när det kommer till elever med psykisk ohälsa som
riskerar falla emellan systemen (Reinke, Stormont, Herman, Puri & Goel, 2011). Detta
påvisades också i den nyazeeländska studien där de flesta skolkuratorer upplevde ringa resurser
att anordna en tid i ett tillräckligt tidigt skede till de studeranden som tog kontakt. Det
resulterade i att skolkuratorerna antingen var tvungna att jobba längre dagar eller begränsa
tiden med enskilda studeranden så att de istället hinner träffa flera (Hughes, Barr & Graham,
2019).

Emilia Sandvik

22

Speciallärare lyfter i sin tur fram utmaningar i sitt arbete så som brist på
konsultation och samarbete samt att de besitter en odefinierad arbetsroll med mycket jobb
(Takala, Pirttimaa & Törmänen, 2009). Brist på strategier gällande bemötande av elever med
uppvisade beteendesvårigheter samt identifiering av och förståelse för elevernas psykiska
svårigheter är också utmaningar som påträffats i deras arbete. De önskade att mer stöd kunde
erbjudas föräldrarna från skolans sida, insatser i förebyggande syfte för elever med
utåtagerande beteendeproblematik samt fortbildning och vägledning för skolpersonal (Reinke,
Stormont, Herman, Puri & Goel, 2011).
En annan utmaning hos skolpersonal har visat sig vara brist på kunskap och
expertis att förse elever med psykisk ohälsa tillräckligt stöd (Shelemy, Harvey & Waite, 2019).
Denna utmaning får medhåll av en annan studie, som samtidigt lyfter fram att eleverna riskerar
falla mellan stolarna och utelämnas stöd helt och hållet då skolpersonalen saknar verktyg att
stöda dessa (Reinke, Stormont, Herman, Puri & Goel, 2011). En annan studie bland
elevhälsopersonal lyfter fram att ett samarbete med barn- och ungdomspsykiatrin är väsentligt.
Därtill framkom en viss frustration gentemot barn- och ungdomspsykiatrin hos en del av
respondenterna där långa utredningar förhindrar barn och unga att få adekvat hjälp i ett
tillräckligt tidigt skede (Odenbring, 2019).
Skolpersonalens perspektiv på möjligheter
Möjligheter att främja den psykosociala hälsan hos eleverna tas bland annat upp i en svensk
studie som betonar att skolans personal har kommit att få ett allt större ansvar vad gäller
välbefinnande bland eleverna där lärare inte enbart står för lärandet utan har en allt viktigare
roll att fostra och stödja elevers välmående (Isaksson och Larsson, 2017). SOU (2010) betonar
även vikten av ett pedagogiskt starkt ledarskap i skolan där tydliga mål bör framgå. Likaså är
lärarens roll som ledare av väsentlig grund när det kommer till att bedriva tydlig undervisning,
ge återkoppling samt bygga upp och upprätthålla goda relationer i skolmiljön till elever. I en
studie poängteras att lärare inte enbart bör uppmärksamma elevernas framgångar utan även
deras insatser och hårda arbete oavsett resultat (Hoerman, 2014).
Tidigare forskning poängterar vikten av att hela skolans personal besitter kunskap
om hur den psykiska hälsan stärks genom enkla små medel, där ansvaret inte enbart är styrd
till en viss yrkeskategori (Berger, 2020). SOU (2010) framhåller att lärare bör vara
uppmärksamma på elevernas mående och eventuella beteendeförändringar, där de i så fall
förväntas gripa in i ett så tidigt skede som möjligt. Studier har visat att lärare upplever sig

Emilia Sandvik

23

besitta en nyckelposition vad gäller att fånga upp och notera psykosociala förändringar hos
elever, följa upp deras skolframgång samt hänvisa vidare till stödtjänster inom och utanför
skolan (Reinke, Stormont, Herman, Puri & Goel, 2011). Vidare har speciallärare visat sig ha
en stor roll när det kommer till att möta elevers sociala svårigheter, i synnerhet vad gäller av
formandet och upprätthållandet av vänskapsrelationer och självstyrning (förmåga att hantera
och påverka kognitiva, beteendemässiga och emotionella reaktioner) (Vlachou, Stavroussi &
Didaskalou, 2016). En finsk studie bland speciallärare, visar att specialundervisningen, som
sker individuellt eller i en mindre grupp, i en stödjande och avslappnande atmosfär, möjliggör
en närmare relation till eleverna jämfört med övrig skolpersonal. I studiens observationer
framkom att all undervisning som respondenterna gjorde involverade diskussioner med
eleverna, där specialundervisningen även nämndes som ett terapeutiskt förhållningssätt
(Takala, Pirttimaa & Törmänen, 2009).
Förutom lärares roll betonas även vikten av tillgänglig elevvård där ett aktivt
samarbete mellan elevvårdens alla parter, som skolhälsovårdare, skolläkare, kurator och
psykolog spelar en betydande roll för att trygga elevers rätt till elevvård. I en studie där
skolkuratorer och lärare intervjuats betonas det skolkurativa arbetet som en viktig profession
för elever att vända sig till när de behöver råd eller någon att prata med. Skolkuratorns roll i
skolan är särskilt viktig med tanke på att lärare som betygsättare har en auktoritär roll vilket
gör att vissa frågor hellre hänvisas till skolkuratorer (Isaksson och Larsson, 2017).
Sammanfattningsvis har tidigare forskning med skolpersonal främst kommit att
lyfta fram vilka brister som råder och var resurser behövs i arbetet med elevernas psykiska
hälsa medan studier om skolpersonalens befintliga möjligheter att främja den psykosociala
hälsan i skolan är begränsade. Det går också att konstatera att de flesta studier utgår från
skolpersonalens perspektiv som helhet eller en specifik yrkesgrupp i skolan, vilket utelämnar
yrkesmässiga skillnader inom området.

Emilia Sandvik

24

1.4 Syfte och frågeställningar
Syftet med studien är att undersöka och kartlägga skolpersonalens upplevelser av elevernas
psykosociala hälsa i skolan, utgående från skolkuratorers och speciallärares perspektiv. Studien
lyfter även fram vilka utmaningar och möjligheter de upplever i sitt eget arbete relaterat till den
psykosociala hälsan i skolan. Utifrån syftet har följande frågeställningar formulerats:

1a) Vad identifierar skolkuratorer och speciallärare som typiska former av psykosocial ohälsa
bland eleverna?
1b) Vad anser skolkuratorer och speciallärare att bidrar till att unga mår bra i skolan?
2a) Vilka utmaningar upplever skolkuratorer och speciallärare i att främja ungas psykosociala
hälsa i skolan?
2b) Vilka möjligheter upplever skolkuratorer och speciallärare i att främja ungas psykosociala
hälsa i skolan?

Emilia Sandvik

25

2 Metod
I detta kapitel presenteras valet av metod samt avhandlingens tillvägagångssätt. Ifrågavarande
studie bygger på material som samlats in från semistrukturerade intervjuer med skolpersonal
inom ramen för projekt KOMPIS vid Åbo Akademi. Såväl temat för intervjuerna som
intervjufrågorna har utformats av projektet i fråga. Denna studie använder sig av det material
som utarbetats på basen av projektets ändamål men där en ny analys gjorts för att gagna
studiens syfte och besvara dess forskningsfrågor. I det följande förklaras bakgrunden till denna
studie, val av metod, metod för datainsamling samt genomförande. Vidare kommer även
studiens reliabilitet och validitet beskrivas samt hur materialet analyserats. Slutligen förklaras
kvalitetsaspekter och etiska överväganden för studien.

2.1 Val av metod
Syftet med denna avhandling är att undersöka skolkuratorers och speciallärares upplevelser av
den psykosociala hälsan bland unga i skolan, därför valdes en kvalitativ ansats. Enligt Trost
(2010) bör den kvalitativa intervjun svara på frågan hur snarare än på frågan varför så att
intervjuaren strävar efter att förstå respondentens motiv, känslor och tankesätt. För att uppnå
avhandlingens syfte har semistrukturerade intervjuer med skolpersonal i finlandssvenska
högstadier gjorts. Målsättningen är att skapa en helhetsbild av respondenternas uppfattningar.
I denna studie utgörs data av intervjuer med skolpersonal, därav är data som används i denna
studie muntligt och avspeglar respondenternas upplevelser (Yin, 2011). Urvalet vid kvalitativa
studier är ofta begränsat, främst på grund av tids- och kostnadsaspekter. Dock anser Trost
(2010) att urvalet bör bottna i studiens syfte och begränsas till ett mindre antal eftersom för
många intervjuer riskerar att göra materialet ohanterligt och att helhetssynen går förlorad.
Ifall en kvantitativ forskning gjorts skulle möjligheten till att samla in svar
utgående från en stor bred grupp respondenter vara större men eftersom syftet med
avhandlingen är att gå in på djupet och skapa förståelse för olika yrkeskategoriers upplevelser
kommer en kvalitativ metod att användas, där antalet respondenter är mindre (Ahrne &
Svensson, 2011). Nackdelen med kvalitativa metoder, i synnerhet intervjuer, är att materialet
representerar ett samtal under en viss tid på en viss plats med ett snävt antal deltagare, vilket
gör materialet beskrivande men där det ej går att dra generella slutsatser (Ahrne & Svensson,
2011).

Emilia Sandvik

26

2.2 Datainsamling och deltagare
Denna studie baserar sig på material från Projekt Kompis som gjorts vid Åbo Akademi i Vasa
och vars syfte varit att samla in evidensbaserad kunskap rörande ungas skoltrivsel och psykiska
välmående. Projekt KOMPIS står för Kunskap om mobbningsprevention i Svenskfinland och
är ett forsknings- och samhällsutvecklingsprojekt som genomfördes åren 2019–2021 vid
fakulteten för pedagogik och välfärdsstudier vid Åbo Akademi i Vasa. Syftet med projektet var
dels att samla in evidensbaserad kunskap gällande ungas skoltrivsel och psykiska
välbefinnande, dels öppna upp för diskussion med fokus på kunskapsutbyte mellan
skolpersonal, forskare samt andra experter och diverse aktörer som kommer i kontakt med
dessa typer av frågor och som aktivt arbetar mot mobbning och utanförskap. Som projektledare
fungerade Patrik Söderberg och som projektkoordinator för datainsamlingen Alexandra
Wasberg. Målet med projektet var bland annat att sammanställa material på basen av
skolpersonalens arbete gentemot mobbning och utanförskap samt redogöra för vilka
möjligheter och utmaningar de möter i sitt arbete med fokus på konkreta åtgärder. Därmed
gjordes en kvalitativ studie med skolpersonal inom finlandssvenska högstadier med fokus på
deras erfarenheter av det mobbningspreventiva arbetet i skolorna. Eftersom syftet med
kvalitativa metoder är att beskriva kvaliteten hos olika fenomen har intervjuer konstaterats
passa utmärkt när det kommer till dess datainsamling, främst eftersom de ger respondenterna
möjlighet att prata om det som forskaren inte känner till från tidigare (Jensen, 1995).
Intervjuerna

genomfördes

tillsammans

med

andra

magisterstuderande

inom

utvecklingspsykologi, socialpolitik och specialpedagogik. Inom projektet har sammanlagt 38
intervjuer genomförts med 11 rektorer och biträdande rektorer, 10 ämnes-/ klasslärare, 9
skolkuratorer, 7 speciallärare samt en studiehandledare på 35 olika högstadium inom
Svenskfinland. En annan målsättning inom projektet var att anordna forum för kunskapsutbyte
och fortbildning för de aktörer som på olika sätt kommer i kontakt med ungas skoltrivsel och
psykiska välmående, där skolpersonalens erfarenheter sammanflätas med evidensbaserad
forskning.
Eftersom skribenten utförde intervjuerna inom projektet möjliggjorde detta en
förförståelse av materialet innan ifrågavarande avhandling tog form. Studiens syfte lyftes fram
när de första analyserna inom projektet gjordes där det framkom att samtliga yrkeskategorier
ser olika på sina möjligheter och utmaningar att främja skoltrivsel och förebygga utanförskap
även om kongruens också kunde påvisas. Efter att skribenten bekantat sig med tidigare
forskning kring ämnet klargjordes i sin tur studiens frågeställningar. Till följd av detta

Emilia Sandvik

27

avgränsades denna studie från att innefatta samtliga ovanstående yrkeskategorier inom
skolvärlden till att fokusera på de sammanlagt 16 skolkuratorers och speciallärares perspektiv.
Syftet var att samla in samtliga respondenters upplevelser kring vilka utmaningar respektive
möjligheter de möter relaterat till högstadieelevers psykosociala hälsa i skolan.
För att möjliggöra att en öppen dialog fördes mellan samtliga parter utan att
huvudfrågorna lämnades obesvarade användes semistrukturerade intervjuer. Frågorna var
sedan tidigare förutbestämda men där utrymme lämnats för följdfrågor, beroende på samtliga
respondenters svar. Intervjuerna baserades på diskussion där samtliga respondenter hade
möjlighet att själva ta upp enligt dem relevanta faktorer. Intervjuernas längd varierade men
beräknades ta 30–45 minuter i anspråk. Till skillnad från strukturerade intervjuer möjliggör
semistrukturerade även frågor av varierande slag beroende på intervjuns kontext. Den tillåter
även interaktion mellan respondent och den som intervjuar där själva intervjun även blir ett
utbyte för samtal. Trost (2010) tar dock upp vikten av att skilja på intervju och samtal där
intervjun för den intervjuade gärna ska uppfattas som ett samtal medan det för den som
intervjuar snarare ska handla om att komma åt åsikter och erfarenheter genom att ställa frågor
och undvika att dela med sig av sina egna. Intervjuaren bör också vara nyfiken på hur den
intervjuade ser på sin egen verklighet genom ett aktivt lyssnade och frågeställningar som ej
upplevs som ifrågasättande. Samtliga respondenter har dock ställts inför samma typer av
huvudfrågor, men av varierande följdfrågor. Vidare hade intervjufrågorna öppna
svarsalternativ och tog upp teman kring elevernas skoltrivsel, mobbning som fenomen,
mobbningsförebyggande arbete, skolpersonalens upplevda möjligheter och utmaningar samt
vilka resurser som behövs i skolan. Samtliga intervjuer bandades in för att möjliggöra att fokus
inte fråntogs de intervjuade. Yin (2011) menar att dokumentering av data med ljudinspelning
kan komma att forma ovärderliga biprodukter eftersom de tar upp exakta skildringar från fältet.
Vidare tar Trost (2010) upp att fördelarna med ljudinspelning är att det går att lyssna till tonfall
och röstläge upprepade gånger efter själva intervjun samt skriva ner det som ordagrant sagts.
Detta främjar även det aktiva lyssnandet under intervjuns gång eftersom fokus inte går åt att
föra anteckningar. Till nackdelarna hör dess tidsåtgång följt av att mimik och gester utelämnas
helt och hållet. Ljudinspelning kräver också godkännande av dem som ska spelas in vilket
diskuteras i delen kring forskningsetiska aspekter.

Emilia Sandvik

28

2.3 Databearbetning och analys
I denna kvalitativa studie har en konventionell induktiv innehållsanalys tillämpats, och
infallsvinkeln är då att beskriva ett fenomen och återge direkta beskrivningar av deltagarna.
Detta har gjorts genom att kartlägga meningsbärande stycken i materialet som i sin tur skapat
kategorier och subkategorier som beskriver meningsenhetens innehåll. En meningsenhet syftar
på ord, meningar eller stycken av text som hör ihop och skapar ett sammanhang (Lundman &
Hällgren-Graneheim,

2008).

Projektets

huvudsakliga

representanter,

bestående

av

projektledare och fyra magisterstuderande vid fakulteten för pedagogik och välfärdsstudier vid
Åbo Akademi, delade upp materialet sinsemellan med syftet att göra preliminära analyser där
varje representant hade två yrkeskategorier att analysera. Vidare hade varje yrkeskategori två
studerande som analyserade och redogjorde för vilka punkter samtliga yrkeskategorier tagit
fasta på. Som tidigare nämnt har alltså samma material använts inom ramen för denna studie,
dock med en avgränsning av yrkeskategorier där enbart speciallärare och skolkuratorer använts
som respondenter. Efter att forskningsfrågorna för denna studie klargjorts har en ny analys av
materialet tagit form, som kodats om och kategoriserats för att fylla avhandlingens syfte.
Analysen av kvalitativt data för denna studie har behandlats i följande faser. Först
har dess data sammanställts i en formell databas där samtliga intervjuer i denna avhandling har
transkriberats. Yin (2011) tar upp att uppbyggandet av en databas är en av de viktigaste delarna
under forskningsprocessen där noggrannhet och helheten bör prioriteras. Med transkribering
avses att flödet av tal struktureras i enlighet med grammatiska regler för skriftspråk. Studiens
data utgör såväl det inspelade ljudet från intervjuerna medan transkriberingen av dessa ljud,
det vill säga intervjuerna i skriftligt format, utgör det empiriska materialet. Oftast görs en
analys av det empiriska materialet, det vill säga utgående från transkriberingar, vilket även är
fallet i denna avhandling (Ahrne & Svensson, 2011). Det sammanställda materialet från
transkriberingarna har bearbetats och kategoriserats i dataprogrammet Nvivo. Eftersom
intervjuerna bandats in och därefter transkriberats har tonfall och tankepauser utelämnats,
därav bygger transkriberingarna enbart på det som sagts under intervjuerna.
Under den andra fasen har det data som sammanställts brutits ned i mindre
kategorier, det vill säga demonterats. Yin (2011) menar att demontering innebär att forskaren
förser data med nya etiketter eller koder. Denna process har gjorts i flera omgångar för att koda
materialet. I analytiskt syfte har projektet använt sig av konventionell induktiv innehållsanalys
där material kodats och organiserats i diverse kategorier med hjälp av programmet Nvivo.

Emilia Sandvik

29

Denna metod möjliggör forskaren att koda data i olika tematiska kategorier som identifieras av
forskaren själv och som sätts in i en användbar ordningsföljd (University of Huddersfield,
2021). När ett genomgripande tema identifierats lästes transkriberingarna för att kunna markera
vilka delar av materialet som passade in i kategorin i fråga. Analysen av data gick således ut
på att fastställa genomgripande och återkommande teman i materialet. Dessa teman kunde få
underkategorier och omformuleras eller fördelas ju mera materialet genomlästes.
Konventionell induktiv innehållsanalys möjliggör alltså att kategorierna hålls levande
beroende på huruvida det i materialet finns stoff som stämmer överens med kategorierna i fråga
eller om kategorierna inte är användbara eller lämpliga för studiens syfte (University of
Huddersfield, 2021). När samtliga kategorier och underkategorier fastställts och allt material
kodats in i respektive kategori utgör detta grunden för forskarens tolkningar av data och
inkörsporten till studiens rön (University of Huddersfield, 2021).
I den tredje fasen har materialet omorganiserats eller rekombinerats för att tillåta
att de tidigare data ingår i mindre specifika kategoriseringar. Denna process har upprepats flera
gånger, det vill säga att flera genomgångar gjorts i det sammanställda materialet för att
möjliggöra ytterligare etiketter av materialet eller att viss typ av data hamnar i rätt kategori. Ett
lyckat resultat i detta skede innebär tillfredsställande uppställningar där det går att urskilja de
mest väsentliga och återkommande grunddragen i materialet (Yin, 2011). Detta möjliggör
också den sista fasen som tar fasta på den analytiska processen där tolkningar av studiens
upptäckter och övergripande slutsatser bör framgå. Det sammanställda och remonterade
materialet utgör själva analysen av data som uppkommit, där studiens fullständighet,
trovärdighet och mervärde bör framgå (Yin, 2011).

2.4 Kvalitetsaspekter
För att en kvalitativ forskning ska uppnå såväl tillförlitlighet som trovärdighet bör den bedrivas
på ett offentligt tillgängligt sätt. Därmed bör forskningsmetoderna beskrivas och dokumenteras
för att möjliggöra förståelse och bedömning utifrån. Kvalitativ forskning bör även utövas på
ett metodiskt sätt och undvika avsiktliga förvrängningar i empirin (Yin, 2011). Trost (2010)
menar att tillförlitlighet syftar till en stabil mätning och att säkra att alla intervjuer genomförs
på samma sätt samt att situationen för intervjun är likadan för alla. Studiens tillförlitlighet stärks
om datainsamlingen genomförts på ett tillförlitligt sätt och haft etiska bedömningsgrunder i
åtanke. Vid kvalitativa intervjuer som syftar till att förstå hur den intervjuade tänker eller

Emilia Sandvik

30

känner krävs en lyhördhet från den intervjuades sida. Den förutsätter också att intervjuarens
egna åsikter hålls i skymundan och inte är av betydelse under intervjuns gång. Svaren borde
vara detsamma även vid ett senare tillfälle, för att studien ska ha en hög tillförlitlighet. En
intervju återspeglar dock situationen och den intervjuades tankar vid en viss tidpunkt. Vidare
betonar Trost (2010) vikten av precision och objektivitet, det vill säga att intervjuaren
säkerställer med den intervjuade att denne uppfattat det som sagts rätt samt att det som sagts
under intervjuerna registreras likadant av andra.
I denna studie har intervjuerna utförts av flera intervjuare som ställt liknande
frågor utgående från en intervjuguide. En intervjuguide bör enligt Trost (2010) passa den som
ska använda den, där frågeställningarna gjorts upp efter en djupdykning i ämnesområdet så att
intervjuaren är insatt i det som efterfrågas. Vidare har all data delats upp mellan
projektdeltagarna för analys och sedan sammanställts och presenterats för varandra för att
säkerställa att data tolkats i enlighet med de övriga projektdeltagarna. På grund av det digra
materialet för projektets syfte var en uppdelning av intervjuerna och transkribering av dessa
nödvändigt. Urvalet bör sträva efter att nå den mest vidsträckta mångfalden av information och
synpunkter på studiens syfte. Därmed bör även deltagare som förutses vara av en annan åsikt
av studien tas med (Yin, 2011). Denna studie har fokuserat på två skilda yrkeskategorier,
kuratorer och speciallärare. Därav har synpunkter och upplevelser från samtliga
yrkeskategorier tagits med för att identifiera likheter och skillnader. I kvalitativa studier bör
även dess överförbarhet beaktas, vilket syftar till i vilken mån studiens resultat kan tänkas vara
tillämpbara på andra miljöer (SBU, 2017). Eftersom ifrågavarande studie utfördes i hela
Svenskfinland, inklusive Åland, i sammanlagt 35 olika högstadier, kan dess resultat öka
överförbarheten till övriga finlandssvenska högstadier som ej deltog i studien.
Vidare bör även all forskning inbegripa trovärdighet, det vill säga att studiens
data är insamlat och tolkat på en beprövad väg och återger det som studerades (Yin, 2011).
Trost (2010) menar att trovärdighet avser huruvida studien svarar på frågan som den är avsedd
att mäta. För att säkra studiens trovärdighet bör forskaren ständigt genomgå en validering av
materialet. I denna studie har materialet analyserats omgående varav nya teman kunnat
fastställas men också omformuleras i enlighet med vilka upptäckter som gjorts i materialet
under forskningsprocessens gång.

Emilia Sandvik

31

2.5 Forskningsetiska aspekter
De etiska överväganden i denna studie har gjorts enligt forskningsetiska principer där
informations-, samtyckes-, konfidentialitets- samt nyttjandekravet beaktats (Ahrne &
Svensson, 2011; Forskningsetiska delegationen, 2019). Det är nödvändigt att intervjupersonen
vet vilken information som önskas, syftet med intervjun, behandling av data samt hur resultaten
kommer att användas (Jensen, 1995). Samtliga respondenter har informerats om studiens syfte
och genomförande genom en informationsblankett. Vidare har respondenterna blivit
informerade om villkoret för deltagandet samt vilka dess huvudansvariga är. Ett informerat
samtycke är väsentligt när det kommer till empirisk forskning, med vilket avses att
respondenterna blir informerade om syftet med studien och kan utifrån denna avgöra huruvida
de vill medverka i studien eller ej. (Ahrne & Svensson, 2011; Forskningsetiska delegationen,
2019). Eftersom intervjuerna spelats in har samtliga respondenter blivit tillfrågade huruvida de
godkänner

att

intervjun

bandas

in

eller

ej.

Intervjuerna

har

spelats

in

via

ljudinspelningsfunktionen på projektdeltagarnas telefoner och har raderats efter att samtliga
intervjuer transkriberats. Samtliga respondenter är myndiga varpå de själva kunnat avgöra om
de velat medverka i studien eller ej, dessa har även tillfrågats om de samtycker till deltagandet
vid kontakttagandet samt innan intervjuerna påbörjats. Intervjuerna finns endast tillgängliga
för de personer som medverkat i projektet och personliga uppgifter, skola och ort som
möjligtvis kunde avslöja respondenternas identitet skrivs inte ut i avhandlingen. Under
databearbetningsprocessen användes ej heller personlig information som kunde bestyrka
respondentens identitet utan materialet kodades enligt yrkestitel, landskap och datumet för
intervjun. Enligt konfidentialitetsprincipen är det väsentligt att enskilda individer redovisas på
ett sådant sätt att detta ej kan identifieras av utomstående (Ahrne & Svensson, 2011;
Forskningsetiska delegationen, 2019). Endast yrkesgruppen, det vill säga speciallärare och
skolkurator, kommer att tas upp i avhandlingen för att få fram eventuella yrkesmässiga
skillnader. Vidare har samtliga respondenter, i samband med informationsblanketten,
informerats om studiens forskningsändamål där materialet enbart kommer att användas för
avhandlingsarbeten samt vid ett informativt seminarium riktad till skolpersonal med fokus på
det mobbningsförebyggande arbetet. Nyttjandekravet har således beaktats eftersom samtliga
respondenters personuppgifter, som är insamlat för forskningsändamål, inte kommer att
användas för sådana åtgärder som direkt kan påverka den enskilde eller i kommersiella ändamål
(Ahrne & Svensson, 2011; Forskningsetiska delegationen, 2019).

Emilia Sandvik

32

3 Resultat
I det följande presenteras avhandlingens resultat utgående från studiens frågeställningar.
Studiens syfte, som dels var att få fram skolpersonalens syn på elevernas psykosociala hälsa,
dels vilka utmaningar och möjligheter de upplever i arbetet, utgör de två huvudteman. Under
analyseringsprocessen av materialet konstaterades vardera frågeställning skapa en
huvudkategori. Dessa huvudkategorier har därefter kommit att delas in i mindre subkategorier
utgående från en närmare analys som gjorts i det insamlade data. Analysen av det kvalitativa
transkriberade materialet framställs i nedanstående tabell. Resultatet redovisas separat
utgående från studiens frågeställningar, genom att först ta upp vad respondenterna identifierar
som psykosocial ohälsa bland eleverna samt vilka främjande faktorer som bidrar till att
eleverna mår bra i skolan. Därefter redogörs för vilka utmaningar respektive möjligheter båda
yrkesrollerna upplever att främja den psykosociala hälsan bland unga i skolan.
Tabell 1
Innehållsanalys av resultatet
Tema

Skolpersonalens syn på
elevernas psykosociala
hälsa

Kategori
1 a. Former av psykosocial
ohälsa

Subkategori
Mobbning och utanförskap
Stress och prestationskrav
Svaga sociala färdigheter
Elevernas delaktighet

1 b. Främjande faktorer i
skolmiljön

Möjlighet till samvaro och
aktivitet
Trygghet tack vare struktur
Tidsbrist

2 a. Skolkuratorers och
speciallärares utmaningar
Skolpersonalens syn på sina
möjligheter och utmaningar
relaterat till elevernas
psykosociala hälsa

Otillräckliga personalresurser
Okunskap
Synlighet och tillgänglighet

2 b. Skolkuratorers och
speciallärares möjligheter

Samarbete och kollegialt stöd
Flexibilitet och mångsidighet
Stödsamtal
Smågruppsundervisning

Emilia Sandvik

33

3.1 Forskningsfråga 1 a
Studiens första frågeställning: Vad identifierar skolkuratorer och speciallärare som typiska
former av psykosocial ohälsa bland eleverna? besvarades med tre subkategorier. Dessa
subkategorier var mobbning och utanförskap, stress och prestationskrav samt svaga sociala
färdigheter. Gemensamt för samtliga subkategorier är att de är utmaningar relaterat till
elevernas psykosociala hälsa i skolan utgående från skolkuratorernas och speciallärarnas
perspektiv. Dock kunde vissa detaljer skilja sig från varandra beroende på yrkesroll, vilket
redogörs för nedan.
Utgående från resultaten framkom att så väl skolkuratorerna som speciallärarna stöter på unga
som kämpar med psykosocial ohälsa. En del av respondenterna ansåg att den psykiska ohälsan
bland eleverna ökat under de senaste åren men framhöll även att en allt öppnare
samhällsdiskussion kan komma att ligga som grund till dess ökade intryck. Respondenterna
ansåg att den psykosociala ohälsan utgör hinder för lärande och att det faller på skolans bord
att ta hand om de elever som egentligen är i behov av specialsjukvård.
“Ja och den har ju ökat. Men man vet inte heller just om det är det att man är
så medveten om det och vågar fråga efter det ...och vågar säga kanske att man
inte mår bra. Att vad som är vad.” (Skolkurator 6)
“Jag märker ju att när mina elever mår dåligt så... lär di ju sig ingenting. Så
man måste ju som ta tag i det först, och sen kan man börja på med nå
matte.” (Speciallärare 2)
“Vi har haft lite utmaningar med elever som vi tycker skulle borda få mera stöd
för välmående, men de bollas tillbaka till oss (..) Men de är ändå inte
tillräckligt sjuka så de landar ändå på vårt bord. Men vi upplever ändå att inte
har vi ju varken kompetens eller tid. Och det är ju sedan någonting som tär
hemskt mycket på alla att ha såna elever som man vet att mår jättedåligt och du
inte kan hjälpa dem" (Speciallärare 1)
Mobbning och utanförskap
Av de utmaningar skolkuratorer och speciallärare stöter på gällande elevernas psykosociala
hälsa i skolan var mobbning ett genomgripande tema bland samtliga respondenter.
Respondenterna ansåg att mobbningen bytt skepnad genom åren där den idag främst utspelar
sig på sociala medier. De konstaterade att nätmobbningen är komplex i och med att den pågår

Emilia Sandvik

34

dygnet runt och är såväl svår att ingripa i som att utreda med tanke på att den sker både under
skoltid och på fritiden. Fotande utan tillåtelse, spridning av bilder samt sårande kommenterar
online var utmaningar relaterat till nätmobbning.
“Att förut var det ju så där att när du kom hem, eller du for från skolan så då...
kanske den där mobbningen så att säga tog slut... tills nästa morgon. Men nu
pågår den ju förstås dygnet runt, helger” (Speciallärare 2)
“Det blir lätt så att man sitter i ett vasst hörn på telefonen och skriver fula saker
åt varandra” (Skolkurator 5)
Respondenterna tar upp att det är svårt att dra gränser kring vad som hör till skolan att reda ut
men att den oundvikligen påverkar stämningen i skolan. Psykisk mobbning, i form av ickeverbala handlingar, togs också upp som en form av mobbning som syns i högstadierna idag.
Mobbningen definierades av samtliga respondenter som återkommande, avsiktligt upprepade
handlingar innehållande en genomgripande maktaspekt. På basen av intervjuerna konstaterades
att själva upplevelsen av att bli mobbad ligger som grund för utredningsarbetet. En utredning
inleds således inte enbart av konkreta handlingar och situationer utan initieras även av elevens
upplevelser av att ha blivit mobbad.
“Regel nummer ett är väl det här att det är en individuell känsla alltså det är du
som bär på den där känslan... och sen måste man ju reda upp då om det är eller
inte [mobbning]” (Skolkurator 7)
Skolkuratorerna redogjorde för mobbingens förödande konsekvenser för den som blir utsatt
samt att svag självkänsla och psykisk ohälsa kan vara bakomliggande faktorer hos den som
utsätter.
“Att det är så... förödande för en människa att bli kränkt och utsatt, och
speciellt om det är under några längre tider “(Skolkurator 1)
Speciallärarna tog i sin tur upp utmaningen med att upptäcka mobbning och att det sällan når
fram till mobbningsteamet. Trots att det idag förs en mer öppen diskussion om mobbning och
dess konsekvenser menar respondenterna att skolan är beroende av att offret eller eleverna
runtomkring informerar och initierar ärendet, vilket fortfarande kan upplevas som väldigt
skamfyllt.

Emilia Sandvik

35

“Och då är vi VÄLDIGT beroende av de här eleverna, att det är de som
kommer och säger, att det är de som berättar att: ”nu har det här hänt si och så
gånger”, för annars är det nästintill omöjligt att veta” (Speciallärare 5)
Sociala problem som respondenterna inte klassade som mobbning men som nog upplevdes som
en utmaning i skolan relaterat till den psykosociala hälsan var utanförskap. Skolkuratorerna,
liksom speciallärarna, ansåg att utanförskap fått en ny aspekt i och med utelämnande i grupper
på sociala medier. Vidare kunde utanförskap konstateras som en utmaning hos elever i mindre
skolor där dessa elever har svårt att hitta sin plats på grund av det snäva elevantalet i skolorna
och avsaknad av referensgrupp.
“När någon då i gruppen som inte är så populär, skriver och frågar någonting,
svarar ingen. (..) Men lägger någon annan dit då, populärare, så då svarar alla
och så där att, att det finns ju som andra sätt att, som egentligen kanske, de har
inte gjort någonting fel men, men det är ju väldigt oschysst.” (Speciallärare 2)
Skolkuratorerna betonade främst ensamhetens negativa följder för den enskilda där risken finns
att de uteblir från skolan helt på grund av avsaknad av kompisgrupp. Speciallärarna beskrev i
sin tur den hårda jargongen eleverna emellan som ett utmanande socialt problem i skolan.
“Och sen just de här ensamma elever, jag brukar säga att det finns ingenting
som skrämmer oss vuxna mer än en ensam elev” (Skolkurator 5)
“Där har det också ändrat oerhört, att saker som elever idag kan säga till
andra människor, som man inte skulle ha tolererat förut. Att den här ribban
med vad man säger åt vem och när så har sjunkit” (Speciallärare 3)
Stress och prestationskrav
Skolstress och prestationskrav hos eleverna var återkommande teman bland så väl
skolkuratorerna som speciallärarna. De ansåg att de inte enbart är de lågpresterande som har
det jobbigt i skolan utan högpresterande elever upplever framförallt stress och prestationshets.
Både skolkuratorer och speciallärare underströk att eleverna allt tidigare, oftast redan i
lågstadiet, är väldigt måna om att prestera väl i skolan för nå upp till gymnasiets
antagningskriterier.
“Att tidigare har eleverna kanske på nian börjat stressa inför att höja sina
vitsord, och särskilt nu har vi redan sjuor som talar om att de vill sen just till
det här gymnasiet.” (Speciallärare 1)

Emilia Sandvik

36

“Den här skolstressen alltså den är ju verklig... och den är jättejobbig och
jättejobbig att behandla och liksom hjälpa med för det börjar ju redan i
lågstadiet och det är ju framtiden” (Skolkurator 7)
Skolkuratorerna tog upp den ständiga nätuppkopplingen i skolan, i och med dess plattformar
där skolarbetet görs, samt läroplanen som allt mer betonar elevernas egna ansvar som
bidragande faktorer till den ökade stressen hos eleverna.
“Nå jag tänker att nog kräver det ju jättemycket idag av ungdomen för att dom
ska hänga med liksom i skolan om man tänker hur det är uppbyggt att det var
inte bättre förr men jag tror det var tydligare förr (..) från ena stället ska dom
se vad dom har för läxa sen ska dom koppla upp sig till det andra stället och så
har dom kanske någonting ännu i boken att nog är det liksom mera rörigt idag”
(Skolkurator 8)
“Jag tänker tidigare när man gick i skolan så du hade en period och samma
läseordning hela året. Idag har du olika läseordningar, du har internet där du
ska vara uppdaterad och det ska tas uppgifter från det ena stället och från det
andra. Att det är ganska råddigt och oorganiserat att det kan bli ganska
stressigt” (Skolkurator 6)
Speciallärarna i sin tur ansåg att samhällets ökade krav på unga bidrar till att elever idag känner
sig allt mer pressade från alla håll, inte enbart i skolan, utan även där krav från hemmen och de
själva blir svåra att parera. Därtill är flera unga idag dagligen uppkopplad på sociala medier
där de tenderar jämföra sig med de idealbilder som laddas upp, vilket de ansåg att kunde vara
en bidragande orsak till den ökade stressen.
“Jag tror att det är som, så många andra saker du ska som leva upp till. Du ska
träna och du ska, du ska resa och du ska som göra en massa saker. Och det där
dygnets timmar räcker inte till (..) som ungdomar så är det lite svårare liksom
och... tänka sig att det är inte så där glansigt alltid för man lägger ju alltid bara
ut bilder, oftast, när det är som fint och man gör mycket och, hela tiden händer
det någonting” (Speciallärare 2)
“Det ställs stora krav på eleverna att de ska vara väldigt flexibla idag och ta
initiativ och vara liksom uppåt och framåt på alla plan, inte bara under
lektionstid utan också på raster och med kompisar” (Speciallärare 5)

Emilia Sandvik

37

Svaga sociala färdigheter
Så väl skolkuratorer som speciallärare framhöll den nedsatta social kompetensen som en
aktuell utmaning bland eleverna som de ansåg var kopplad till sociala mediernas och
telefonanvändningens stegrade framfart. Respondenterna ansåg att unga idag inte tränas i
sociala färdigheter på samma sätt som tidigare med tanke på att socialt umgänge sker allt mer
via telefonerna och används ofta används som en sköld.
“.. men sen tänker jag att barns sociala färdigheter är helt annorlunda idag än
de

var

tidigare

(..)

De

tränas

ju

inte

till

att

diskutera,

att

kommunicera med varann. Att om man tittar runt här i skolan så sitter dom ju
med sin telefon så all kommunikation sker ju via den där telefonen. Att
jag har elever idag som jag inte tidigare har haft som inte kan titta i

ögonen,

inte kan ha ögonkontakt. (Skolkurator 6)
“Det är nu en sak [telefonerna] som jag tycker kan göra elever väldigt osociala
att hellre att de skulle prata med varandra på rasterna men...eller det kan bli som
en sköld också att “kom inte nå närmare än så där” om man sitter på telefon”
(Skolkurator 9)
“Det är kanske det här sociala umgänget, att kunna umgås med andra så där
tror jag nog att de här sociala medierna spelar in hemskt mycket. Att
vi har hemskt många elever som man ser varje rast sitta på samma plats med...
och enbart titta på sin telefon” (Speciallärare 1)
Sammanfattningsvis går det att konstatera att det som både skolkuratorerna och speciallärarna
identifierade som former av psykosocial ohälsa bland eleverna var mobbning, utanförskap och
prestationskrav som anträder i en allt tidigare ålder. Vidare ansåg de att unga idag inte tränas i
social interaktion på samma sätt som tidigare på grund av smarttelefonernas framfart och
användningen av sociala medier. Skolkuratorerna upplevde främst mobbningens och
ensamhetens förödande konsekvenser hos den utsatta som en utmaning medan speciallärarna
beskrev utmaningen med att upptäcka mobbningen, den hårda jargongen eleverna emellan samt
samhällets ökade krav på de unga.

Emilia Sandvik

38

3.2 Forskningsfråga 1 b
Studiens andra frågeställning: Vad anser skolkuratorer och speciallärare att bidrar till att unga
mår bra i skolan? lyfter fram tre subkategorier som respondenterna ser som främjande faktorer
i skolan. Dessa faktorer var elevernas delaktighet, möjlighet till samvaro och aktivitet samt
trygga strukturer och lyftes fram hos båda yrkesrollerna. Dessa teman beskrevs som väsentliga
fundament i den gemensamma skolmiljön i främjandet av den psykosociala hälsan bland
eleverna. I det följande kommer därmed främjande faktorer relaterat till skolan som
organisation redovisas.
Elevernas delaktighet
Att se till att eleverna inkluderas i skolgemenskapen genom att tillåta dem komma med idéer
om verksamheten i skolan samt ge utrymme för dem att bli hörda och sedda ansågs bland
respondenterna vara en möjlighet till främjandet av skoltrivsel, motivation och samhörighet i
skolan. Några av respondenterna ansåg att skoltrivsel blivit bättre tack vare att eleverna får vara
med och påverka skolans verksamhet, genom exempelvis elevkårsarbetet. Elevernas
delaktighet nämndes även som en förebyggande åtgärd i det psykosociala arbetet där eleverna
får känna att de hör till en gemenskap
“Jag tycker egentligen att skoltrivseln har blivit bättre och det har att göra med
det att de får vara mer delaktiga idag, att man mer låter dem komma fram med
sina egna tankar och åsikter” (Skolkurator 5)
“Jo och nog ska ju alla bli inkluderade i skolan och det är jätteviktigt i ett sånt
här förebyggande arbete igen för framtiden för den här eleven att den får känna
gemenskap och den kan höra till någonstans” (Skolkurator 8)
"Det ger också de eleverna en glädje och liksom en motivation i studierna och
så här, att det är...att vara delaktiga i någonting” (Speciallärare 5)
En del av respondenterna lyfte fram att eleverna själva fått utforma egna enkäter för att mäta
det sociala välmående och förekomst av mobbning i skolan samt vara med och skapa
trivsamma utrymmen i skolan. En skolkurator ansåg att genom att låta eleverna vara med och
påverka hurudan skolmiljö de vill vistas i också minimerar risken för skadegörelse.
“Men de här bänkarna har de själva byggt och de här madrasserna har de
hjälpt till att sy och där är tanken de att gör man någonting som man själv har

Emilia Sandvik

39

varit med och gjort så hålls det kanske lite bättre också att då är man inte så
ivrig på att söndra det” (Skolkurator 4)
Att vara delaktig och vara en del av en gemenskap beskrevs också som en skyddande faktor
vad gäller skolfrånvaro och som kan motivera eleven att komma till skolan. En speciallärare
understryker vikten att låta nya förändringar ta tid och att tillåta eleverna infinna sig i rollen att
vara delaktiga samt att idéer växer fram när eleverna ser att de kan påverka.
“Det är ju alltid när man har någonting nytt så, (..) kanske inte man nu riktigt
alltid får de där... goda förslagen som man hade kanske väntat sig, men jag tror
nog att om man inte ger upp så... så nog kommer det så småningom, då de
märker att de kan påverka.” (Speciallärare 2)
Möjlighet till samvaro och aktivitet
Förutom elevernas delaktighet fann även skolkuratorerna och speciallärarna det som viktigt att
ge eleverna möjlighet att samvara och ägna sig åt aktiviteter under skoldagen. Skolkuratorerna
ansåg att utbudet av rastaktiviteter i skolan bör anpassas till hela skaran av elever där de även
tilldelas möjlighet till lugnare sysselsättningar under skoldagen som inte fodrar fysisk aktivitet
eller stora grupper. En skolkurator beskrev också de mer lugna aktiviteternas positiva inverkan
på ensamma elever där de får möjlighet att umgås och bekanta sig med andra elever i en lugn
och trygg miljö.
“Det är viktigt att rasterna faktiskt blir stunden när eleverna kan koppla av och
koppla bort” (Skolkurator 9)
“då känner de att de har någonting att göra på rasten, att de inte bara går
planlöst omkring eller sitter ensam i något hörn (..) och att de kanske
småningom hittar någon där som, man får någon samhörighet med, kanske
börjar prata med någon och, om man spelar något spel som man ska va två i,
så, kanske man hittar någon där” (Skolkurator 4)
En skolkurator framhöll samvarons betydelse för förebyggandet av mobbning medan en annan
lyfte fram att begränsningar i telefonanvändningen under skoldagen bidragit till att samvaron
eleverna emellan ökat.
“Ja ju mer man känner varandra och ju mer man gör saker tillsammans i
klassen så desto mindre risk är det ju att man mobbar” (Skolkurator 6)

Emilia Sandvik

40

“Men vi märkte ganska snabbt att de började spela kort igen ute i korridorerna
på rasterna. De är mera snack, mera socialt. Inte att man har tio stycken i ett
hörn där alla sitter på mobilen” (Skolkurator 3)
För att öka den psykiska hälsan och koncentrationen bland eleverna fann skolkuratorerna det
som viktigt att eleverna ges möjlighet till rörelse och motion under skoldagen, där tonvikten i
huvudsak sätts på välmående framom prestationer som idrottandet ofta involverar.
“Sen det här rörelse och så här att man skulle hinna...att alla skulle ha någon
form av gymnastik i veckan...det är synd att det ska va så jätte elitstämplat över
alla idrottsgrenar (..)den där grundkonditionen och den där psykiska hälsan
liksom kommer också från det att man rör på sig och man får liksom
endorfinerna och allt det här i omlopp” (Skolkurator 8)
Speciallärarna lyfte fram att rastaktiviteter varit populära bland eleverna samt att möjlighet till
samvaro även kunde erbjudas efter skoldagen för de elever som bor längre bort.
"Att till exempel ha gymnastikssalen öppen på matrasterna så ibland var där ju
30 elever, att det var jätte många som ville. Och de spelade korgboll eller
innebandy...så att man märker att de vill nog gärna ha aktiviteter många”
(Speciallärare 1)
“Att de skulle ha ett ställe dit de far, att de inte far då bara sen hem... Och så är
det sen då nätet som gäller resten av dagen. För många bor ju sen ändå längre
bort att de kan inte sen bara cykla hit till byn” (Speciallärare 4)
Trygga strukturer
Slutligen lyftes struktur och förutsägbarhet, trivsam skolmiljö samt trygga och närvarande
vuxna upp som återkommande teman bland respondenterna gällande främjande aspekter i
skolan. De ansåg att skolan på många sätt ses som en trygg plats med tanke på dess rutiner och
att eleverna ingår ett sammanhang. Vidare skapar det trygghet när eleverna är medvetna om
vad som förväntas av dem i skolan.
“Och skolan upplever de ändå (..) som ganska trygg för att här vet de exakt
precis vad de ska göra och de har sin plats. De hör till en klass, de är alltid med
det här gänget, de har sin plats i klassen” (Skolkurator 5)

Emilia Sandvik

41

“Men samtidigt förstås ändå ge den där tryggheten... jag tycker strukturen är
ändå är jätteviktig för många elever speciellt i lågstadiet men också
högstadiet” (Skolkurator 7)
Trivsamma utrymmen ansågs bland respondenterna vara en väsentlig komponent i främjande
av skoltrivsel och psykosocial hälsa bland eleverna. Några av respondenterna efterlyser mer
resurser till att göra skolmiljön mer hemtrevlig medan andra ansåg att den befintliga skolmiljön
var inbjudande och behaglig.
“Sen är liksom själva skolans utrymmen och sånt det är också en viktig
bit tycker jag att det finns trivsamma utrymmen (att) för barnen och
ungdomarna att vara på raster. Både utomhus och inomhus”
(Skolkurator 9)
“Sen tänker jag rent på den fysiska miljön, jag tror den har en stor inverkan”
(Speciallärare 1)
“Men ja, ändamålsenliga utrymmen och friska utrymmen förstås också, då mår
alla bra. Så allt sådant som främjar välmående” (Skolkurator 4)
Vuxnas närvaro i skolan framhölls som en möjlighet att främja elevernas psykosociala hälsa
och fånga upp de elever som är i behov av stöd. Respondenterna ansåg att vuxna i skolan bör
vara måna om att inte enbart undervisa utan även stanna upp och lyssna in eleverna, oavsett
expertis. I vissa skolor hade vuxnas närvaro i skolan ökat då mer resurser blivit satt på
rastkustodieringar för att kunna ingripa i mobbning och kränkningar och fånga upp elever som
av olika anledningar far illa.
“Många gånger för många barn och ungdomar är grejen den bara att det finns
NÅGON vuxen som hinner se och höra så hjälper det... det behöver inte vara en
specialist alltid” (Skolkurator 7)
“Att inte gå fram liksom som en ångvält och tänka att man behöver hinna med
den här ekvationen eller med den där grammatiken eller den där historian...
Utan också som vuxna våga på riktigt liksom vara närvarande och se och
lyssna” (Skolkurator 8)
“För det finns ju egentligen inte nåt problem som är så stort så att man inte
skulle kunna... prata med någon” (Speciallärare 2)

Emilia Sandvik

42

Sammanfattningsvis ansåg både skolkuratorer och speciallärare att elevernas delaktighet,
möjlighet till samvaro och aktivitet samt trygghet, struktur och trivsamma utrymmen var
främjande faktorer som bidrar till att eleverna mår bra i skolan. Dessa faktorer var gemensamt
hos samtliga yrkesroller. De ansåg att delaktighet och trivsamma utrymmen främjar
gemenskapen och skoltrivseln. Det att eleverna vet vad som förväntas av dem och ingår ett
sammanhang samt vuxnas närvaro ansåg de i sin tur skapade trygghet och möjligheter att fånga
upp elever i behov av stöd. Skolkuratorerna framhöll vikten av att skolan erbjuder mångsidiga
och prestationsfria sysselsättningar under rasten för att tillgodose hela elevgruppens behov
samt möjliggöra att ensamma elever kommer i kontakt med andra. Begränsningar i
telefonanvändningen ökade samvaron elever emellan, där samvaron i sin tur beskrevs som en
mobbningsförebyggande åtgärd. Speciallärarna efterlyser ett utbud av sysselsättningar även
efter skoltid.

3.3 Forskningsfråga 2 a
Avhandlingens tredje frågeställning: Vilka utmaningar upplever skolkuratorer och
speciallärare i att främja ungas psykosociala hälsa i skolan? tar fasta på utmaningar kopplat
till den egna yrkesrollen eller skolan som organisation. Utgående från intervjuerna med
skolkuratorer och speciallärare kunde dessa utmaningar påvisas i tre subkategorier: tidsbrist,
otillräckliga personalresurser samt okunskap att stöda elever som uppvisar psykosocial ohälsa.
Samtliga utmaningar konstaterades hos båda yrkesrollerna men ter sig olika uttryck beroende
på yrkesroll vilket redogörs i det följande.
Tidsbrist
Oavsett yrkesroll betonade samtliga respondenter tidsbristen som ett rådande hinder för att
kunna stöda och främja elevernas psykosociala hälsa. Tidsbristen var inte enbart kopplat till
den egna yrkesrollen utan upplevdes även som en utmaning hos lärare vars jobb allt mer präglas
av andra uppgifter utöver undervisningen. De återkommande utvärderingar som den nya
läroplanen starkt betonar innebär att lärare idag inte hinner stanna upp och möta sina elever
som tidigare.
“Att det är så mycket som är på gång i skolan, och det har också ändrat.
Massa olika grejjer. Och lärarna har också fått en massa andra
uppgifter. Och så ska de ändå lära.” (Skolkurator 6)

Emilia Sandvik

43

Både skolkuratorerna och speciallärarna lyfte fram att de på grund av tidsbrist är tvungna att ta
tag i det mest akuta, vilket fråntar tid från det förebyggande arbetet.
“Nog är det tidsbrist på något sätt. Det känns nog som om man bara liksom (..)
släcker akuta bränder... och jag tror inte att vi ännu har varit i det tillfället när
vi skulle liksom, kunna som vara steget före” (Speciallärare 1)
“Ibland känns det som att vi bara får släcka bränder, man vill ha resurser att se
till att det inte börjar brinna” (Speciallärare 7)
“Så det lilla du då kan göra när du någon gång är där på skolan så det är ju
nog bara det här brandsläckande” (Skolkurator 5)
För skolkuratorernas handlade tidsbristen främst om att inte hinna med det förebyggande
arbetet i tillräckligt hög utsträckning eftersom det i så fall sker på bekostnad av elevernas
enskilda behov. Flera skolkuratorer tog upp att det administrativa arbetet ökat allt mer, inte
enbart i deras arbetet utan bland skolpersonalen generellt, vilket de ansåg belastade deras
arbetsuppgifter ytterligare och fråntar såväl tid från det individuella elevvårdsarbetet som det
generellt hälsofrämjande arbetet i skolan.
“Vi ser ju att det som haltar är de förebyggande, vi hinner ju inte på så vis ha
förebyggande samtal, träffa grupper och gå ut till alla årskurser på så vis
(..)det känns brutalt att ta tid från någon enskild för att ta tag i något annat”
(Skolkurator 2)
“Det är nog den största utmaningen att få tiden att räcka till (..) det har nog
ändrats tyvärr till det sämre med att som kurator så har
arbetsuppgifterna ökat så mycket (..) Med alla möjliga andra saker. Det är
mycket planeringsmöten och planer och statistik och jättemycket
dokumentationsarbete och klientjournaler och dataprogram” (Skolkurator 1)
Eftersom skolkuratorer i de flesta fall ansvarar över flera skolor går mycket av tiden åt att
förflytta sig mellan dessa, framförallt i de mer glesbyggda kommunerna. När ansvaret sträcker
sig över flera skolor blir tiden knapp att komma in i skolornas verksamhet, skapa kontinuitet
och parera samtliga skolors behov.

Emilia Sandvik

44

“Att själva elevantalet är ju som inte så stort men att det där att man ska flytta
sig, det är nya lärarrum, det är nya lärare, det är nya skolor och den där tiden
på vägen och, att det är svårt att få ihop det” (Skolkurator 4)
Speciallärare i sin tur menar att tidsbristen innebär att teamarbetet i skolan lider och att tid från
själva elevarbetet tas bort på grund av deras allt mer omfattande arbetsuppgifter. En
speciallärare lyfte även fram utmaningen med att få det allmänna elevvårdsarbetet och dess
tidsåtgång till uppgörandet av diverse planer gällande jämställdhet och trakasserier
implementerat i skolvardagen och avsätta tid för att dessa planer följs upp.
“Nå utmaningar är (..) tidsbrist kanske så där själv, men också att det här är ju
ett arbete som kräver det där att man jobbar som ett team så då tycker jag att
ensam kan man kanske inte göra så mycket. Och att hitta då den där tiden och
att alla i teamet kan träffas” (Speciallärare 1)
“Det har blivit långa dagar, sena kvällar men det där arbetet har varit väldigt
lite sånt här som pedagogiskt, skolarbete. Jag vet inte om jag ens hunnit ägna
det nå väldigt mycket tid. Det som jag... har nu tänkt mig någon gång att jag
skulle vara utbildad för (..)” (Speciallärare 2)
Otillräckliga personalresurser
Förutom tidsbrist att hinna med det förebyggande arbetet på grund av omfattande
arbetsuppgifter lyfte respondenterna fram personalbristen som en utmaning i skolorna.
Skolkuratorerna och speciallärarna ansåg att skolan inte har tillräckligt med tillgängliga och
närvarande vuxna att stöda den ökade psykosociala ohälsan vilket överbelastar
elevvårdstjänsterna och
undervisningsgrupper.

gör att lärare är tvungna att ansvara över för stora

De

ansåg

också

att

otillräckliga

personalresurser

påverkar

arbetsbelastningen och i sin tur lärares ork och hälsa.
“Om antalet barn som mår dåligt ökar så blir ju resursbristen generell
överallt." (Skolkurator 4)
“Och sen när det är stora undervisningsgrupper så hinner mycket hända där
fast lärare står bara några meter ifrån” (Speciallärare 5)
Så väl skolkuratorerna som speciallärarna poängterade även att bristen på personal i skolan gör
det svårt att parera behovet av stöd till enskilda elever med diverse inlärnings- och
beteendeproblematik med att samtidigt beakta resten av gruppens behov. De ansåg att elever

Emilia Sandvik

45

med utåtagerande beteendeproblematik kan komma att skapa otrygghet och polarisering i
grupperna. De önskar att mer tillgängliga vuxna skulle finnas bland eleverna för att i tidigt
skede kunna fånga upp elever i behov av hjälp och stöd.
“Och de här utåtagerande barnen tar ju jättemycket plats och att ha liksom
resurs att ge dem allt vi kan ge men samtidigt beakta resten av gruppen”
(Skolkurator 7)
“Att vi talar hemskt mycket om det att vi borde vara fler lärare ute på rasterna i
korridorerna också.” (Speciallärare 1)
Båda yrkesrollerna lyfte fram vikten av tillräckliga elevvårdstjänster medan bristen på
närvarande skolpsykologer i skolorna betonades av skolkuratorerna som ansåg att de belastas
med ärenden som ligger utanför deras arbetsroll och kompetens.
“Psykologen ser vi väldigt lite här i skolan tyvärr. Vi har en skolpsykolog och
det har fungerat bra det är inte det, men hon är ju inte på
skolan” (Skolkurator 5)
Flera speciallärare betonade att elevvårdsärenden skjuts över på dem. En del menade att det
hade att göra med bristen på skolkuratorer och skolpsykologer i skolan medan andra ansåg att
överbelastade elevvårdstjänster var en förklaring till att elevvårdsärenden hamnade på
speciallärarnas bord. Vidare ansåg speciallärarna att de hade en mer synlig roll i skolan än
elevvårdspersonalen och att tröskeln från elevernas sida att ta kontakt med dem var aningen
lägre jämfört med elevernas kontakt till skolkuratorerna.
“Mycket ansvar hamnar hos speciallärarna då vi inte har psykologer och
kuratorer i huset hela tiden." (Speciallärare 6)
“Så de här resurserna är begränsade och då faller den där liksom lotten på oss
speciallärare i den här skolan, att ta tag i de här eleverna med alla möjliga [...]
Skolfrånvaro, att det är inte bara inlärningssvårigheter med elever som GÅR i
skolan” (Speciallärare 5)
Okunskap
En annan utmaning, utöver tids- och personalbrist, som poängterades bland respondenterna var
bristen på kunskap och verktyg att kunna stöda elevernas psykosociala hälsa. Samtliga

Emilia Sandvik

46

respondenter efterlyser mera kunskap om psykisk ohälsa för att kunna förebygga och främja
elevernas välmående samt stöda lärandet hos de unga som tampas med psykosocial ohälsa.
“men i dagens läge, med alla dessa som har kämpar med den mentala ohälsan,
så det är jättesvårt att veta hur jag kan stöda som lärare. Att där tycker jag att
min kunskap inte alltid räcker till” (Speciallärare 3)
Skolkuratorerna anser att vissa lärare saknar redskap att hantera mobbningsärenden och att
okunskapen kan leda till att lärarna ser mellan fingrarna. Detta betonades även bland
speciallärarna som ansåg att ämneslärarna på högstadium i vissa fall inte är lika införstådda i
gruppdynamik och klassens välmående som klass- och speciallärare där utmaningen blir att
klargöra vems ansvar det hör till.
“Vissa lärare är jättebra tycker jag och vissa lärare känner att de inte ens vill
veta av de, de tar inte tag i de. Så då blir man mer ensam i ärendet”
(Skolkurator 2)
“Vissa kan tycka att man kan satsa på den här gemenskapen, få gruppen att
fungera. Andra tycker förstås att min uppgift är nog bara att se till att de kan
räkna. Det där andra får någon annan sköta om... men vem gör det då i så fall?
Så det är väl kanske högstadiets utmaningar” (Speciallärare 2)
Speciallärarna framhöll vikten av att skolpersonalen är uppdaterade vad gäller aktualiteter i
samhället generellt eftersom fenomen återspeglas på eleverna i skolvärlden. En speciallärare
ansåg även att skolpersonalen behöver få mer handledning utifrån för att inte riskera fastna i
föråldrade metoder av gammal vana.
“Men sedan förändras ju förstås samhället, och det går inte att köra som på
samma sätt (..) För att fenomen ändras... då fungerar inte riktigt de
här gamla verktygen.” (Speciallärare 2)
Till skillnad från speciallärarna betonade skolkuratorerna utmaningen i framför allt nya lärares
okunskap i bemötandet av elever. De efterlyser att väsentliga fundament som gäller i den
gemensamma skolvardagen även informeras nyanställda eftersom små misstag kan göra att det
brister i relationen till eleverna. Vidare lyfte en skolkurator fram att skolpersonalens kunnande
och professionalitet avspeglar sig på hur elevvårdsarbetet följs upp och vad som prioriteras i
en skola samt att skolpersonalen inte alltid är införstådda i hur elevvården fungerar.

Emilia Sandvik

47

“De byter ju hela tiden personal och lärare (..) att man liksom påminner om
”grundsaker” också där. Att man inte skall ha offer och förövare i samma. (..)
Att de inte [är] eleverna som ska dela in sig i lag eller (..) ja-a, det kan ske så
lätt, sådana där situationer som jag önskar att personalen verkligen skulle...
skulle inte göra på det där sättet. Det är väl okunskap också, tänker jag många
gånger” (Skolkurator 1)
Sammanfattningsvis var utmaningar relaterat till yrkesroll och skolan som organisation lärares
alltmer omfattande uppgifter utöver själva undervisningen samt att skolpersonalen är tvungna
att ta tag i det mest akuta då tid till förebyggande arbete är begränsad. Gemensamt hos
skolkuratorerna och speciallärarna var också bristen på närvarande vuxna i skolan där följden
blir otrygga grupper och hög arbetsbelastning för lärarna. Samtliga yrkesroller ansåg även att
otillräckliga kurators- och psykologtjänster gör att de är tvungna att ta sig an ärenden som hör
utanför deras arbetsroll och kompetens. Utmaningar enligt skolkuratorer var det administrativa
arbetet som ökat och att de ansvarar över flera skolor där förflyttningen mellan dessa kräver
tid medan speciallärarna lyfte fram utmaningen med att få ihop teamarbetet runtom eleverna
med tanke på den ökade arbetsbelastningen.

3.4 Forskningsfråga 2 b
I studiens fjärde frågeställning: Vilka möjligheter upplever skolkuratorer och speciallärare i
att främja ungas psykosociala hälsa i skolan? kunde fem kategorier påträffas i materialet.
Skolkuratorernas och speciallärarnas möjligheter var att vara synliga och tillgängliga, vilket
ansågs vara den största möjligheten hos båda yrkesrollerna. Därefter betonade både
skolkuratorerna och speciallärarna möjligheten till samarbete och kollegialt stöd inom och
utanför skolan samt den flexibilitet och mångsidighet arbetet som skolkurator eller speciallärare
innebär. Det som skilde sig åt mellan yrkesrollerna var att skolkuratorerna betonade de enskilda
stödsamtalen

som

en

unik

möjlighet

medan

speciallärarna

lyfte

fram

smågruppsundervisningen som de ansåg skapade en närmare relation till eleverna.
“Att de ska vara tryggt i skolan, att de ska må så bra som möjligt också, och
klara av skolan, [är] egentligen jo, de främsta uppgifterna vi har” (Skolkurator1)

Emilia Sandvik

48

Synlighet och tillgänglighet
Att vara synlig och tillgänglig upplevdes som en gemensam möjlighet bland samtliga
respondenter. Skolkuratorerna poängterade vikten av att visa upp sig i klasserna och
korridorerna och vara synlig för eleverna förhoppningsvis sänker tröskeln för dem att ta
kontakt. De menade också att den allt större öppenheten till att söka hjälp bland eleverna skapar
ringar på vattnet och kan bidra till att fler vågar initiera kontakt. Kuratorer ansåg att ju mindre
skolor de ansvarar för desto större möjligheter är det för dem att vara synliga och tillgängliga,
eftersom de då kan vara på plats varje dag och ingå flera typer av sammanhang i skolvardagen.
Förutom synlighet betonade skolkuratorerna också tillgänglighetens betydelse. De menade att
deras verksamhet bör ha en låg tröskel för eleverna att ta kontakt. En del av skolkuratorerna
hade öppet rum under rasterna dit eleverna kunde söka sig för att spela spel och dricka kaffe
vilket möjliggjorde en mer personlig kontakt. De menade också att tillgängligheten tillåter
eleverna att ta kontakt även i akuta ärenden vilket de menar att lyckas ibland förutsatt att de är
på plats.
“Bara att finnas här, och visar upp mig, vara här alla dar,
kontinuitet [sänker tröskeln för eleverna att ta kontakt]” (Skolkurator 3)
“Det märks ju nog och det säger ju nog alla att ju mer man är på ett ställe, ju
mera bekant man blir med eleverna och di känner igen en och vet vem man är,
så desto lättare är det ju att ta kontakt sedan om det är någonting.”
(Skolkurator 4)
“Men lika mycket är det att vara med i skolan, att vara på plats, att vara ute
bland eleverna och inte sitta här bakom min dörr” [vara tillgänglig]
(Skolkurator 5)
En skolkurator i en mindre skola underströk hennes möjligheter att erbjuda tid för samtliga i
klassen ifall det bland några i gruppen uppdagats oroligheter, för att inte riskera att någon
känner sig utpekad. Skolkuratorerna i mindre kommuner kunde även ansvara för förskolan upp
till högstadiet vilket möjliggjorde att eleverna var bekanta med dem sedan tidigare vilket också
sänkte tröskeln att ta kontakt.
“Jag kan ofta träffa alla i klassen enskilt för att inte lägga ut någon och sedan
liksom börja reda upp det där. Så att ingen börjar känna sig utpekad från
början... och det har ju också med klasstorlek att göra att jag kan göra

Emilia Sandvik

49

sådant här medan någon i en större skola måste använda någon annan metod”
(Skolkurator 7)
Tillgänglighet och synlighet upplevdes även bland speciallärarna som en betydelsefull tillgång.
Dessutom ansåg de att de, i jämförelse med skolkuratorerna, hade bättre förutsättningar till
detta eftersom de var på plats varje dag och tack vare undervisningen hade en mer synlig roll
bland eleverna.
“Så i sin yrkesroll bör man ta sig tid och träffa eleverna regelbundet och inte
bara då ett problem har uppstått” (Speciallärare 6)
“Du skall finnas till och vara närvarande, alla elever har kanske inte någon
vuxen att vända sig till så du kan du bli väldigt viktig för dem”
(Speciallärare 7)
Samarbete och kollegialt stöd
Utgående från intervjuerna framkom flera olika aktörer och yrkesroller, inom och utanför
skolan, som både speciallärarna och skolkuratorerna samarbetar med. Samarbete med personal
och instanser inom skolan hörde till samtliga yrkesroller medan skolkuratorerna utöver detta
samarbetade med instanser utanför skolan, som socialbyrån och polisen. Den främsta
samarbetspartnern utanför skolan som båda yrkesrollerna lyfte fram var elevernas
vårdnadshavare. Även tredje sektorns verksamhet lyftes fram som en betydelsefull
samarbetspartner i det hälsofrämjande arbetet i skolan.
Samarbete med lärare och inom skolans elevvårdsgrupp beskrevs som en central komponent i
främjandet av skoltrivsel och elevernas välmående oavsett yrkesroll. I elevvårdsgruppen ingick
förutom skolkuratorer och speciallärare, även skolhälsovårdare, rektor, skolpsykolog och
studiehandledare och vars uppgift berör det förebyggande elevvårdsarbetet inom skolan enligt
elev-och studerandevårdslagen (2013/1287). Flera respondenter betonade elevvårdsgruppens
betydelsefulla och hälsofrämjande roll i skolans verksamhet och det helhetsperspektiv gruppen
besitter.
“Elevvårdsgruppen (..) det är en sådan där förebyggande grupp som
jobbar för elevernas välmående och trivsel” (Speciallärare 5)

Emilia Sandvik

50

“Att delta i den här elevvårdsgruppens utvecklingsarbete och fundera just kring
sånt här kring större saker, just skoltrivsel överlag och utrymmen och vad vi
kan göra och delaktighet och såna här saker. “(Skolkurator 5)
Speciallärarna ansåg det som väsentligt att vara en i skolgemenskapen där de finns utrymme
att komma med idéer, handleda lärare och därmed indirekt stöda elevernas utveckling. Vidare
fann de det kollegiala stödet och ledarskapet som en möjlighet att i deras arbete främja den
psykosociala hälsan i skolan.
“Men sen är det ju det här A och O i ett kollegium, att man inte blir
ensam utan att man hittar stödet hos varandra” (Speciallärare 3)
“Här i vår skola så har vi bra kollegialt stöd. Man kan bolla tankar med sina
kollegor, både utmaningar och också goda saker, vilket också är viktigt”
(Speciallärare 5)
Den främsta samarbetspartner utanför skolan var elevernas vårdnadshavare. Respondenterna
ansåg att det är viktigt att skolan satsar på en öppen kommunikation med föräldrarna och stöder
hemmen i deras föräldraskap genom att integrera dem i skolans verksamhet och bjuda in dem
till infokvällar.
“Att det är ganska viktigt att man tidigt på nå sätt... får alla di här föräldrarna
med. För får man liksom den här, att, att föräldrarna litar på dig. Att du kan ta
kontakt om allt möjligt, så då är det ju nog mycket, mycket lättare.”
(Speciallärare 2)
Skolkuratorernas

främsta

samarbetspartner

inom

skolan,

gällande

individuella

elevvårdsärenden, var skolhälsovårdaren, skolpsykologen och rektorn. Därtill lyfte de också
fram samarbetet till andra skolkuratorer som väsentligt med tanke på deras ensamma position
i skolorna.
“Så det är jätteviktigt att man har bra samarbete, vi har bra samarbete med
hälsovårdaren och psykologen och just skolledningen är ju enormt viktig att
man har liksom rektorn att alla drar åt samma håll” (Skolkurator 5)
“Nog kan det ju vara ganska ensamt jobb, att jag kan ju inte... prata med, nå
lärarna då eller personal här om, vilka case jag har på gång. Så men då kan
jag ju nog ringa åt kollegan om jag vill bolla någonting” (Skolkurator 4)

Emilia Sandvik

51

Trots det ensamma arbetet betonade några av skolkuratorerna betydelsen av att samarbeta med
hemmen och utomstående aktörer runtom eleven för att kunna stödja deras psykosociala
utveckling. När det gäller familjeproblematik eller hinder i hemförhållanden som ligger utanför
skolans ansvar tog skolkuratorerna upp möjligheten att samarbeta med utomstående aktörer
som socialbyrån och ungdomsväsendet.
“Så det finns många samarbetsparter att man är ju väl också en spindel i nätet
att det är en viktig liksom sak att komma ihåg att inte är man ensam
fast man är ensam kanske i skolan som jobbar som skolkurator så har man
ändå ett stort nätverk” (Skolkurator 8)
“Att vi kan ju inte lösa allting hemma, hemma på de sättet men... vi försöker ju
då samarbeta med utomstående då, socialen och alla möjliga andra då om det
behövs” (Skolkurator 1)
Flexibilitet och mångsidighet
Slutligen betonade skolkuratorerna och speciallärarna möjligheten att själva påverka sitt arbete
samt den mångsidighet båda yrkesrollerna involverar. Arbetet som skolkurator är fritt, de får
ganska långt själv bestämma hur deras dag ser ut och vad de jobbar med. Tack vare
flexibiliteten arbetet medför upplever de också att de har flera möjligheter att främja
psykosocial hälsa förutsatt att tid och ork finns. De upplevde även att de har möjlighet att stanna
upp och agera i brådskande situationer.
"Att nog finns det alltid tid för det också för jag bygger ju upp min egen dag
precis som jag vill." (Skolkurator 4)
"Man har möjligheter. Det är hemskt mycket fast i en själv om man vill jobba
med det. Det är det som är med det här yrket liksom stora fördelar." (Skolkurator
5)
“Så att man kan ju se det tvärtom... att möjligheterna är enorma sen min
kapacitet sätter gränser" (Skolkurator 8)
“Det här är ju en verksamhet så om man har behov att följa en almanacka så
skall man nog söka sig ett annat jobb. Här är de flexibelt och någon kan ringa
att jag måste gå vidare till andra byggnaden mitt i allt å så om de har hänt något”
(Skolkurator 3)

Emilia Sandvik

52

Två skolkuratorer tar upp att den enorma flexibilitet samt odefinierade arbetsroll
skolkuratorsyrket innebär bidrar till såväl fördelar som nackdelar där det är ofta upp till dem
själva att dra gränser och avgöra vilka uppdrag de har möjlighet att ta sig an. Därmed ansåg de
att möjlighet till förebyggande arbete finns förutsatt att prioriteringar och strukturering av
arbetsuppgifter görs.
“man ska kunna känna sina gränser, man ska veta när man, behöver kanske
säga, säga stop och säga till” (Skolkurator 4)
“Jag konstaterade då också när jag hade jobbat kanske fyra, fem år att om jag
inte själv vänder på den här kärran nu, så vänder ingen” (Skolkurator 5)
Speciallärarnas möjligheter att påverka sitt arbete handlade främst om att de ofta ingår en
multiroll och har möjlighet att anpassa sig enligt elevernas behov. Speciallärarna betonar att de
tack vare det friare upplägget och möjligheten till långsammare tempo i undervisningen bidrar
till en mer individuell kontakt med eleverna. De framhöll också möjligheten att stanna upp och
lyssna in eleverna till skillnad från övriga lärare som ofta undervisar enligt ett tidspressat
schema. Vikten av flexibilitet lyfts upp eftersom grupperna och dess konstellationer ständigt
ändras, likaså elevernas problematik och livssituation.
“jag känner att jag har en multiroll, lärare, speciallärare och kurator. Ibland
behöver man vara den som ger den där kramen och pratar ut om någon elev
behöver” (Speciallärare 7)
“Jag tänker så där speciellt som ämneslärare så är man ganska den där... som
styr och ställer i sitt klassrum (..) Vad jag själv försöker ibland är att det där att
försöka bara att stanna upp och bara lyssna ibland.” (Speciallärare 1)
Stödsamtal
Skolkuratorernas stödsamtal med enskilda elever framhölls både som en förebyggande och
ingripande åtgärd för att stöda elevernas psykosociala hälsa. Skolkuratorerna var ense om att
stödsamtalen hade en viktig funktion när det kommer till att stötta elever som har det svårt, för
att stärka skoltrivsel och deras förutsättningar för lärande. De framhöll de individuella
stödsamtalens betydelse för elevernas självkänsla och möjlighet för dem att bli sedda. En
skolkurator framhöll att det varken finns för små eller för stora problem för eleverna att ta
kontakt utan att det väsentliga är att finnas där som en extra vuxen och lyssna.

Emilia Sandvik

53

“Möjligheter är [reflekterar] den här möjligheten att faktiskt prata enskilt med
elever eller elever i små grupper” (Skolkurator 9)
“Annars är det ju förstås också mycket det här individuella stödet som man ger
åt eleverna genom stödsamtal och så här att, där kan man ju också förstås
stöda den där egna självkänslan och fundera på vilka verktyg en elev behöver
för att övervinna sina rädslor” (Skolkurator 8)
“Men jag tycker att när man är en skolkurator så varenda en elev som knackar
på dörren då bildligt knackar eller tar kontakt så ska du se och höra (..) för
kommer någon så är det någonting den vill förmedla” (Skolkurator 7)
Flera skolkuratorer poängterade att de enskilda samtalen har en minst lika förebyggande effekt
som andra förebyggande insatser som inte hinns med i den hektiska skolvardagen.
“de här individuella samtalen är förebyggande arbete. För att om man får tag i
vissa problem i tid så är det förebyggande (..) utåt sett så heter det ju
förebyggande när man har någon bra föreläsare eller man har nå tema dag och
visst är dom ju också bra men den här diskussionen kan precis ha samma
effekt” (Skolkurator 7)
“nå jag har ju främst enskilda samtal med elever, och... och det... det är ju, nå
på individnivå så, tänker jag att jag förebygger då” (Skolkurator 4)
En skolkurator poängterade att stödsamtalen kan ses som mobbningsförebyggande, även om
själva utredningen av mobbningsfall flyttats över till lärarna i och med den nya elev-och
studerandevårdslagen (2013/1287), eftersom stödsamtalen ger utrymme att reda ut diverse
konflikter med låg tröskel, innan det urartas i olika former av mobbning och kränkande
behandling.
“Förr i tiden var det mera sådär att man hade gjort något dumt och skickades
till kuratorn lite som ett straff, men det blir ju som inte riktigt bra samtal då...
att som kurator kan man inte vara den som både slår på kinden och smeker den
andra” (Skolkurator 1)
“Ibland har jag haft fler elever också, smågrupper med elever där det har varit
mycket bråk och...ja kanske mera bråk då och inte egentligen mobbning för då

Emilia Sandvik

54

far det ju till Kiva-teamet. Men man kan ju se det som en förebyggande åtgärd
också där var det finns risk för att det blir till mobbning” (Skolkurator 9)
Smågruppsundervisning
Medan skolkuratorerna framhöll stödsamtal med enskilda elever lyfte speciallärarna fram
smågruppsundervisningen som en unik möjlighet att främja psykosocial hälsa. Samtliga
speciallärare betonade vikten av att inge utrymme för diskussion och öppenhet i gruppen. De
framhöll att eleverna ofta känner sig mer trygga i mindre grupp vilket främjar en öppen
samtalskultur och en värdefull personlig kontakt till eleverna. Den öppna samtalskulturen i
gruppen skapar också möjligheter att prata om de bekymmer som väcks hos eleverna och stöda
dem i deras vardagsrutiner och livshantering. Vidare ansåg de att de genom tät kontakt med
sina grupper också hade en unik möjlighet att följa upp eleverna till skillnad från ämneslärare
som träffar sina elever någon timme i veckan. En speciallärare beskrev det som att eleverna de
jobbar med av olika anledningar kan känna sig missförstådda i större grupper.
“Att jag tycker att jag har, jag får alltid en bra kontakt med dem jag har. Och,
jag har varit länge så jag har ju, kontakten kvarstår ju till många livet ut så att
säga. Att det är som en förmån man har tycker jag som
speciallärare” (Speciallärare 2)
“Men redan det här med att diskussion med eleverna i grupp och också det här
att de får höra andras åsikter så tror jag att är nog
jättevärdefullt” (Speciallärare 3)
Avslutningsvis ansåg respondenterna att möjligheter i deras yrkesroll att främja ungas
psykosociala hälsa var att vara synliga och tillgängliga för eleverna för att sänka tröskeln att ta
kontakt samt den mångsidighet och multiroll båda yrkesrollerna involverar. De fann även det
kollegiala stödet och samarbetet inom skolans verksamhet som väsentliga komponenter att
främja den psykosociala hälsan i skolan. Skolkuratorernas möjligheter var de enskilda
stödsamtalens åtgärdande och förebyggande roll samt att själva kan utforma deras arbete
utgående från elevernas behov tack vare deras ospecificerade arbetsbeskrivning. Speciallärarna
lyfte i sin tur fram deras möjlighet att skapa en närmare relation till eleverna tack vare
undervisning i mindre grupp samt att de tack vare det friare upplägget kan stanna upp och
lyssna in eleverna.

Emilia Sandvik

55

4 Diskussion
I följande avsnitt kommer avhandlingens samtliga moment diskuteras och förenas med
skribentens egna reflektioner om ämnet. I resultatdelen diskuteras avhandlingens resultat och
slutsatser i förhållande till tidigare forskning inom området. En del av tidigare forskning
bestyrker studiens resultat medan en del faktorer ifrågasätts av tidigare studier. Vidare tar
avsnittet upp överväganden kring valet av metod samt förslag på framtida forskning utgående
från de aspekter som i denna studie lämnades obesvarade. Avslutningsvis beskrivs råd och
vidareutveckling till fältet, på basen avhandlingens resultat och tidigare studier, för
skolpersonal och beslutsfattare att ta del av.

4.1 Resultatdiskussion
Utgående från studiens syfte identifieras två genomgripande teman, skolpersonalens syn på
ungas psykosociala hälsa i skolan samt deras egna möjligheter och utmaningar att påverka
elevernas psykosociala hälsa i skolan. Utgående från resultaten går det att konstatera att mycket
av studiens resultat stämmer väl överens med tidigare forskning om ämnet, särskilt
skolpersonalens upplevelser om de egna utmaningarna och vilka former av psykosocial ohälsa
de möter i arbetet med eleverna. I det följande kommer studiens resultat diskuteras på basen av
forskningsfrågorna, samt hur det kan förstås utgående från och kompletteras med tidigare
forskning.

4.1.1 Hur ser skolpersonalen på ungas psykosociala hälsa i skolan?
Avhandlingens två första frågeställningar handlar om vilken syn skolkuratorer och
speciallärare har på de ungas psykosociala hälsa i skolmiljö. Dels tar den upp vilka former av
psykosocial ohälsa skolpersonalen identifierar hos eleverna, dels vilka faktorer de upplever att
främjar den psykosociala hälsan i skolan. Respondenterna upplever att den psykiska ohälsan
ökat bland eleverna men att dess minskade stigma också kan ha kommit att bidra till
upplevelsen av dess ökade framfart. Därtill betonas att den psykiska ohälsan påverkar elevernas
förutsättningar i skolan och utgör ett hinder för lärande vilket får stöd av tidigare forskning
(Gustaffson, m.fl, 2010).

Emilia Sandvik

56

Användningen av sociala medier och den ständiga nätuppkopplingen nämndes
flertalet gånger som en källa till psykosocial ohälsa i form av mobbning, stress och höjda krav
samt brist på social kompetens bland eleverna. Respondenterna lyfter fram mobbningens
alltmer komplexa aspekt då den idag främst utspelar sig på nätet vilket gör det problematiskt
för skolpersonalen att såväl ingripa i som att utreda. Svahn (2020) understryker, liksom
respondenterna, att den ökade användningen av sociala medier utgör en ny arena för
mobbningen att äga rum, där detta främst sker genom spridning av bilder eller utelämnande
från gruppdiskussioner. Tiiri m.fl. (2019) lyfter fram nätmobbningens ökade framfart i
synnerhet bland flickor medan Reinke m.fl (2011) rapporterade om mobbningen som den
främsta utmaningen i relationen mellan eleverna. Respondenterna har en gemensam syn på vad
mobbning innebär där elevens upplevelse av att ha blivit mobbad initierade utredningsarbetet.
Värt att nämnas är att mobbningen då kan komma att ske obemärkt för lärare och annan
skolpersonal, dels för att den idag utspelar sig online, dels för att det i första hand är beroende
av att eleverna rapporterar om ärendet. Tidigt ingripande är väsentligt för att undvika de
förödande konsekvenserna hos den utsatta och minska risken för ohälsa så som depression,
suicidala tankar och ensamhet (Gustafsson m.fl., 2010; Van der Wal, De Wit & Hirasing, 2003;
Bähr, 2020; Nordiska högskolan för folkhälsovetenskap, 2011). Dock blir utmaningen att
ingripa i ett tidigt skede ett faktum då skolan är beroende av att eleverna rapporterar om detta.
Då mobbningen idag sker online, under och efter skoltid, förblir den också mer osynlig för de
vuxna. Däremot visar studiens resultat och tidigare forskning att skolan bör satsa på närvarande
vuxna och gynnsamma relationer till eleverna (Virtanen et al, 2009), samt inge utrymme för
diskussion. På basen av detta går det att konstatera att trygga relationer mellan elever och vuxna
i skolan utgör en mobbningspreventiv åtgärd och sänker tröskeln för eleverna att rapportera om
missförhållanden.
Respondenterna lyfter fram att det inte enbart är de lågpresterande eleverna som
har det tufft i skolan utan även elever som klarar sig bra upplever prestationshets och stress
inför skolarbetet. Denna skolstress kryper sig även allt lägre ner i åldrarna och utgör en risk till
psykisk ohälsa (Odenbring, 2019; Hagell, 2012; Engström, 2017). Även om skolarbetet idag
sker alltmer digitalt och den nya läroplanen betonar elevernas egna ansvar upplevde
respondenterna inte detta som en positiv förändring. De ansåg att den bidrar till en ökad
nätuppkoppling bland eleverna och avsaknad av struktur i skolarbetet. Förutom
nätuppkopplingen på skolans plattformar vistas även eleverna på sociala medier på fritiden.
Detta ökade inte enbart elevernas krav och förväntningar på sig själva utan förklarar också

Emilia Sandvik

57

respondenternas upplevelser om brist på social kompetens bland eleverna. I och med att socialt
umgänge utspelar sig alltmer bakom våra skärmar får de unga inte chans att träna på social
interaktion som tidigare. Den ökade medieanvändningen har också inom forskningen visat sig
utgöra en ökad riskfaktor för psykiska symptom (Marsh, Mhurchu & Maddison, 2013), minskat
välbefinnande och försämrade skolprestationer, och visade sig ha en negativ effekt på den
kognitiva och sociala utvecklingen hos unga (Iannotti, Janssen, Haug, m.fl., 2009). En del
skolor hade begränsat telefonanvändningen under skoldagen vilket gett en positiv effekt i form
av ökad samvaro bland eleverna. Utgående från studiens resultat går det att konstatera att
skolans roll som social miljö, där eleverna bygger på och etablerar mänskliga relationer
(Lindblad & Lindgren, 2010), är minst lika viktig som dess uppgift att bedriva undervisning.
Skolan bör alltså satsa på att ge eleverna möjlighet till samvaro, för att förebygga
mobbning och skolstress, och skapa möjligheter för eleverna att utforma sin sociala kompetens.
Därtill behövs ett varierande utbud av rastaktiviteter för att tillgodose samtliga elevers behov.
Rasterna bör även vara återkopplande och motverka ensamhet. Vidare anser både
skolkuratorerna och speciallärarna att elevernas delaktighet och deras möjlighet att påverka sin
skolvardag bidrar till elevernas välbefinnande i skolan. Genom att göra eleverna delaktiga anser
respondenterna att främjar samhörigheten i skolan och motverkar skolfrånvaro. Därtill
understryker de vikten av trygga, närvarande vuxna i skolan samt trivsamma och
ändamålsenliga utrymmen. Tidigare forskning framhåller, liksom respondenterna, vikten av
elevernas delaktighet (Fletcher m.fl., 2008; Gustafsson m.fl., 2010; Bähr, 2020) samt
klassrumsklimatets och den fysiska miljöns inverkan på skoltrivsel och välmående i skolan
(Nordens välfärdscenter, 2015).
Sammanfattningsvis går det att konstatera att skolkuratorerna och speciallärare
identifierar olika varianter av psykosocial ohälsa bland unga och som påverkar deras lärande
och skolgång. Dock nämner de samtidigt flera faktorer i skolmiljön som främjar denna ohälsa,
som elevernas delaktighet, trygga relationer till lärare, möjlighet till samvaro och aktivitet.
Utgående från detta går det att konstatera att även om den psykosociala ohälsan bland eleverna
är en utmaning i skolan finns det främjande faktorer i skolmiljön som stöder elevernas
välbefinnande och utveckling och som ej direkt är kopplad till resursbristen, utan snarare
skolans prioriteringar. Det kräver alltså att skolan satsar på att göra eleverna delaktiga i
skolvardagen och skapar flera möjligheter till samvaro och ett varierande utbud av aktiviteter.
För att nå detta behöver skolans personal lyssna in eleverna och inse skolans viktiga roll som
social institution. Respondenterna menar att främjandet av psykosocial hälsa inte enbart rör

Emilia Sandvik

58

dem utan faller på hela skolans ansvar vilket även betonats i den teoretiska referensramen som
tagit fasta på att elevvård angår samtliga i skolans personal, där fokus bör vara på allt från
fysiska aspekter till vad som än gagnar lärande (Utbildningsstyrelsen2014; Bähr, 2020).

4.1.2 Hur ser skolpersonalen på sina egna möjligheter och utmaningar att påverka ungas
psykosociala hälsa i skolan?
Avhandlingens andra syfte var att kartlägga vilka utmaningar och möjligheter speciallärarna
och skolkuratorerna upplever i den egna yrkesrollen att påverka välbefinnandet bland eleverna.
Det finns likheter mellan tidigare forskning om skolpersonalens möjligheter och utmaningar
och respondenternas.
Den främsta utmaningen relaterat till yrkesroll och skolan som organisation är
enligt respondenterna den mångfacetterade resursbristen i skolan i form av tid och
personalstyrka. Tidsbristen som respondenterna beskriver handlar främst om att det
förebyggande arbetet lider och att skolpersonalen är tvungna att ta tag i det mest akuta, något
som också lyfts fram i tidigare studier (Odenbring, 2019). Det förebyggande arbetet som stöder
hela skolan som verksamhet har betonats som en grundläggande målsättning inom elevvården
(Utbildningsstyrelsen, 2014). Speciallärarna anser i sin tur att tidsbristen gör att teamarbetet
lider, vilket även konstaterats som en utmaning i tidigare forskning (Takala, Pirttimaa &
Törmänen, 2009). Tidsbristen är enligt respondenterna följden av hög arbetsbelastning och
lärarnas alltmer omfattande arbetsuppgifter. Förutom tidsbrist lyfter respondenterna upp brist
på tillgänglig personal i skolan som lärare och elevvårdspersonal. Detta resulterar i att lärare
ansvarar över för stora grupper vilket gör det problematiskt att tillgodose och identifiera
elevernas stödbehov. Otillräckliga elevvårdstjänster påverkar i sin tur att ansvaret spiller över
på speciallärarna och att kuratorerna belastas med ärenden utanför deras arbetsroll och
kompetens. Tidigare forskning redogör även för bristen på tillgängliga skolkuratorer (Hughes,
Barr & Graham, 2019) samt vikten av ett ökat antal lärare i skolan som en förebyggande åtgärd
för elevernas psykiska hälsa (Modin, 2008). Det framkommer ej i resultatet vad resursbristen
grundar sig på och huruvida det rör sig om respondenternas, skolans eller kommunens beslut.
För att finna lösningen kring hur resursbristen kunde åtgärdas bör man utforska vad den
grundar sig i. Det som dock framkom var att skolkuratorerna ansvarar över flera skolor och var
därmed inte på plats varje dag, där avståndet mellan skolorna var vidsträckt, vilket kan komma
att förklara deras upplevelser av tidsbrist. Därtill lyfter skolkuratorerna, liksom speciallärarna,

Emilia Sandvik

59

fram det administrativa arbetets ökade framfart vilket de upplever tar tid från det förebyggande
arbetet. Det administrativa arbetet bland speciallärarna var de återkommande utvärderingarna
medan det för skolkuratorerna handlade om dokumentation, planeringsmöten och uppgörandet
av planer. Dock ingår många av dessa administrativa insatser i den generella elevvården som
elevvårdsgruppen på varje skola bör planera, utvärdera och genomföra (Lagen om elev- och
studerandevård, 2013/1287). Utgående från detta går det att konstatera att en del av det
administrativa arbetet som respondenterna upplever att fråntar deras tid från det förebyggande
arbetet de facto är förebyggande arbete på grupp- och skolnivå.
Vidare pekar respondenterna på brist på kunskap och verktyg att kunna stöda
elevernas psykosociala hälsa. Flera respondenter anser att skolpersonalen bör vara uppdaterade
med aktualiteter i samhället eftersom fenomen återspeglas direkt på skolmiljön. Tidigare
forskning visar att brist på strategier gällande bemötande av elever med uppvisade
beteendesvårigheter samt identifiering av och förståelse för elevernas psykiska svårigheter är
utmaningar

som

påträffats

i

skolpersonalens

arbete

(Nordiska

högskolan

för

folkhälsovetenskap, 2011; Reinke, 2011; Takala, Pirttimaa & Törmänen, 2009). Vidare har
bemötandet av elever inom forskningen konstaterats spela en avgörande roll för elevernas
välbefinnande i skolmiljön (Nordiska högskolan för folkhälsovetenskap, 2011; Reinke, 2011).
För att spegla avhandlingens första frågeställning där elevernas psykosociala hälsa togs upp
går det att konstatera att okunskapen som respondenterna beskriver stämmer delvis överens
med de varianter av psykosocial ohälsa de fann hos eleverna. Respondenterna beskriver bland
annat att utredningen av mobbningsärenden är komplex, att skolpersonalen saknar verktyg att
hantera dessa vilket kan leda till att de står handfallna. Mobbningen i sin tur var ofta beroende
av att eleverna rapporterar om ärendet vilket förutsätter en god relation och tillit till vuxna i
skolan (Virtanen m.fl., 2009).
För att skapa en god relation till eleverna anser respondenterna att de bör vara
synliga och tillgängliga för eleverna, ute i korridorerna och på lektionerna. Detta anser de att
sänker tröskeln för eleverna att ta kontakt och bidrar till att de kan identifiera behovet av stöd
hos eleverna. Tillgänglig elevvård spelar en betydande roll för att trygga elevers rätt till
elevvårdstjänster och i främjandet av välmående i skolan, något som samtliga yrkesroller
framhåller i studien och som även får stöd av forskningen (Berger, 2020). Speciallärarna lyfter
även fram att de hade större möjligheter att vara synliga och tillgängliga för eleverna tack vare
undervisningen, jämfört med skolkuratorerna som ofta ansvarar över flera skolor. Värt att
nämnas är dock att specialpedagogiska insatser hör till ordinarie undervisning medan

Emilia Sandvik

60

individuell elevvård, som ingår i kuratorers arbetsroll, separeras från den allmänna
undervisningen (Byström, Grahm & Sjunnesson, 2019). Vidare betonar respondenterna,
liksom tidigare forskning, vikten av ett aktivt samarbete mellan elevvårdens alla parter samt
med utomstående aktörer för att säkerställa att elever med problematiska levnadsförhållanden
får rätt hjälp i tillräckligt tidigt skede (Berger, 2020). Detta var något som särskilt lyfts upp hos
skolkuratorerna som har möjlighet till ett vidsträckt samarbetsnätverk även om arbetet i sig
upplevs ensamt.
Specifikt för skolkuratorerna var de enskilda stödsamtalen med eleverna som
beskrivs som en både förebyggande och åtgärdande resurs. Tidigare studier lyfter fram den
betydelsefulla profession skolkurators arbetet innebär för eleverna, vart känslosamma frågor
hellre hänvisas framom övrig skolpersonal med tanke på lärares auktoritära roll (Isaksson &
Larsson, 2017). Det som skilde sig från tidigare forskning var att skolkuratorerna sällan blir
inkopplade när mobbning uppdagats medan det i studier poängterats att mobbning var en de
främsta av orsakerna till att skolkuratorn kopplades in (Hughes, Barr & Graham, 2019).
Skolkuratorerna i studien hänvisade ofta till den nya elev- och studerandevårdslagen
(2013/1287) där utredningen av mobbningsfall flyttats över till den pedagogiska sidan.
Skolkuratorerna såg detta som en positiv förändring eftersom de ansåg att en anklagande roll
sätter hinder för att kunna finnas till och stöda samtliga elever i skolan.
Gemensamt för skolkuratorerna och speciallärarna är att de båda ingår en
odefinierad arbetsroll vars profession är som mest diffus till skillnad från övrig personal i
skolan (Backlund, 2007; Bähr, 2020; Takala, Pirttimaa & Törmänen, 2009). Respondenterna i
studien nämner inte detta som en utmaning utan snarare som en unik möjlighet. Speciallärarna
anser att de till skillnad från lärare har möjlighet till ett friare upplägg vilket gör att de ofta
ingår en multiroll i skolan för att möta elevernas behov. Skolkuratorerna i sin tur anser att de
själva kan påverka hur deras arbetsdagar ser ut och vilka arbetsuppgifter de åtar sig. För att
återkoppla till den mångfacetterade resursbristen som lyftes fram som en utmaning kunde
denna möjlighet vara betydande förutsatt att resursbristen i skolorna inte baserar sig på
felprioriteringar. Skolkuratorerna anser att de tack vare den flexibilitet som arbetet medför, har
möjlighet att agera i brådskande situationer och anordna en tid till de som tog kontakt enligt
elev-och studerandevårdslagens riktlinjer (2013/1287). Detta skiljer sig från tidigare forskning
som visade att de ringa resurserna gjorde det svårt för skolkuratorerna att erbjuda en tid i
tillräckligt tidigt skede (Hughes, Barr & Graham, 2019). Skolkuratorer och speciallärares
odefinierade yrkesroll i skolan blir dock snarare en utmaning om inga gränsdragningar görs.

Emilia Sandvik

61

Annars är risken att alla typer av uppdrag, även sådana som går ut över deras kapacitet, hänvisas
till dem (Backlund, 2007; Bähr, 2020).
Avslutningsvis går det att konstatera att skolkuratorerna och speciallärarna har en
gemensam syn på vilka utmaningar de möter när det kommer till att påverka den psykosociala
hälsan bland eleverna. Båda yrkesrollerna finner resursbristen i form av tid och personalstyrka
som ett hinder i främjande av elevernas välmående. Därtill beskriver respondenterna att deras
arbetsroll blivit alltmer omfattande, där det administrativa arbetet ökat, vilket också påverkar
deras resurser till det förebyggande arbetet. Trots dessa utmaningar lyfter de fram
gemensamma möjligheter att påverka den psykosociala hälsan i hos eleverna. Vad som
definieras som förebyggande arbete är också värt att begrunda eftersom skolkuratorerna
framhöll att deras konfidentiella stödsamtal med enskilda elever också kan ses som en
förebyggande åtgärd i skolan. Speciallärarna i sin tur har också större möjligheter, än lärare,
att lyssna in eleverna och anpassa sig efter deras behov vilket skapar en närmare relation till
eleverna. Båda yrkesrollerna poängterar, trots personalbristen, att med små medel främja den
psykosociala hälsan genom att vara synliga och tillgängliga bland eleverna, för att sänka
tröskeln för eleverna att ta kontakt och skapa positiva relationer till dem. Sammanfattningsvis
tyder avhandlingens resultat på att genom att skolan sätter mer resurser på närvarande vuxna i
skolan ökar detta också möjligheten att för skolpersonalen att vara tillgängliga för eleverna.
Därtill fann de också det viktigt att utvidga samarbetet runtom eleven samt ägna tid åt
förebyggande arbete innan behovet blir för stort för skolan att hantera. På så vis undgår skolan
flera av de utmaningar som respondenterna lyfter upp i fråga om tid och personalbrist, men
också de dimensioner av psykosocial ohälsa de fann hos eleverna som mobbning och
utanförskap.

4.2 Metoddiskussion
Avhandlingen genomfördes genom kvalitativa semistrukturerade intervjuer där det
transkriberade materialet analyserats med hjälp av innehållsanalys. Eftersom syftet med
studien var att samla in skolpersonalens upplevelser av elevernas psykosociala hälsa i skolan
var en kvalitativ metod ändamålsenlig. Till skillnad från den kvantitativa forskningsmetoden
strävar den kvalitativa till att förstå, tolka och beskriva de resultat som konstaterats i en
undersökning (Ahrne & Svensson, 2011). Semistrukturerade intervjuer möjliggjorde en öppen
dialog mellan intervjuaren och respondenterna. Eftersom intervjuerna samlats in inom ramen

Emilia Sandvik

62

för Projekt Kompis “Kunskap om mobbningsprevention i Svenskfinland” där flertalet
magisterstuderande medverkat hade avhandlingen tillgång till ett större respondentunderlag än
om den genomförts som ett individuellt projekt. Detta möjliggjorde i sin tur en bredare
förståelse av temat med många skolkuratorers och speciallärares upplevelser och erfarenheter.
En kvantitativ metod i form av enkätundersökning hade kunnat användas för att på så vis ta del
av fler skolkuratorers eller speciallärares erfarenheter och få ett ännu mer täckande resultat men
där deras upplevelser om utmaningar och möjligheter i så fall hade utelämnats. Inom projektet
genomfördes preliminära analyser som skapade en förståelse för materialet innan denna
avhandling tog form. Vidare kunde genomgripande teman under projektets gång analyseras
och identifieras med andra deltagare i projektet vilket i sin tur möjliggjorde att subjektiva
tolkningar av det insamlade materialet ej dominerade. Värt att nämnas är dock att den interna
tillförlitligheten påverkas när fler forskare deltar eftersom tolkningar av resultaten kan komma
att skilja sig från varandra. För att undvika detta har tolkningar av det insamlade materialet
inom projektet därmed gjorts i par.
Eftersom semistrukturerade intervjuer använts som datainsamlingsmetod har det
möjliggjort att genom ställda frågor och möjlighet till diskussion få fram respondenternas
tankar och upplevelser (Trost, 2010). Studiens resultat och trovärdighet stärks därmed genom
att datainsamlingsmetoden är relevant och mäter det som den är avsedd att mäta (Trost, 2010).
Vidare har studiens forskningsprocess utförligt presenterats från att själva projektet och
intervjuerna samt dess ljudinspelning tagit form till dess transkribering och kodning samtidigt
som etiska bedömningsgrunder tagits i åtanke. Nackdelen med kvalitativa metoder enligt
Ahrne & Svensson (2011) är att materialet samlats in under en viss tid på en viss plats. Med
tanke på att intervjuerna utförts av flera forskare kan det ha påverkat studien och de svar som
kommit fram under intervjusituationen eftersom frågorna ställts på olika sätt och bemötandet
av svaren har varierat. Ifall strukturerade intervjuer utförts inom projektet kunde eventuellt
resultaten varit de samma trots flertalet intervjuare. Dock möjliggjorde semistrukturerade
intervjuer ett strukturerat bedömningsunderlag samtidigt som en mer trygg och öppen
intervjusituation kunde förverkligas. Med tanke på att avhandlingen bygger på insamlat data
inom ramen för ett projekt vore det givande att se ifall resultatet varit annorlunda ifall
intervjuerna genomförts på egen hand med andra typer av intervjufrågor.
Studiens tillförlitlighet stöds av att det som framkommit i intervjuerna dels
stämmer väl överens med varandra, dels med tidigare forskning, därmed borde svaren också
vara de samma även vid ett senare tillfälle (Trost, 2010). Tillförlitligheten hade förstärkts

Emilia Sandvik

63

ytterligare ifall alla intervjuer genomförts på samma sätt och situationen varit lika för samtliga
respondenter (Trost, 2010), vilket inte varit möjligt i detta fall då projektet haft flera forskare
som fungerat som intervjuare. För att säkra studiens tillförlitlighet bör forskaren ständigt
genomgå en validering av materialet (Trost, 2010) vilket i denna studie tagit sig i uttryck i form
av omgående analyser av materialet, först för projektets del och därefter i enlighet med denna
studie. Detta har möjliggjort att nya teman kunnat fastställas men också omformuleras i
enlighet med vilka upptäckter som gjorts i materialet under forskningsprocessens gång.
Respondenterna som deltagit i ifrågavarande studie består av ett varierande
sampel i den mån att de jobbar i olika delar av Svenskfinland, från glesbygd till tätort och
utgörs av både skolkuratorer och speciallärare. Variationen i samplet skapade en bredare
förståelse för skolpersonalens upplevelser av elevernas psykosociala hälsa eftersom skolmiljön
och antalet elever i skolan kan komma att skilja sig från varandra beroende på var i
Svenskfinland skolan finns. Skolans och kommunens storlek kunde i sin tur påverka vilka
möjligheter som finns till förfogande samt vilka utmaningar som präglar skolan. Urvalet bör
sträva efter att nå den mest vidsträckta mångfaldighet av information och bottna i studiens syfte
(Yin, 2011) som i detta fall var att samla in upplevelser av skolans personal samt genom att
respondenterna har olika yrkesroller få in ett så vidsträckt resultat som möjligt av varierande
expertis. Variation i samplet beträffande yrkesroll och skola samt att respondenterna var
aningen fler till antalet än andra kvalitativa studier stärker studiens överförbarhet. Fler
deltagare skulle nödvändigtvis inte ha tillfört ytterligare tankar och reflektioner eftersom det
framkom liknande tankar bland respondenterna i de redan utförda intervjuerna. Detta tyder på
att materialet är digert och uppnått en viss mättnadspunkt.
Med tanke på det breda samplet bland skolpersonal runtom i Svenskfinland går
det även att konstatera att resultatens överförbarhet också kunde tillämpas i finska skolor
eftersom skolsystemet, elevvårdsarbetet samt speciallärare och skolkuratorers yrkesroll är de
samma som i finlandssvenska skolor. Resultaten visade inte heller på geografiska skillnader
beträffande utmaningar och möjligheter vilket stärker överförbarheten till finska skolor. Dock
kunde resurserna gällande elevvård variera i olika kommuner, främst gällande hur många
skolor skolkuratorerna ansvarade för samt avståndet mellan dessa enheter. Även om nordiska
studier och internationella studier tagits med i teoridelen, och mycket av studiens resultat
stämmer överens med tidigare forskning, går det ej att uttala sig om att samma studie skulle
uppnå samma resultat i andra länder eftersom skolsystemet varierar, likaså respondenternas
arbetsbeskrivning och vad som förväntas av dem i skolvardagen. Dock involverade många av

Emilia Sandvik

64

de utmaningar respondenterna lyfte fram hela skolans personal medan flera av möjligheterna
ofta beskrevs från ett allmänt skolperspektiv och inte enbart utgående från deras yrkesroll.
Därmed går det att konstatera att studiens resultat och överförbarhet till andra yrkesgrupper
inom skolans verksamhet förstärks.

4.3 Förslag till vidare forskning
Då förändringar sker i samhället och detta avspeglar sig i skolans verksamhet behövs gedigen
och uppdaterad forskning inom området för att kunna utveckla skolans möjligheter att främja
elevernas psykosociala hälsa och förutsättningar för lärande och undanröja hinder för ohälsa
och utanförskap. I studiens resultat framkom att skolpersonal saknar uppdaterad kunskap och
verktyg att stöda elevernas psykosociala hälsa i skolan samtidigt som de redogjorde för flera
typer av utmaningar hos eleverna i form av mobbning, utanförskap, skolstress och bristande
social kompetens. Vidare forskning om den okunskap som råder bland skolans personal behövs
för att kunna identifiera kunskapsglapp, vilken kompetens som efterlyses i skolorna idag samt
på vilket sätt denna okunskap kunde mättas. Eftersom det i studien och tidigare forskning
konstaterats att elevvårdsarbetet och elevernas välbefinnande berör alla i skolan vore det
intressant att inkludera samtliga yrkesgrupper inom skolans verksamhet, från rektor och lärare
till skolkurator och skolhälsovårdare, för att analysera hur okunskapen skiljer sig åt beroende
på yrkesroll och hur kunskapsglappet kunde fyllas. För att skapa förståelse för de utmaningar
som finns i skolan bland eleverna kunde även kvantitativa studier med elever i högstadium vara
av stor vikt. Detta för att kartlägga vilka utmaningar och hinder de själva upplever i skolmiljön
för att på så vis kompletteras med forskning om skolpersonalens upplevelser om var kunskap
behövs.
Förutom kunskapsbristen har studien och tidigare forskning kunnat visa att
skolkuratorerna och speciallärarna besitter en odefinierad yrkesroll (Takala, Pirttimaa &
Törmänen, 2009; Backlund, 2007; Bähr, 2020) och som på grund av dess otydliga uppdrag
löper risk att tjänsterna överbelastas om inte tydliga gränsdragningar görs. För att mätta det
kunskapsglapp som råder i skolorna idag samt möta elevernas upplevda utmaningar i
skolmiljön kunde studier om skolkuratorernas och speciallärarnas yrkesroll

och

arbetsbeskrivning undersökas. Detta skulle möjliggöra utformandet av en mer tydlig arbetsbild
och vilka specifika möjligheter de har i främjandet av elevernas välmående. På så vi skulle det

Emilia Sandvik

65

förtydliga vilka uppdrag som med större fördel hänvisas till annan expertis för att undvika
överbelastning.

4.4 Råd till fältet
På basen av studiens resultat och den tidigare forskning som presenterats går det att konstatera
att möjligheterna kring främjandet av psykosocial hälsa i skolmiljön är många förutsatt att
resurserna i skolan, i form av tid och personalstyrka, är tillräckliga.
En del av resursbristen kan kringgås förutsatt att skolan gör de rätta
prioriteringarna och med enkla små medel främjar elevernas välbefinnande i skolan. Genom
att låta eleverna vara delaktiga och påverka deras skolvardag och skolmiljö öppnar det
samtidigt upp möjligheten för skoltrivsel och skolnärvaro (Bähr, 2020; Berger; 2020; Virtanen,
Kivimäki, Luopa, Vahtera, Elovainio, Jokela & Pietikäinen, 2009; intervjuerna). Vidare bör
skolan ha ett varierande utbud av aktiviteter, som inte enbart fodrar fysisk aktivitet eller stora
grupper, för att på så vis tillgodose samtliga elevers intressen. Möjlighet till samvaro och
trivsamma utrymmen lyftes fram som en mobbningsförebyggande aspekt. Skolan bör även
erbjuda eleverna möjlighet till rörelse och motion, men där tonvikt i huvudsak bör sättas på
välmående och samvaro framom prestation. Därtill bör skolan tillgå med struktur och
förutsägbarhet samt gynnsamma relationer elever och lärare (Fletcher m.fl. 2008; Gustafsson
m.fl. 2010; Bähr, 2020; Nordens välfärdscenter, 2015; Virtanen, Kivimäki, Luopa, Vahtera,
Elovainio, Jokela & Pietikäinen, 2009). Relationen till eleverna tryggas genom vuxnas närvaro
och tillgänglighet i skolan, som i sin tur skapar möjlighet att fånga upp de elever som är i behov
av stöd och sänker tröskeln för eleverna att ta kontakt. Vuxna i skolan bör även vara måna om
att ge utrymme för diskussion genom att stanna upp och lyssna in eleverna, oavsett expertis.
Till skillnad från övrig skolpersonal hade speciallärare och skolkuratorerna, tack
vare det fria upplägget, möjligheter att anpassa sig enligt elevernas behov och ta tag i
brådskande ärenden. Tack vare undervisning i mindre grupp, har speciallärare möjlighet skapa
en närmare relation till eleverna och besitta en multiroll (Takala, Pirttimaa & Törmänen, 2009;
Vlachou, Stavroussi & Didaskalou, 2016). Vidare lyftes skolkuratorernas stödsamtal med
enskilda elever fram som en förebyggande och åtgärdande resurs. Genom att utöka antalet
skolkuratorer på skolorna, så att dessa ej ansvarar över flera skolor, möjliggörs deras

Emilia Sandvik

66

tillgänglighet och synlighet bland eleverna. Detta minskar också risken för att uppdrag som
egentligen hör till skolkuratorn inte faller över på speciallärarnas bord.
Skolpersonalen bör vara uppdaterade med gedigen kunskap om aktualiteter i
samhället och i bemötande av elever för att trygga relationen till eleverna (Berger, 2020). På
basen av studiens resultat och de utmaningar respondenterna fann hos eleverna behöver skolan
mer kunskap om hur de kan förebygga och ingripa i mobbning och utanförskap samt trygga
elevernas sociala kompetens i en värld som alltmer utspelar sig genom våra skärmar (Reinke,
Stormont, Herman, Puri & Goel, 2011; Iannotti, Janssen, Haug, et al. 2009). Vidare behöver
skolan besitta mer kunskap om att prestationer och krav inte får komma före hälsan och hur
skolan genom sina möjligheter till lärande kan fungera som en läkande kraft och inte som en
källa till ohälsa (Berger, 2020).
Skolan som en av de främsta verksamheterna vad gäller barn och ungas
psykosociala hälsa (Lindblad & Lindgren, 2010) har flera möjligheter när det kommer till
främjande av elevernas välmående. Dock går det att konstatera att möjligheterna vore ännu
flera ifall resurser vad gäller personalstyrka, kunskap och tid finns, och fram för allt en insikt
om vad resursbristen beror på. Även om det inte finns en entydig linje för hur den psykosociala
hälsan hos eleverna kan stödas i skolan är det ett ansvar som alla vuxna i skolan har och en
avgörande faktor att prioritera.

Emilia Sandvik

67

Litteraturförteckning
Aaltonen, M., Ojanen, T., Vilhunen, R & Vilèn, M. (2003). Nuoren aika. Borgå: WSOY
Ahrne, G., & Svensson, P. (2011). Handbok i kvalitativa metoder. Liber AB: Malmö.
Backlund, Å. (2007). Elevvård i grundskolan -Resurser, organisering och praktik.
Stockholm: Stockholms universitet.
Berger, M. (2020). Psykisk ohälsa i skolan: upptäcka, bemöta och åtgärda. Lund:
Studentlitteratur.
Byström, Grahm & Sjunnesson. (2019). Fenomenet elevhälsa- ett diskussionsunderlag som
belyser elevhälsa i Sverige och Finland. Specialpedagogiska rapporter och
notiser från högskolan Kristianstad, 17(1). Kristianstad University press.
Bähr, K. (2020). Psykisk hälsa i skolan. Stockholm: Natur och kultur.
Curtis, Alexa C. (2015) Defining adolescence. Journal of Adolescent and Family Health,
7(2), 2.
Daniel, S.S., Walsh, A.K., Goldston, D.B., Arnold, E.M., Reboussin, B.A., & Wood, F.B.
(2006). Suicidality, school dropout, and reading problems among adolescents.
Journal of learning disabilities, 39(6), 507-514.
https://doi.org/10.1177/00222194060390060301
Delegationen för jämställdhet i skolan. (2010). Skolan och ungdomars psykosociala hälsa.
(SOU 2010:80). Elanders Sverige Ab. Hämtad från:
https://www.researchgate.net/profile/Jennie_Ahren/publication/230648068_Sko
lan_och_ungdomars_psykosociala_halsa/links/0912f5027a39899e77000000.pd
Delegationen för jämställdhet i skolan. (2010). Pojkars och flickors psykiska hälsa i skolan:
en kunskapsöversikt. (SOU 2010:79) Delegationen för jämställdhet i skolan:
Elanders Sverige Ab. Hämtad från:
https://www.regeringen.se/49b719/contentassets/20809d2572c64f15abf49a0917
386420/pojkars-och-flickors-psykiska-halsa-i-skolan-en-kunskapsoversikt-sou201079

Emilia Sandvik

68

Egidius, H. (2020). Psykologilexikon. Hämtad från:
https://www.psykologiguiden.se/psykologilexikon/Lookup=psykosocial%20h%
C3%A4lsa
Engström, I. (2017). Skolans arbete med elevers psykiska hälsa. Författarna och Gleerups
Utbildning Ab: Falkenberg
Feijóo, S., O’Higgins-Norman, J., Foody, M., Pichel, R., Braña, T., Varela, J., & Rial, A.
(2021). Sex differences in adolescent bullying behaviours. Psychosocial
intervention, 30(2), 95–100. https://doi.org/10.5093/pi2021a1
Finlands specialpedagogiska förbund. (2021). Historia och framtid. Hämtad från:
http://www.sel.fi/ordforandens-spalt/historia-och-framtid/
Fletcher, A., Bonell, C., & Hargreaves, J. (2008). School effects on young people´s drug use:
a systematic review of intervention and observational studies. Journal of
Adolescent Health, 42(3), 209–220.
https://doi.org/10.1016/j.jadohealth.2007.09.020.
Folkhälsomyndigheten. (2020) Vad är psykisk hälsa? Hämtad från:
https://www.folkhalsomyndigheten.se/livsvillkor-levnadsvanor/psykisk-halsaoch-suicidprevention/vad-ar-psykisk-halsa/
Folkhälsomyndigheten (2020). Varför har den psykiska ohälsan ökat bland barn och unga i
Sverige? Socialmedicinsk tidskrift, 97(5 och 6), 793–803. Hämtad från:
https://www.folkhalsomyndigheten.se/contentassets/ab5e6aed7dd642418a8144
c6e08badd2/varfor-psykiska-ohalsan-okat-barn-unga-18023-1-webbkortversion.pdf
Forskningsetiska delegationen. (2019). Etiska principer för humanforskning och etikprövning
inom humanvetenskaperna i Finland. Hämtad från:
https://tenk.fi/sites/default/files/202101/Etikprovning_inom_humanvetenskaperna_2020.pdf
Förenta nationerna. (2014). Mental health matters. Social inclusion of youth with mental
health conditions. Department of economic and social affairs. Hämtad från:
http://www.un.org/esa/socdev/documents/youth/IYD2014/reportsocialinclusion
ofyouthwithmentalhealth.pdf

Emilia Sandvik

69

Goldston, D.B., Walsh, A., Arnold, E.M., Reboussin, B., Daniel, S.S., Erkanli, A., Nutter, D.,
Hickman, E., Palmes, G., Snider, E., & Wood, F.B. (2007). Reading problems,
psychiatric disorders, and functional impairment from mid-to late adolescent.
Journal of the American Academy of Child & Adolescent Psychiatry, 46(1), 2532. https://doi.org/10.1097/01.CHI.0000242241.77302.F4
Gustafsson, J. E., Allodi Westling, M., Alin Åkerman, B., Eriksson, C., Eriksson, L.,
Fischbein, S., Granlund, M., Gustafsson, P., Ljungdahl, S., Ogden, T. &
Persson, R. S. (2010). School, learning and mental health: A systematic review.
Hämtad från: https://www.divaportal.org/smash/get/diva2:1259013/FULLTEXT01.pdf
Gråberg, I. (2009). Tonåringar. Hämtad från: https://www.psykologiguiden.se/rad-ochfakta/barn-och-familj/tonaring
Hagell, A. (Ed.) (2012). Changing adolescence: social trends and mental health. Bristol: The
Policy Press.
Haraldsson, K. (2009). Buffra stress i riktning mot välbefinnande-interventionsstudier och
utforskande studier med fokus på unga flickor. [Doktorsavhandling/University
of Gothenburg]. GUPEA: Göteborgsuniversitetsbibliotek.
Hoerman, E. (2014). Depression in children and adolescents: The role of school
professionals. [Thesis:University of Northern Iowa]. UNI Scholarworks.
Hughes, C., Barr, A & Graham, J. (2019). Who comes to the school counsellor and what do
they talk about? New Zealand journal of counselling, 39(1), 40–70.
Hälsa, lärande och trygghet (Prop. 2001/02:14). Regeringens proposition. Hämtad från:
https://www.regeringen.se/49b72b/contentassets/00544237746c4328a140ac77e
35f5bb1/halsa-larande-och-trygghet
Iannotti, R. J., Janssen, I., Haug, E., Kololo, H., Annaheim, B., & Borraccino, A. (2009).
Interrelationships of adolescent physical activity, screen-based sedentary
behaviour, and social and psychological health. International journal of public
health, 54(2), 191-198. https://doi.org/10.1007/s00038-009-5410-z

Emilia Sandvik

70

Isaksson, C & Larsson, A (2017). Jurisdiction in school social workers’ and teachers’ work
for pupils’ well-being. Education Inquiry, 8(3), 246–261.
https://doi.org/10.1080/20004508.2017.1318028
Jablonska, B., Lindberg, L., Lindblad, F., Rasmussen, F., Östberg, V., & Hjern, A. (2009).
School performance and hospital admissions due to self-inflicted injury: a
Swedish national cohort study. International journal of epidemiology, 38(5),
1334–1341. https://doi.org/10.1093/ije/dyp236
Jensen, M. (1995). Kvalitativa metoder för samhälls- och beteendevetare. Lund:
Studentlitteratur
Lindblad, F., & Lindgren, C. (2010). Välfärdslandets gåta. Varför mår barnen inte lika bra
som de har det? Falun: Scandbook
Lundman, B., & Hällgren-Graneheim, U. (2008) Kvalitativ innehållsanalys. Lund:
Studentlitteratur
Marsh, S., Mhurchu, C. N., & Maddison, R. (2013). The non-advertising effects of screenbased sedentary activities on acute eating behaviours in children, adolescents,
and young adults. Appetite, 71, 259–273.
https://doi.org/10.1016/j.appet.2013.08.017
Modin, B. (2008). Skolklimat och psykosomatisk hälsa bland niondeklassare i Stockholm.
Stockholms universitet: Centrum för forskning om ojämlikhet i hälsa.
Murray, J., Bradley, H., Craigie, W. A., & Onions, C. T. (1989). Oxford English Dictionary.
Oxford: Oxford University Press.
Nordens välfärdscenter. (2015). Skolelevers psykiska hälsa. Hämtad från:
https://nordicwelfare.org/wpcontent/uploads/2017/10/skolelevers_psykiska_hc3
a4lsa_final.pdf
Nordiska högskolan för folkhälsovetenskap. (2011). Kartläggning av studier om nordiska
ungdomars psykiska hälsa. NHV-rapport 5. Hämtad från: http://www.divaportal.org/smash/get/diva2:734084/FULLTEXT01.pdf
Odenbring, Y. (2019). Strong boys and supergirls? School professionals’ perceptions of
students’ mental health and gender in secondary school. Education Inquiry,
10(3), 258–272. https://doi.org/10.1080/20004508.2018.1558665

Emilia Sandvik

71

Pylkkänen, K. (2013). Nuorisopsykiatrisen avohoidon laatusuositus. NALLE projektin
loppuraportti: Suomen Nuorisopsykiatrinen yhdistys.
Psykisk hälsa Finland rf. (2021). Depression hos unga. Hämtad från:
https://mieli.fi/sv/psykisk-ohalsa/depression/depression-hos-unga/
Reinke, W. M., Stormont, M., Herman, K. C., Puri, R., & Goel, N. (2011). Supporting
children's mental health in schools: Teacher perceptions of needs, roles, and
barriers. School Psychology Quarterly, 26(1), 1.
https://doi.org/10.1037/a0022714
Rossen, E., & Cowan, K. C. (2014). Improving mental health in schools. Phi Delta Kappan,
96(4), 8-13. https://doi.org/10.1177/0031721714561438
Rosvall, P. Å. (2020). Perspectives of students with mental health problems on improving the
school environment and practice. Education Inquiry, 11(3), 159-174.
https://doi.org/10.1080/20004508.2019.1687394
Salmivalli, C. (1999). Participant role approach to school bullying: implications for
interventions. Journal of Adolescence 22, 453-459.
https://doi.org/10.1006/jado.1999.0239
Sawyer, S. M., Azzopardi, P. S., Wickremarathne, D., & Patton, G. C. (2018). The age of
adolescence. The Lancet Child & Adolescent Health, 2(3), 223-228.
https://doi.org/10.1016/S2352-4642(18)30022-1
Statens beredning för medicinsk och socialutvärdering. (2017). Utvärdering av metoder i
hälso- och sjukvården och insatser i socialtjänsten. Hämtad från:
https://www.sbu.se/globalassets/ebm/metodbok/sbushandbok.pdf
Shelemy, L., Harvey, K., & Waite, P. (2019) Secondary school teachers' experiences of
supporting mental health. Journal of Mental Health Training, Education and
Practice, 14 (5), 372-383. https://doi.org/10.1108/JMHTEP-10-2018-0056
Social- och hälsovårdsministeriet. (2020). Nationell strategi för psykisk hälsa och nationellt
program för suicidprevention 2020–2030. Hämtad från:
https://julkaisut.valtioneuvosto.fi/bitstream/handle/10024/162054/STM_2020_7
_J.pdf?sequence=1&isAllowed=y

Emilia Sandvik

72

Svahn, J. (2020). Nuorten psyykkisten ongelmien esiintyvyden muutokset. Turun Yliopisto:
lastenpsykiatrian laitos. Hämtad från:
https://www.utupub.fi/bitstream/handle/10024/149109/Svahn_Jimi_opinnayte.p
df?sequence=1
Takala, M., Pirttimaa, R., & Törmänen, M. (2009). Inclusive special education: the role of
special education teachers in Finland. British journal of special education,
36(3), 162–173. https://doi.org/10.1111/j.1467-8578.2009.00432.x
THL. (2019). Enkäten hälsa i skolan. Institutet för hälsa och välfärd. Hämtad från:
https://thl.fi/sv/web/thlfi-sv/forskning-ochexpertarbete/befolkningsundersokningar/enkaten-halsa-i-skolan/resultat-avenkaten-halsa-i-skolan#region
THL. (2020). Nationell strategi för psykisk hälsa 2020–2030. Institutet för hälsa och välfärd.
Hämtad från: https://thl.fi/sv/web/thlfi-sv/forskning-ochutveckling/undersokningar-och-projekt/nationell-strategi-for-psykisk-halsa2020-2030
THL. (2021). Enkäten hälsa i skolan. Institutet för hälsa och välfärd. Hämtad från:
https://thl.fi/sv/web/thlfi-sv/forskning-och-utveckling/undersokningar-ochprojekt/enkaten-halsa-i-skolan/resultat-av-enkaten-halsa-i-skolan#region
Tiiri, E., Luntamo, T., Mishina, K., Sillanmäki, L., Klomek, A. B., & Sourander, A. (2020).
Did bullying victimization decrease after nationwide school-based antibullying
program? A time-trend study. Journal of the American Academy of Child &
Adolescent Psychiatry, 59(4), 531-540.
https://doi.org/10.1016/j.jaac.2019.03.023
Trost, J. (2010). Kvalitativa intervjuer. Lund: Studentlitteratur.
Unesco. (2020). International Conference on School Bullying: recommendations by the
Scientific Committee on preventing and addressing school bullying and
cyberbullying. Hämtad från:
https://unesdoc.unesco.org/ark:/48223/pf0000374794

Emilia Sandvik

73

University of Huddersfield. (2021). What is template analysis? Hämtad från:
https://research.hud.ac.uk/research-subjects/human-health/templateanalysis/what-is-template-analysis/
Utbildningsstyrelsen. (2014). Grunderna för läroplanen för den grundläggande utbildningen
2014. Hämtad från:
https://www.oph.fi/sites/default/files/documents/166434_grunderna_for_laropla
nen_verkkojulkaisu_2.pdf
Utbildningsstyrelsen. (2020). Antimobbningsarbete i skolor och läroanstalter. Hämtad från:
https://www.oph.fi/sites/default/files/documents/antimobbningsarbete_i_skolor
_och_laroanstalter.pdf
Utbildningsstyrelsen. (2022). Elev- och studerandevård. Hämtad från:
https://www.oph.fi/sv/utbildning-och-examina/elev-och-studerandevard
Van der Wal, M. F., De Wit, C. A., & Hirasing, R. A. (2003). Psychosocial health among
young victims and offenders of direct and indirect bullying. Pediatrics, 111(6),
1312–1317. https://doi.org/10.1542/peds.111.6.1312
Virtanen, M., Kivimäki, M., Luopa, P., Vahtera, J, Elovainio, M., Jokela, J. & Pietikäinen, M.
(2009). Staff reports of psychosocial climate at school and adolescents’ health,
truancy and health education in Finland. European Journal of Public Health,
19(5), 554–560. https://doi.org/10.1093/eurpub/ckp032
Vlachou, A., Stavroussi, P., & Didaskalou, E. (2016). Special teachers’ educational responses
in supporting students with special educational needs (SEN) in the domain of
social skills development. International Journal of Disability, Development and
Education, 63(1), 79-97. https://doi.org/10.1080/1034912X.2015.1111305
Wang, Iannotti & Nansel. (2009). School bullying among adolescents in the United States:
physical, verbal, relational and cyber. Journal of Adolescent Health, 45(4),
368–375. https://doi.org/10.1016/j.jadohealth.2009.03.021
WHO. (2018). Mental health: strengthening our response. Hämtad från
https://www.who.int/news-room/fact-sheets/detail/mental-health-strengtheningour-response
Yin, R.K. (2011). Kvalitativ forskning- från start till mål. Lund: Studentlitteratur

Emilia Sandvik

Finlands lagstiftning:
Lag om elev- och studerandevård (2013/1287). Finlex.
https://www.finlex.fi/sv/laki/ajantasa/2013/20131287
Lag om grundläggande utbildning (1998/628). Finlex.
https://www.finlex.fi/sv/laki/ajantasa/1998/19980628#L4P16

74

Emilia Sandvik

75

Bilaga 1

14.10.2019

Bästa rektor, lärare eller elevvårdare i ett
finlandssvenskt högstadium,
Skolmobbning är ett fenomen som fått mycket utrymme i den finlandssvenska
samhällsdebatten på senaste tid. Problemet har stötts och blötts på många sätt
och i många sammanhang, men hittills har ingen aktör tagit sig an att producera
en sammanställning av den gemensamma förståelsen för fenomenet och de
åtgärdsförslag

som

kommit

fram,

tex

i

de

undersökningar

och

diskussionstillfällen som arrangerats av finlandssvenska medier.
För att samla in och sammanställa de goda modeller och idéer kring
antimobbningsprevention som figurerar i Svenskfinland – både bland
skolpersonal och ”vanligt folk” - har utvecklingspsykologin vid Åbo Akademi i Vasa
startat projektet Kunskap om mobbningsprevention i Svenskfinland (KOMPIS).
Målet är att sammanställa produkter bestående av såväl fältets, allmänhetens och
experternas samlade kunskap om mobbning i skoltkontext, med fokus på
konkreta åtgärder. Projektet leds av PD Patrik Söderberg och koordineras av PK
Alexandra Wasberg. Svenska Kulturfonden står för finansieringen.

Intervjustudie med skolpersonal i finlandssvenska högstadier
Projekt Kompis inleder hösten 2019 sin första fas, som går ut på att samla
skolpersonalens erfarenheter och idéer kring hur man kan förebygga mobbning i
högstadiet. Datainsamlingen sker med metoden semistrukturerad intervju och
genomförs av magisterstuderande i utvecklingspsykologi. Det insamlade
intervjumaterialet kommer att analyseras och sammanställas till ett resultat som
publiceras för allmänheten våren 2020.
Resultatet av intervjustudien kommer att utgöra projektets första kunskapsbas,
som därefter kommer att utökas med resultatet från ett tänkartalko på sociala
medier för allmänheten (fas 2) och ett antal seminarieworkshoppar (fas 3) där
personer verksamma inom offentliga och tredje sektorn deltar.

Emilia Sandvik

76

Er kunskap behövs!
Vi hoppas att just du som rektor, lärare eller elevvårdare i ett högstadium i
Svenskfinland vill ställa upp på en intervju till förmån för Kompis-projektet. Genom
att dela med dig av dina erfarenheter hjälper du oss att få en insikt i skolpersonalens
vardag och att kartlägga de utmaningar, tillvägagångssätt och åtgärdsförslag som
berör ungas välmående.

En intervju tar max 45 min i anspråk. Alla svar anonymiseras och används enbart i
forskningssyfte av behörig personal vid Åbo Akademi.

Vänligen kontakta oss om du har frågor om projektet eller vill anmäla ditt intresse
för att delta i studien.

Med samarbetshälsningar,
Patrik Söderberg (PD)
Universitetslärare i utvecklingspsykologi
patrik.soderberg@abo.fi

Alexandra Wasberg (PK)
Projektkoordinator
awasberg@abo.fi

Emilia Sandvik

Bilaga 2

Intervjuguide KOMPIS
Inför intervjun: - kort presentation av projektet och syfte med intervjuerna,
samt din egen roll - den intervjuades yrkesroll, arbetserfarenhet, region,
storlek på skolan - något den intervjuade vill fråga?

1) Hur trivs eleverna i skolan (...jämfört med andra skolor). Har något ändrats
de år som du arbetat på skolan?
______________________________________________________________
______________________________________________________________
______________________________________________________________
2) Pågående samhällsdiskussion om mobbning, utanförskap och mental
hälsa (bl.a. Vasabladet, Yle). Har du följt den här diskussionen och hur ser
du på de här sakerna? Vad upplever du själv som de största utmaningarna
för ungas skoltrivsel?
____________________________________________________________
____________________________________________________________
____________________________________________________________
____________________________________________________________
3) Vad är mobbning enligt dig, eller vilka situationer räknar du som
mobbning? Finns det andra sociala problem som du inte räknar som
mobbning?
____________________________________________________________
____________________________________________________________
____________________________________________________________
___________________________________________________________

77

Emilia Sandvik
4) Hur jobbar ni i er skola? Har ni ett antimobbningsprogram eller annat
program för skoltrivsel, och hur fungerar det? Finns det samarbeten med
andra skolor/organisationer?
_________________________________________________________________
_________________________________________________________________

5) Hur upplever du dina möjligheter/utmaningar i din yrkesroll att stärka
skoltrivsel och förhindra mobbning? (Har du resurser, hjälpmedel, direktiv,
kollegialt stöd)
_____________________________________________________________
_____________________________________________________________
_____________________________________________________________
____________________________________________________________
6) Upplever du att dina egna erfarenheter / personlighet inverkar på hur
du ser på och hanterar mobbning och utanförskap?
___________________________________________________________
____________________________________________________________
____________________________________________________________
___________________________________________________________
7) Om det var upp till dig, var borde din skola eller din kommun satsa mest
på när det gäller att främja skoltrivsel och förhindra mobbning och
utanförskap? (Både på lång sikt och konkret på kort sikt)
_______________________________________________________________
_______________________________________________________________
_______________________________________________________________
_______________________________________________________________
_______________________________________________________________
_______________________________________________________________

78

Emilia Sandvik

8) Har du något tips du vill ge blivande [yrkesroll]? Eller något du vill
förtydliga/tillägga?
____________________________________________________________
___________________________________________________________
____________________________________________________________
____________________________________________________________
Intervjun klar, tack ☺

79

