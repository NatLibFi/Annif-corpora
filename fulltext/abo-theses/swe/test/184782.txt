Följder av #DammenBrister och #MeToo
Lärarstuderandes syn på sexuella trakasserier och skolans roll
som förebyggare

Sandra Eriksson

Avhandling för magisterexamen
Fakulteten för pedagogik och välfärdsstudier
Åbo Akademi
Vasa, 2022

Abstrakt
Författare

Årtal

Sandra Eriksson

2022

Arbetets titel

Följder av #DammenBrister och #MeToo - Lärarstuderandes syn på
sexuella trakasserier och skolans roll som förebyggare
Opublicerad avhandling för kandidatexamen i pedagogik

Vasa: Åbo Akademi.

Sidantal

67

Fakulteten för pedagogik och välfärdsstudier
Referat

Det övergripande syftet med denna avhandling är att öka förståelse av
sexuella trakasserier i skolmiljön. Min strävan är att genom kvalitativ
forskning belysa (1) hur kampanjer som #metoo och #dammenbrister
syns i lärarstuderandes tankesätt om sexuella trakasserier. Vidare önskar
jag (2) synliggöra hur lärarstuderande resonerar om hur skolorna kan
arbeta i ett förebyggande syfte i förhållande till sexuella trakasserier. På
detta sätt kan jag analysera och diskutera (3) hurdan följd kampanjer så
som #metoo och #dammenbrister haft i samhället.
Det övergripande syftet och preciseringarna leder mitt forskningsarbete
vidare. För att hitta svaren och uppnå syftet har jag valt att samtala med
tre lärarstuderande.
Urvalet för undersökningen begränsades till lärarstuderande som var i
slutet av sina studier och som påbörjat sina magisterstudier vid Åbo
Akademi. Ansatsen som tillämpats i avhandlingen var kvalitativ.
Metoden för datainsamlingen var intervjuer och innefattade tre samtal
med tre lärarstuderande. Intervjuerna genomfördes på distans och
spelades in med hjälp av verktyget Zoom. Därefter transkriberades och
analyserades intervjuerna.

Studien påvisade att det enligt lärarstuderande finns ett behov av
undervisning som behandlar sexuella trakasserier i skolan.
Då kampanjer som #metoo belyst i hur stor utsträckning sexuella
trakasserier förekommer är det väsentligt att behandla tabubelagda
samtalsämnen som sexuella trakasserier och könsroller med eleverna.
Vidare konkluderade undersökningen att lärarstuderande anser att
läraren har en betydande roll i främjandet av den trygga skolmiljön och
förebyggandet av sexuella trakasserier.

Sökord/indexord

lärarstuderande, jämställdhet, feminism, genusvetenskap, #metoo,
#dammenbrister, sexuella trakasserier,

Innehållsförteckning
1 Inledning …………………….……………………………………………….. 1
1.1 Bakgrund och motiv ...…………………………………........…………… 1
1.1.1 #MeToo …………………………...………………………… 1
1.1.2 Tidsperspektiv ……………………………………..…………2
1.1.3 Personligt intresse ………………………………………….... 3
1.1.4 Pedagogiskt perspektiv ……………………………………… 3
1.2 Syfte och forskningsfrågor ...……………………………………….......... 3
1.3 Disposition ...…………………………………………………………….. 4
2 Teoretisk bakgrund .....……………………………………….………...…… 5
2.1 Jämställdhet ...…………………………………………………………… 5
2.2 Olika förväntningar på kön basis av kön …………………………..….… 5
2.3 Lärarens roll i främjandet av jämställdhet ...…………………………..… 8
2.4 Sexuella trakasserier …………………………………………………… 10
2.5 Sexuella trakasserier i skolan ...……………………………………….... 11
2.6 Förebyggandet av sexuella trakasserier ……………………………….... 12
3 Metod och genomförande ...…………………………………...………….... 14
3.1 Precisering av forskningsfrågor och syfte ...……………………………. 14
3.2 Intervju som datainsamlingsmetod ...………………………………...… 15
3.3 Beskrivning av urval ...…………………………………………………. 17
3.4 Genomförande av datainsamling ……………………………………….. 18
3.5 Databearbetning och analys ...………………………………………….. 21
3.6 Tillförlitlighet, trovärdighet och etiska aspekter ...……………………... 22
4 Resultatredovisning ………………………………………………………... 24
4.1 Lärarstuderandes syn på sexuella trakasserier ...…………………...…… 24
4.2 Lärarstuderandes syn på undervisningen av sexuella trakasserier …...… 26
4.3 Lärarstuderandes syn på följderna av kampanjerna i skolan …………… 39
4.4 Lärarstuderandes syn på följderna av kampanjerna i samhället ……….…42
4.5 Lärarstuderandes syn på undervisningen av sexuella trakasserier under
en pandemi …...……………………………………………………..……… 44
4.6 Sammanfattning av resultat ...…………………………………………... 46
5 Diskussion och tolkning ...……………………….…………………………. 48

5.1 Resultatdiskussion ...…………………………………………………… 48
5.1.1 Kampanjernas inverkan på lärarstuderandes tankesätt .......................... 48
5.1.2 Lärarstuderandes resonemang kring skolans roll i förebyggandet av
sexuella trakasserier ………………………………………………………... 50
5.1.3 Kampanjernas följd i samhället ………………………………………..54
5.2 Metoddiskussion ...……………………………………………………... 55
5.3 Förslag på fortsatt forskning ……………………………………………. 57
5.4 Avhandlingens bidrag med blick på framtiden ...……………………….. 57
Litteraturförteckning ...…………………………………………………...…. 59
Bilagor
Bilaga 1. Berättelser ur #dammenbrister
Bilaga 2. Intervjuguide

1 Inledning
I detta kapitel presenteras bakgrunden till avhandlingens tema och de olika orsakerna
till valet av tema. Utöver bakgrunden kommer även avhandlingens syfte och
forskningsfrågor att presenteras. Avslutningsvis kommer en disposition av
avhandlingen och dess kapitel introduceras.

1.1 Bakgrund och motiv
1.1.1 #Metoo
#Metoo kan beskrivas som en rörelse och fick sitt ursprung i då Tarana Burke, en
aktivist för mänskliga rättigheter, år 2006 myntade uttrycket för att uppmärksamma
hur utbrett sexuella trakasserier som fenomen är. Rörelsen spreds ytterligare på sociala
medier under hösten 2017 då ett flertal kändisar i Hollywood avslöjade förekomsten
av

sexuella

trakasserier

och

orättvist

bemötande

gentemot

kvinnor

i

skådespelarbranschen. (Agathis, Payne & Raphael, 2018.)
Inom det första dygnet efter att uppmuntran till att använda hashtaggen kom användes
hashtaggen #metoo ytterligare 12 miljoner gånger. Utöver sexuella trakasserier belyste
#metoo bland annat förekomsten av misogyni, sexism och patriarkala strukturer i
samhället. (Palmer, Fissel, Hoxmeier & Williams, 2021.)
Burke blev inspirerad att sprida medvetenhet om sexuella trakasserier och grunda
rörelsen #metoo då hon fick höra en 13-årig flickas berättelse om sina upplevelser av
sexuella trakasserier. I efterhand har Burke uttalat sig om att incidenten och flickans
berättelse fastnat på minne genom att säga:
“I will never forget the look [on the girl's face] because I think about her all of the time. The
shock of being rejected, the pain of opening a wound only to have it abruptly forced closed
again—it was all on her face. And as much as I love children, as much as I cared about that
child, I could not find the courage that she had found. I could not muster the energy to tell her
that I understood, that I connected, that I could feel her pain … I watched her put her mask

1

back on and go back into the world like she was all alone and I couldn't even bring myself to
whisper … me too.” - Tarana Burke (2020)

Berättelser och kvinnors engagemang i rörelsen spreds under #metoo-hösten som en
löpeld och förutom hashtaggen #metoo uppstod ett flertal andra hashtaggar som
exempelvis #timesup, som huvudsakligen fokuserade på och spreds bland kända
figurer och skådespelare i Hollywood, #tystnadtagning som figurerade inom
filmbranschen i Sverige och #dammenbrister som var den finlandssvenska reaktionen
till rörelsen. Sammanlagt har över en miljon kvinnor runt omkring i världen använt sig
av #metoo för att sprida sina berättelser och erfarenheter (Isaacs, 2018).
Den finlandssvenska motsvarigheten till #metoo kallades #dammenbrister där
tusentals kvinnor trädde fram och delade med sig av berättelser om sexuella
trakasserier. En del av berättelserna sammanställdes år 2018 och publicerades sedan i
form av en bok. (Emtö, 2018.)
I samband med att #metoo fick sin spridning lyftes det tabubelagda samtalsämnet upp
till ytan och en samhällelig diskussion uppstod. Kampanjen var ögonöppnande och
synliggjorde allt vad sexuella trakasserier egentligen innefattar. En del insåg även hur
bemötanden som ansetts vara accepterat beteende och normalt innan egentligen var
fel. Utöver det synliggjorde kampanjen även reaktioner på sexuella trakasserier, allt
från ilska och konfrontationer till situationer där offret blir chockerat och paralyserad
till följd av trakasserierna. (Palmer, Fissel, Hoxmeier & Williams, 2021.)
Fortsättningsvis arbetar #metoo-rörelsen genom att på olika sätt förebygga sexuella
trakasserier och finnas tillgänglig med stöd och hjälp för de offer som utsatts för
sexuellt ofredande.
1.1.2 Tidsperspektiv - hur ser läget ut idag?
Eftersom det gått över fyra år sedan kampanjstarten för #metoo skulle det vara givande
att ta reda på om kampanjerna fått några följder. Kampanjerna fick mycket
uppmärksamhet och synlighet under hösten 2017, men syns det någon förändring idag?

2

I samband med #metoo-kampanjen, och alla kampanjer som följt därefter har ett
allmänt medvetande om och förståelse av sexuella trakasserier ökat i samhället. Det
skulle av den orsaken vara intressant att ta reda på hurudan syn framtida lärare har på
undervisningen av sexuella trakasserier. Temat är aktuellt och framför allt viktig för
att lärare ska kunna förebygga situationer där elever känner sig obekväma, samt för att
försäkra att skolan är en trygg plats för både elever och personal.
1.1.3 Personligt intresse
Personligen har jag ett stort intresse för jämställdhetsfrågor och genusperspektiv. Att
kunna diskutera ämnen som är normkritiska och tabubelagda med elever är i min
mening väldigt viktigt. Trots att sexuella trakasserier kan kännas obekvämt att
diskutera med barn är det av stor vikt att som lärare behärska då trakasserier i all form
även kan ta sig uttryck i skolmiljön. Eftersom elever i allt tidigare ålder bekantar sig
med oönskat innehåll på exempelvis sociala medier, är det väsentligt att i
förebyggande syfte lyfta upp innebörden av att ha rätt till sin egen kropp och att säga
ifrån om något känns fel. Vidare bör lärare närma sig trakasserier utan att placera
skulden på offret och istället uppmuntra till att säga ifrån då den egna gränsen
överskrids.
1.1.4 Pedagogiskt perspektiv
Utöver ett eget intresse och ämnets aktualitet så är temat även relevant ur ett
pedagogiskt perspektiv. Det ligger i allas bästa intresse att öka medvetenheten och
förebygga problem som kan uppstå då information om hur man bör gå tillväga i
liknande situationer inte sprids. Eftersom ämnen såsom sexuella trakasserier länge
varit tabubelagda och ansedda att vara obekväma samtalsämnen anser jag det extremt
viktigt att prata om och uppmuntra till diskussion redan i en tidig ålder. Där kommer
även lärarens roll in i bilden. Sexuella trakasserier kan, som tidigare nämnt,
förekomma i skolsammanhang och då det hör till lärarens roll att upprätthålla ett säkert
klimat för alla elever, skulle det även vara avsevärt att behandla sexuella trakasserier i
undervisningen. Detta för att vartenda barn ska ha möjlighet till att gå i en skola som
är en trygg plats att vistas i.

3

1.2 Syfte och forskningsfrågor
Syfte
Det övergripande syftet med min avhandling är att öka förståelse av sexuella
trakasserier i skolmiljön. Min strävan är att ta reda på hur kampanjer såsom #metoo
och #dammenbrister påverkat lärarstuderandes tankesätt om sexuella trakasserier.
Vidare önskar jag synliggöra lärarstuderandes tankar kring undervisningen av sexuella
trakasserier och rollen som läraren har i arbetet i ett förebyggande syfte. Genom att
genomföra det förväntar jag mig kunna analysera och diskutera huruvida kampanjerna,
såsom #metoo och #dammenbrister, haft på samhället och i skolan. Utgående från
syftet har följande tre forskningsfrågor utformats:
Forskningsfrågor
1. Hur syns kampanjer såsom #metoo och #dammenbrister i lärarstuderandes
tankesätt på sexuella trakasserier?
2. Hur resonerar lärarstuderande kring hur skolor kan arbeta i förebyggande syfte
i förhållande till sexuella trakasserier?
3. Hurudan följd har kampanjer, såsom #metoo och #dammenbrister, haft i
samhället?

1.3 Disposition
I avhandlingens följande kapitel (2) kommer jag att presentera väsentlig teori som
behandlar studiens tema. Däribland genusvetenskaplig, jämställd och feministisk
litteratur, utöver det kommer jag lyfta fram Utbildningsstyrelsens läroplan och
styrdokument kring sexuella trakasserier. I det tredje kapitlet (3) beskrivs metoder som
tillämpats i undersökningen och orsakerna till valet av metod, samt varför jag valt att
tillämpa en kvalitativ ansats. Fjärde kapitlet (4) kommer att presentera resultatet av
intervjuerna och hur respondenterna tolkat och besvarat frågorna. Avslutningsvis
diskuteras forskningens resultat i förhållande till litteraturen och tidigare forskning i
kapitel fem (5), ytterligare presenteras förslag på eventuell fortsatt forskning.

4

2 Teoretisk bakgrund
I det kommande kapitlet kommer material kring jämställdhet, feminism, kön och
sexuella trakasserier att presenteras. Kapitlet kommer att fokusera på fenomenen i
samhället men även hur situationen ser ut i skolan. Därmed kommer jag presentera
hur Läroplanen (2014) och Utbildningsstyrelsen Handbok för att förebygga och
ingripa i sexuella trakasserier i skolor och läroanstalter (2018) redogör för sexuella
trakasserier.

2.1 Jämställdhet
Under FN:s konvention 1979 beslöts det att all diskriminering mot kvinnor bör
avskaffas. Varenda kvinna skulle behandlas lika som män, med samma respekt och
värde. Trots det är ojämlikhet mellan könen fortsättningsvis ett globalt fenomen
(Höglund, 2007, s. 93). Enligt Jalmert (2007, s. 108) innebär feminism strävan till ett
samhälle där människor blir rättvist behandlade och tilldelas samma rättigheter samt
skyldigheter oberoende av kön. Feminismen strävar till att göra motstånd mot det
patriarkala samhället. Rörelsen försöker uppnå jämställdhet och rättvis behandling,
och således även samma rättigheter och skyldigheter oberoende av kön. (Jalmert, s.
108, 2007.)
I de nordiska samhällena har vi i dagsläget jämställdhet vad gäller formella rättigheter,
vilket innebär att män och kvinnor har samma rättigheter, skyldigheter och möjligheter
vid exempelvis rättsliga ärenden. Det finns dock fortsättningsvis en ojämställdhet då
man exempelvis tar arbetsmarknaden, utbildningen och familjen i beaktande.
(Linnanmäki, 2011, s. 44.) Genusskillnader och ojämställdhet kan även ta sig uttryck
i skolsituationer. Som lärare är det därför väsentligt att belysa de könsmönster som
existerar och på det sättet skapa en medvetenhet och väcka förståelse för hur genus
påverkar oss som människor.

5

2.2 Olika förväntningar på basis av kön
I skolsammanhang finns det olika förväntningar och krav på elever beroende på kön.
Trots att det inte finns forskningsresultat som skulle antyda att sociala skillnader för
beteende mellan pojkar och flickor skulle existera då de föds förekommer
fortsättningsvis dessa antaganden. Beteendet är ofta inlärt utgående från sociala
intryck i barnens omgivning. Förväntningarna har således även en inverkan i
skolsammanhang, där flickor förväntas vara mer skötsamma och lugna än pojkar.
(Heikkilä, 2015.)
På grund av de olika förväntningarna som ställs på eleverna har pojkar en tendens att
bete sig mer hyperaktivt och aggressivt i skolan, medan flickor har som oskriven regel
att kunna arbeta i grupp och inte ställa till med onödigt bråk. Flickor förväntas ofta
vara passiva och inte uttrycka missnöje. Då de inte har samma möjlighet som pojkarna
att uttrycka missnöje tolkas det ofta som att flickor upplever färre problem.
(Linnanmäki, 2011, s. 49.) Den ojämna könsfördelningen kan ta sig i uttryck genom
att pojkar oftare än flickor får svara på frågor under lektionerna. Eftersom pojkar
generellt sett kräver mer uppmärksamhet hamnar flickorna således i skymundan (Loo,
2011, s. 30–31). Utöver att svara på frågor får pojkar även statistiskt sett oftare
tillsägelser och tillrättavisningar. I allmänhet använder lärare två tredjedelar av
talutrymmet i klassrumssituationer och av den resterande delen tar pojkarna upp cirka
två tredjedelar, vilket endast lämnar kvar en niondel åt flickorna (Olofsson, 2007, s.
42–43).
Faktumet att pojkar kräver mer uppmärksamhet än flickor i skolsammanhang innebär
således att de även har en lägre tröskel till att få stöd och specialundervisning. Eftersom
pojkarna i allmänhet är mer stökiga än flickorna och har en tendens att lättare kunna
be om hjälp får flickorna inte alltid det stödet som de skulle vara i behov av. Den
generella åsikten att flickor inte ska skapa onödigt bråk leder även till att de inte har
lika lätt att träda fram om något är problematiskt eller om de är i behov av hjälp.
(Hästbacka, Solvin & Eriksson, 2011, s. 54–55.)

6

Generellt sett beter sig pojkar i grupp mer aggressivt än flickor i grupp. Redan i tvåtreårsåldern kan pojkar upptäckas ha ett mer våldsamt beteende än flickor. Detta kan
bero på att föräldrar i allmänhet har en mer busaktig relation med pojkar än med flickor
redan från födseln. Beteende är därför inte nödvändigtvis endast biologiskt betingat
utan även en påföljd av sociala faktorer. Förväntningarna och könsnormerna lever
vidare in i vuxenlivet och män förväntas ofta ta ut frustration genom våld och
aggressivt beteende, medan flickor och kvinnor i allmänhet resonerar för att lösa en
konflikt. (Eidevald, 2011.)
Vi människor tenderar att antingen tycka synd om pojkar eller tycka synd om flickor
då man jämför hur individerna blir olika behandlade beroende på könstillhörighet.
Spektrumet är dock bredare än det och könsproblematiken är inte så svartvit som vi
skulle kunna tro. I scenarion där ojämställdhet förekommer kan både pojkarna och
flickorna ses som förlorare. Ojämställdheten och könsmaktsordningen som finns i
samhället upprätthålls därtill både av män och kvinnor och är ofta mer eller mindre
omedveten. (Olofsson, 2007, s. 10–11, 27.)
Så som med många andra ting, lär vi människor oss bäst genom egen erfarenhet. För
elever kan det vara komplicerat att lägga fingret på vad problem uppstår till följd av
och att kunna identifiera könsproblematik. För att elever ska kunna öka medvetenheten
om särbehandling av kön och vidare kunna identifiera fenomenet förutsätter det att
fenomenet medvetandegörs, även i skolan. (Bäckström, 2011, s. 33–34.)
För att tydliggöra skillnader mellan kön för barn är det väsentligt att konkretisera
problematiken. Exempelvis kan lärare behandla olika normer i undervisningen.
Genom att diskutera bland annat objekt, kläder och musik som stereotypiskt tillhör ett
visst kön, kan det vara lättare för eleverna att uppfatta könsnormer. Vidare kan det
även ifrågasättas om någon skulle kritisera deras eller deras klasskamrats
könsnormbrytande preferenser. Eftersom beteendemönstren har orsakats av sociala
strukturer och följt med under uppväxten kan till och med vuxna ha svårt att identifiera
dem. Istället för att som lärare rabbla upp allt som är olika mellan flickor och pojkar
är det att föredra att utgå från elevernas egen syn och perspektiv på könsskillnader.
(Gustavsson, 2011, s. 15.)

7

Olofsson (2017) betonar att vi i samband med främjandet av jämställdhet inte tar något
från eleverna, utan tillför. Istället för att beröva dem av det som är stereotypiskt manligt
för pojkarna eller stereotypiskt kvinnligt för flickorna tillförser vi dem med alternativ
att välja båda. Vidare konkretiserar hon genom att säga att vi inte tar flickornas Barbie
ifrån dem, utan även ger dem möjlighet att välja pojkarnas Batman.
Pojkar har redan från en tidig ålder en nyfikenhet för sig och sin kropp delvis på grund
av att ämnet inte är lika tabubelagt för dem. Medan pojkar från en tidig ålder bekantar
sig med tabubelagda teman, kan flickor som små sällan ens höra benämningen på deras
könsorgan. Olofsson (2007) konkretiserar problemet med ett exempel, där en flicka
blivit sexuellt trakasserad och inte kunde återberätta vad som hänt på ett förståeligt sätt
eftersom hon aldrig hört en benämning på sitt könsorgan och således inte visste vad
hon skulle kalla det. Detta kan även ta sig uttryck i skolvärlden där pojkar oftare
avspänt kan diskutera om könsorgan och kropp medan flickor inte har samma frihet.
Vidare ställer Olofsson (2007) frågan om vilka signaler detta ger flickorna. Tolkas
detta av flickorna som att deras kroppar är ofullständiga och saknar en del som
pojkarna däremot har? Exemplet belyser hur viktigt det är att redan i en tidig ålder ta
upp till diskussion om ämnen som kan anses vara obekväma att diskutera. (Olofsson,
2007, s. 92–93.)

2.3 Lärarens roll i främjandet av jämställdhet
Lärare har ett ansvar att i skolan främja jämställdhetstänk och aktivt arbeta för att
främja jämställdhet. Som lärare är det viktigt att betona genusproblematikens
konsekvenser och hur de tar sig uttryck, samt hur det får oss att agera som män och
kvinnor, eller pojkar och flickor (Bäckström, 2011, s. 40–41).
Jämställdheten i skolan bör betona att samtliga, däribland elever, personal och
föräldrar, känner sig inkluderade och respekterade som medmänniskor, oberoende av
kön och sexualitet (Heikkilä, 2015, s. 13–15). Jämställdhetsutvecklingen kan som
process delas in i fyra steg. Att se problemet, förstå det, ha viljan att förändra
situationen och slutligen förändra beteendet. För att veta i vilken riktning vi vill gå

8

med eleverna bör vi först fastställa hur situationen ser ut för att kunna utvecklas.
Tillsammans kan läraren med eleverna således ställa upp mål och arbeta med målen
för att arbeta med dem i jämställdhetens tecken. (Gustavsson, 2011 & Heikkilä, 2019.)
Inom genuspedagogiskt lärande är det väsentligt att uppmuntra till jämställdhet. I
skolsammanhang är det viktigt att ställa frågor och tillsammans försöka reda ut
innebörden av sociala strukturer och normer, samt hur de kan ta sig uttryck i praktiken.
Genom att belysa strukturerna kan vi skapa en medvetenhet om hur genus påverkar
oss och samhället. Således kan vi undvika att leva i samma gamla mönster och vidare
minska orättvis behandling baserat på kön. (Hästbacka, Solvin & Eriksson, 2011 &
Eidevald, 2011.) Som lärare bör du våga stå upp för de som inte har lika mycket
inflytande. I situationer där maktbalansen är ojämn behöver de individer som inte har
makt inkluderas och representeras. Genom att öka förståelsen av den rubbade
maktbalansen kan processen underlättas och maktfördelningen jämnas ut. (Heikkilä,
2019, s. 65.)
En konkret metod till att främja jämställt tänkande bland eleverna är samarbete. I
skolan bör elever kunna arbeta i varierande grupper, inte endast i grupper indelade
enligt kön eller tillsammans med de närmsta vännerna i klassen. (Loo, 2011.)
Då man strävar till att främja jämställdhet i skolan är det viktigt att heller inte endast
granska och analysera elevernas beteende utan även lärarens roll i främjande, samt det
material som används i undervisningen (Åkerholm, 2011, s. 63). Då vi använder
material med eleverna är det väsentligt att möta dem på deras egen nivå. Genom att
konkretisera med exempel från barnens egna erfarenheter och intressen kan läraren
uppnå bästa möjliga pedagogiska resultatet (Olofsson, 2007).
Barn, såsom många vuxna, kan ofta ha förutfattade meningar om hur världen ser ut
och hur den borde se ut. Istället för att tillrättavisa barnens åsikter kan lärare
konkretisera problematiken med exempel. Vidare kan vi välja att fokusera på det
positiva framom det negativa och uppmuntra till positivt beteende. Om vi väljer att
uppmärksamma och ge positiv respons då barn vågar överskrida gränser som
upprätthålls av könsmönster, istället för att alltid kritisera då de gör fel kan uppmuntran
förstärka viljan att förstå och utveckla kunskapen. (Olofsson, 2007, s. 57–64.)
9

I den svenska läroplanen lyfts jämställdhet upp vid ett flertal tillfällen, Skolverket
(2011, s. 7) betonar att eleverna kritiskt ska granska existerande könsmönster och hur
det kan ta sig uttryck i praktiken, samt att skolan bör främja jämställdhet och lika
rättigheter oberoende av könstillhörighet. Även Utbildningsstyrelsen (2014, s. 29)
lägger vikt på jämställdhetstänk i styrdokumentet läroplanen genom att betona
främjandet och utvecklandet av egna värderingar vad gäller jämställdhet, könssensitivt
förhållningssätt och könsbundna rollmodeller.

2.4 Sexuella trakasserier
Med sexuella trakasserier menas icke-önskvärt sexuellt beteende, vare sig om det är
verbalt, icke-verbalt eller fysiskt. Sexuella trakasserier kan vara kränkande för en
individs psykiska eller fysiska integritet och är ofta även förnedrande för individen
som utsätts. (Utbildningsstyrelsen, 2018, s. 6.)
Sexuella trakasserier som fenomen är nära anslutet till traditionella könsnormer.
Kvinnor som inte följer de kvinnliga könsnormerna löper statistiskt sett en större
sannolikhet för att bli sexuellt trakasserade. Normerna kan exempelvis vara
personlighetsdrag som inte anses vara feminina och val av yrke. Inom
mansdominerade branscher är förekomsten dessutom större än i de branscher som
består av könsblandade arbetsgrupper. (Chawla, Gabriel, O’Leary Kelly & Rosen,
2020.)
Vid förekomsten av sexuella trakasserier kan det hända att offret inte delar med sig om
trakasserierna. Detta kan delvis bero på att offret skyller trakasserierna på sig själv och
ifrågasätter den egna rollen i situationen. Då kvinnor öppnat upp om trakasserier de
upplevt har det heller inte varit ovanligt att de själva fått lida av konsekvenserna.
Anklagelser kan leda till att kvinnornas karriärer påverkats negativt och de tvingats
byta jobb. Vidare har media en tendens att vinkla berättelser ur ett visst perspektiv.
Kvinnor har ifrågasatts för val av klädsel eller intagning av alkohol efter att anklagelser
kommit till ytan - faktorer som inte borde spela roll i situationen. Eftersom ansvaret

10

läggs på kvinnan att själv komma ut med informationen om sexuella trakasserier väljer
många att inte berätta för att undvika de negativa påföljderna det kan ha. Då det inte
är ovanligt att kvinnorna själv lider mer än förövaren är det inte konstigt att kvinnorna
resonerar med att hålla berättelserna för sig själva. (von Sikorski & Saumer, 2021.)
En del av de kvinnor som utsatts för sexuella trakasserier är såpass vana vid normerna
vi lever med att de tolererar det orättvisa beteendet. Något som inledningsvis kan starta
som ett sexistiskt skämt eller så kallat “locker-room talk” kan i sinom tid utvecklas till
trakasserier eller fysiska angrepp. Genom att tolerera och acceptera att pojkar är
pojkar eller att kärlek alltid börjar med bråk så vänder vi blicken från faktumet att det
i själva verket upprätthåller de strukturer som förekommer i samhället. Genom att säga
ifrån och tillrättavisa maktutövningen kan vi inse att det inte endast är ett skämt utan
frågan om diskriminering. (Isaacs, 2018.)

2.5 Sexuella trakasserier i skolan
Kampanjen #metoo fick följder även i skolvärlden och hashtaggar som specifikt
riktade sig mot skolväsendet spreds på sociala medier. Ett oroväckande antal
berättelser om orättvisa och oacceptabla beteenden i skolan, klassrum och i lärarrum
kom upp till ytan och faktumet att situationen var i behov av en förändring blev allt
tydligare. (Heikkilä, 2019, s. 8–10.)
Utbildningsstyrelsen (2018) valde att ge ut ett styrdokument i form av en handbok
riktad mot läroanstalters personal, studerande och vårdnadshavare med direktiv till hur
man bör gå till väga för att förebygga sexuella trakasserier, samt hur man kan ingripa
då dylika situationer förekommer. Eftersom skolor och läroanstalter inte haft
gemensamma rutiner eller anvisningar i hur skolor bör ingripa och förebygga sexuella
trakasserier ansåg Utbildningsstyrelsen (2018, s. 5) det vara lämpligt att skapa ett
styrdokument med tydliga instruktioner och rekommendationer till ingripanden vid
sexuella trakasserier.

11

Enligt en enkät som genomfördes av Institutet för hälsa och välfärd 2017 framkom det
att sju procent av flickor och pojkar i årskurs 4 och 5 hade upplevt sexuellt kränkande
kommentarer. Motsvarande siffra för pojkarna i årskurs 8 och 9 var 12 procent, medan
flickornas procent uppgick till 30 procent. Majoriteten av de sexuella trakasserierna
som undersöktes skedde antingen på nätet genom kränkande och störande
meddelanden eller på ett offentligt ställe. I majoriteten av fallen utfördes trakasserierna
dessutom av en bekant eller någon som offret kände. I enkäten framkom också att 11
procent av eleverna i årskurs 8 och 9 skulle varit i behov av hjälp av en vuxen på
skolan, men inte erbjudits hjälpen. (Utbildningsstyrelsen, 2018, s. 6–7.)

2.6 Förebyggandet av sexuella trakasserier
Förebyggandet av sexuella trakasserier förutsätter medvetenhet om fenomenet. Genom
att skapa förståelse av sexuella trakasserier och dess sammankoppling med de sociala
normer som förekommer i samhället kan de även förhindras. De existerande normerna
kring sexualitet formar samhället och således även människans tankesätt. Eftersom
bilden av hur män och kvinnor borde vara är så inrotad i våra strukturer är det svårt att
bortse de existerande könsnormerna. (Grosser & Tyler, 2020.)
Som läget ser ut idag ligger ansvaret på offret att träda fram för att berätta om sexuella
trakasserier. Om kvinnan söker hjälp så kan de tillförses hjälp. Om alla dock skulle
reagera och säga ifrån för att stoppa sexuella trakasserier skulle tröskeln till att söka
hjälp inte vara lika stor. Om alla reagerar då någon trakasserar eller får någon annan
att känna sig obekväm så skulle beteendet heller inte tolereras. Strukturerna kan
förändras om alla, inklusive män, inser att vi är i behov av en förändring. (Isaacs,
2018.)
Studier påvisar att runt 75% av männen som trakasserar kvinnor inte anser att de agerat
fel i situationen. Om de som trakasserar inte ens inser att de agerat fel kan det
ifrågasättas huruvida beteendet alls kan förändras. Istället för att endast skylla på
individerna som trakasserat kan vi även vända perspektivet på kulturen som existerar
i samhället som indirekt accepterar beteendet. Genom att förändra inställningen och

12

de underliggande strukturerna har vi således en möjlighet att påverka resultatet och
toleransen för sexuella trakasserier. (Isaacs, 2018.)

13

3 Metod och genomförande
I det kommande kapitlet presenteras vilken metod som tillämpas i min avhandling och
motivering till varför ansatsen är lämplig för min forskning. Ytterligare kommer jag
att presentera hur datainsamlingen kommer att gå till och hur genomförandet av
metoden kommer ta sig uttryck, samt hur tillförlitlig och etisk korrekt metoden är i
förhållande till avhandlingens syfte.

3.1 Precisering av forskningsfrågor och syfte
Det övergripande syftet med min avhandling är att öka förståelse av sexuella
trakasserier i skolmiljön. Min strävan är att ta reda på hur kampanjer såsom #metoo
och #dammenbrister genomsyrat lärarstuderandes tankesätt om sexuella trakasserier.
Vidare önskar jag synliggöra lärarstuderandes resonemang på undervisningen av
sexuella trakasserier och rollen som läraren har i arbetet i förebyggande syfte. Genom
att genomföra det förväntar jag mig kunna analysera och diskutera huruvida
kampanjerna, såsom #metoo och #dammenbrister, haft på samhället och i skolan.
Utgående från syftet har följande tre forskningsfrågor utformats:
1. Hur syns kampanjer såsom #metoo och #dammenbrister i lärarstuderandes
tankesätt på sexuella trakasserier?
2. Hur resonerar lärarstuderande kring hur skolor kan arbeta i förebyggande syfte
i förhållande till sexuella trakasserier?
3. Hurudan följd har kampanjer, såsom #metoo och #dammenbrister, haft i
samhället?
Forskningsfråga 1
Den första forskningsfrågan; Hur syns kampanjer såsom #metoo och #dammenbrister
i lärarstuderandes tankesätt på sexuella trakasserier?, närmar sig respondenternas
egna upplevelser och hur de uppfattar att kampanjer såsom #metoo och
#dammenbrister format deras tankesätt på sexuella trakasserier.

14

Forskningsfråga 2
Den andra forskningsfrågan som lyder: Hur resonerar lärarstuderande kring hur
skolor kan arbeta i förebyggande syfte i förhållande till sexuella trakasserier? kommer
att tangera hur respondenterna upplever undervisningen av sexuella trakasserier i
skolan efter #metoo och om kampanjerna överhuvudtaget haft en inverkan på hur
ämnet behandlas i undervisningen. Till skillnad från den tredje forskningsfrågan
förväntar jag mig att det ur den första och andra frågan kommer att framkomma mer
personliga åsikter och tankar, såsom exempelvis huruvida det tabubelagda ämnet tas
upp i tillräckligt bred utsträckning i undervisningen.
Forskningsfråga 3
I den sista forskningsfrågan har jag valt att fokusera på följderna som kampanjer såsom
#metoo och #dammenbrister haft på samhället. Forskningsfrågan kommer
huvudsakligen att besvaras teoretiskt och med hjälp av relevant litteratur. Jag förväntar
mig således inte att respondenternas svar kommer att ge mig en större inblick i
samhälleliga förändringar som kampanjerna medfört.

3.2 Intervju som datainsamlingsmetod
I avhandlingen har jag valt att tillämpa en kvalitativ ansats i form av intervju. I
forskningen kommer jag att intervjua tre lärarstuderanden och analysera deras svar på
frågor som är utformade utgående från avhandlingens forskningsfrågor och
övergripande syfte.
Eftersom forskningsfrågorna behandlar ett personligt perspektiv på undervisningen
om sexuella trakasserier kändes det lämpligt att avgränsa avhandlingens ansats till en
kvalitativ metod. Genom att använda mig av en kvalitativ ansats i forskningen kommer
förhoppningsvis resultatet att avspegla personliga inblickar i lärarstuderandes syn på
sexuella trakasserier. Den kvalitativa metoden anses vara lämplig då forskaren vill
förstå sig på respondentens syn på bland annat upplevelser och erfarenheter (Kvale &
Brinkmann, 2010, s. 17). Vidare betonar Kvale & Brinkmann (2010) att intervjuaren

15

genom samtalet strävar till att skapa förståelse för undersökningspersonens perspektiv
på teman i vardagsvärlden.
Den hermeneutiska ansatsen är en lämplig metod att tillämpa i avhandlingar där
materialet kommer att tolkas och analyseras. Hermeneutik tillämpas ofta i kvalitativa
undersökningar, bland annat där intervjuer om personliga upplevelser och åsikter
avspeglas (Westlund, 2009, s. 70). Eftersom intervjuerna i min undersökning kommer
att fokusera på lärarstuderandes personliga åsikter och vidare tolkas och analyseras
anser jag att den hermeneutiska inblicken således är lämplig för min forskning. Inom
hermeneutiken är det väsentligt att forskare förhåller sig objektiva och självkritiska till
resultatet. Eftersom hermeneutik till stor del handlar om att tolka material så bör
således egna åsikter tas i beaktande, såväl som förväntningar. Tolkaren bör förhålla
sig självkritisk och så objektiv som möjligt och inte heller låta eventuella förväntningar
avspegla eller vinkla resultatet. (Ödman, 2004, s. 113.) Genom användningen av en
hermeneutisk ansats anser jag kunna närma mig respondenternas ställningstagande,
genom tolkning av texten, som konstrueras i samband med interaktionen under
intervjun.
Kvale & Brinkmann (2010) belyser att intervjuer till en viss mån skiljer sig från det
vardagliga samtalet eftersom maktbalansen under intervjuer inte är jämn fördelad. I
sammanhanget styrs situationen av forskaren. Trots det produceras kunskapen ändå av
interaktionen mellan den intervjuade och intervjuaren. Samtalet mellan individerna
byggs därtill upp med ett annorlunda angreppssätt och tillämpad frågeteknik.
För att intervjun ska ge ett så bra resultat som möjligt bör intervjuaren vara flexibel
och inneha färdigheter att begränsa temaområdet och hålla intervjun på rätt spår så att
diskussionen förblir relevant i förhållande till syftet och forskningsfrågorna. (Kvale &
Brinkmann, 2010, s. 104–105.)
Genom att använda sig av öppna frågor ger intervjuaren respondenterna möjligheten
att själva lyfta fram det de anser vara viktigt. Således styr intervjuaren heller inte in
respondenten på ett visst spår. (Kvale & Brinkmann, 2010, s. 46.)

16

Kvale & Brinkmann (2010, s. 98–100) betonar vikten av att som intervjuare vara insatt
i ämnet som respondenterna blir tillfrågade om. Kunskap är väsentligt bland annat
eftersom de så kallade andrafrågorna bör vara relevanta i sammanhanget och det
underlättar processen då intervjuaren besitter bred kunskap inom ämnet.
Under intervjuerna kommer jag att använda berättelser ur det samlade verket
#Dammenbrister som underlag för diskussion. Genom att låta respondenterna läsa en
berättares personliga upplevelser förhåller jag mig som intervjuare delvis objektiv och
låter respondenten bilda sin egen uppfattning om temat. Detta för att undvika att
avspegla min egen åsikt om problematiken kring sexuella trakasserier. Genom att
inleda intervjun med läsning av texten vinklas svaret förhoppningsvis heller inte i en
viss riktning. På detta sätt är det även mindre risk att respondenterna påverkas av mina
förutfattade meningar om hur respondenterna kommer att besvara frågorna. Den
vetenskapliga tolkningen kan inte avspegla verkligheten om inte datat analyseras ur ett
objektivt perspektiv. För att forskningsansatsen ska upprätthålla sin trovärdighet bör
forskaren således förhålla sig kritiskt gentemot tolkningssituationen och ta i beaktande
att den egna förförståelsen kan påverka hur resultatet tolkas. För att förhålla sig så
kritisk som möjligt till situationen kan forskaren bland annat använda sig av annat
material som stöder datat, exempelvis andra texter, intervjuer och källmaterial. Detta
för att försöka hitta ett samband och jämföra datat som framkommit med tidigare texter
och material. (Ödman, 2004, s. 110–111.)

3.3 Beskrivning av urval
Eftersom undersökningens syfte var att få genomtänkta svar av respondenterna ansåg
jag det lämpligt att rikta in mig på lärarstuderanden med erfarenhet av undervisning i
klasser. Eftersom utbildningen för lärare förutsätter praktikperioder ansåg jag att
studeranden som var i slutskedet av sina studier skulle ha en insikt i hur undervisningen
av elever ser ut i praktiken. Dessa studeranden har troligtvis även en realistisk syn på
hur undervisningen kring sexuella trakasserier skulle kunna integreras i
undervisningen och se ut i sitt sammanhang. Av ovanstående orsaker valde jag därmed

17

att avgränsa urvalet till lärarstuderanden i slutskedet av sina studier som redan hade
genomfört kandidatexamen och vid tidpunkten för intervjun var magisterstuderande.
Urvalet kom således att bli magisterstuderande vid Åbo Akademi. Eftersom jag själv
utfört mina studier vid Åbo Akademi kunde medstuderande som jag var medveten om
att var i slutskedet av sina studier kontaktas. De lärarstuderande jag kontaktade hade
antingen pedagogik eller specialpedagogik som huvudämne, det vill säga framtida
klasslärare och speciallärare. Forskning påvisar att den sociala relationen har en
inverkan på intervjuns resultat och att intervjuaren bör skapa en säker miljö där de
intervjuade kan öppna upp och vågar prata om privata åsikter (Kvale & Brinkmann,
2010, s. 32). I undersökningen kan det därför anses vara en fördel att jag som
intervjuare var bekant med de intervjuade lärarstuderande från förut.
Inledningsvis hade jag i syfte att genomföra en så kallad pilotintervju med en av
respondenterna. Detta för att fastställa hur frågorna fungerar i praktiken och hur
utförliga svar respondenterna skulle tänkas ge. Pilotintervjun gav även möjlighet att
korrigera frågorna och tillägga eventuella andrafrågor som lämpade sig under de
framtida intervjuerna. Den inledande intervjun gav även ett intryck av hur mycket data
som kunde samlas in efter endast en intervju. Efter pilotintervjun fastställdes därmed
även antalet respondenter som skulle vara lämpligt, det vill säga tre (3) respondenter.

3.4 Genomförande av datainsamling
Innan intervjuerna tilldelades respondenterna ett material (Bilaga 1) som innehöll tre
berättelser ur textsamlingen #Dammenbrister. Respondenterna fick bekanta sig med
materialet, som behandlades vidare under intervjuerna. Genom att respondenterna
bekantade sig med berättelserna på förhand fick de således en inblick i vad som skulle
tas upp under intervjun och kunde smälta berättelsernas innehåll. Genom
användningen av berättelserna som underlag för intervjun kunde avspegling av
intervjuarens förutfattade meningar angående intervjun undvikas. På det sättet kan
intervjuaren undvika omedveten påverkan av respondenternas svar (Kvale &
Brinkmann, 2010, s. 31).

18

Vid intervjuernas tidpunkt var avhandlingens arbetstitel “Följderna av #metoo och
#dammenbrister - En kvalitativ studie om lärarstuderandes syn på sexuella trakasserier
och skolans roll som förebyggare”. Respondenterna blev tydligt informerade att
intervjuerna kommer att användas för min magisteravhandling och att de kommer att
bandas in. Vidare blev respondenterna även tillovade anonymitet i samband med
hanteringen av datainsamlingen och transkriberingen.
Kvale & Brinkmann (2010, s. 85–91) belyser att det till det etiska forskningsbeteenden
förutsätter en utförlig planering av intervjuprojektet. I samband med planeringen bör
respondenterna samtycka till intervjun och försäkras konfidentialitet. I planeringsfasen
är det även etiskt att underrätta respondenterna om undersökningens syfte och hur
upplägget ser ut. Det kan exempelvis innefatta information kring vem som kommer att
ha tillgång till materialet, hur respondenternas identiteter kommer förhållas anonyma
och hur privata data ej kommer att avslöjas.
Samtliga intervjuer genomfördes, på grund av de rådande omständigheterna av covid19, på distans genom verktyget Zoom. Med hjälp av Zoom fanns både möjligheten att
spela in videoklipp och röstinspelning som kunde transkriberas i efterhand. Således
kunde materialet även tillföra möjlighet för tolkning av nonverbal kommunikation.
Därmed har intervjuaren under analysen möjlighet att ta i beaktande exempelvis
ansiktsuttryck och kroppsliga uttryck (Kvale & Brinkmann, 2010, s. 45). En annan
fördel med att intervjua på distans var att all fokus under intervjuns gång kunde läggas
på dialogen och vad respondenten hade att säga.
Under intervjuernas gång strävade jag till att skapa en atmosfär där respondenterna
upplevde att de kunde dela med sig om personliga åsikter och tankar. Då en säker miljö
uppstår minskar tröskeln för de intervjuade att dela med sig av privata händelser och
åsikter (Kvale & Brinkmann, 2010, s. 32).
Intervjuerna

som

genomfördes

kan

beskrivas

som

halvstruktukturerade

livsvärldsintervjuer. Detta innebär att intervjuerna varken är i formen av slutna
frågeformulär, men heller inte öppna vardagssamtal. Som grund för samtalen använde

19

jag mig av en intervjuguide (bilaga 2) bestående av förslag till frågor och andrafrågor.
(Kvale & Brinkmann, 2010.)
Under intervjuerna fattades en del metodbeslut under intervjuernas gång, såsom
exempelvis lämpliga andrafrågor. En förutsättning för en välgjord intervju är bland
annat planering, samt möjligheten att förutspå hur respondenterna möjligtvis kommer
att reagera och därmed även vad som eventuellt kommer att sägas. Av den orsaken är
kunskap inom intervjuämnet även en fördel (Kvale & Brinkmann, 2010, s. 32.)

Bilaga 1. Berättelser ur #Dammenbrister
Bilagan som respondenterna tilldelades inför intervjuerna.

Berättelser ur #dammenbrister
BERÄTTELSE 1. “Jag är elva eller tolv år gammal. En av de första i min klass att få bröst och
plötsligt måste jag vänja mig vid att ha alla pojkarnas ögon på mig. De tafsar på alla flickor
i klassen. Hela tiden. De visar porr för oss på rasterna. Vi berättar för vår lärare, en manlig
medelålders man. Han är väldigt obekväm med konfrontationer och han rycker liksom på
axlarna åt det. Gör ingenting.”
BERÄTTELSE 2. “Jag och min kompis gick i 5/6an i lågstadiet, den tiden då en förväntades
vara fadder åt en av de yngre eleverna som började. Under rasten skulle vi vara ute och
gå en runda för att få motion. Upprepande gånger så var det en kille från 1an som tacklade
ner mig och min kompis på gruset och började torrjucka på oss. Vi stretade emot, men
eftersom han var så stor så kom vi inte loss. Vi fick skrapmärken på kroppen och var rädda
för att vara ute på skolgården då han var där. Jag minns att vi gick till en lärare och
berättade om vad som händer ute på rasterna. Då sa de att vi måste föregå med gott
omdöme och komma ihåg att han bara går i ettan.
Jag minns även från andra elever att de berättade om att de blev slagna mellan benen av
de yngre eleverna och att lärarna bara slog iväg det som lek.“
BERÄTTELSE 3. “Under högstadiet minns jag att killarna i skolan helt ohämmat tog på oss…
på brösten, på rumpan. Vi alla skrattade åt det, ville ju inte vara ”jobbiga” och riskera
utfrysning. Det hände så gott som dagligen i säkert ett år. Inget samtycke, ingen respekt
för våra kroppar. Vi skulle minsann vara tacksamma över att de ville ta på oss.”

20

3.5 Databearbetning och analys
Efter datainsamlingen inleddes transkriberingen av intervjuerna för att vidare
möjliggöra analys av data. Längden på intervjuerna varierade mellan 52 och 82
minuter per respektive intervju. Transkriberingen av intervjuerna blev sammanlagt
närmare 50 sidor material. Utöver transkriptet utgjorde även intervjuguiden (Bilaga
2) en del av materialet för analysen.
Vid tidpunkten för transkriberingen försäkrade jag respondenternas anonymitet genom
att ändra individernas namn. För att få en överskådlig helhet av materialet använde jag
mig av färgkodning.
Eftersom materialet i sin helhet kan vara svårt att få en överskådlig bild av plockade
jag ut det mest väsentliga från transkriberingen. Genom att kategorisera materialet
kunde jag lättare försäkra att resultatet skulle överensstämma med forskningens syfte.
Kategorierna utformades efter avhandlingens forskningsfrågor och övergripande syfte.
Det förstärkte processen eftersom jag fick en tydlig bild av vad som skulle lyftas fram
ur materialet. För läsaren är det även mer strukturerat att skapa en förståelse för
intervjuernas innehåll med hjälp av de olika kategorierna.
I avhandlingen tillämpades meningskodning som analysmetod. Inom meningskodning
strävas det att hitta likheter och olikheter för att kategorisera de intervjuades
erfarenheter. Genom att jämföra datat kunde jag vidare kategorisera materialet och de
intervjuades åsikter. (Kvale & Brinkmann, 2010, s. 217–219.)
Eftersom jag personligen genomfört och deltagit i intervjuprocessen underlättades
transkriberingen och uppfattningen av de intervjuades åsikter. Under forskningen hade
jag möjlighet att planera, genomföra och även lyssna på intervjuerna i efterhand. Det
ser jag som en stor fördel då det kom till att behandla och kategorisera materialet samt
analysera materialet innehåll på djupet.

21

3.6 Tillförlitlighet, trovärdighet och etiska aspekter
Tillförlitlighet i en studie utgör huruvida resultatet i studien är pålitligt. Som exempel
kan tillförlitligheten testas om samma resultat skulle komma fram i undersökningen
om den skulle genomföras pånytt. Inom en kvalitativ undersökning kan det dock
betonas att det inte är speciellt sannolikt att en annan intervjuare skulle få identiska
svar om samma undersökning skulle genomföras vid ett annat tillfälle. Delvis eftersom
forskaren inom den kvalitativa undersökningen har en betydande roll i materialets
utveckling. (Alvehus, 2013.) I min forskning utformade jag personligen frågorna
utgående från de uppställda forskningsfrågorna och det övergripande syftet, vilket
sannolikt inte skulle genomföras på samma sätt av en annan forskare. Inom kvalitativ
forskning förekommer en mänsklig interaktion som till en viss grad har en inverkan
på respondenten (Kvale & Brinkmann, 2010).
Då en kvalitativ undersökning genomförs är det väsentligt för forskaren att förhålla sig
så objektiv som möjligt och inte ställa ledande frågor (Bell, 2006). Av den orsaken
valde jag i forskningen att ställa öppna frågor där respondenterna hade möjlighet att
vinkla svaret med utgångsläge ur deras egna perspektiv. Under undersökningen
strävade jag till att hålla mig neutral och inte påverka respondenternas svar, utan låta
dem uttrycka sig fritt.
Eftersom tolkning av data och material som behandlar personliga åsikter och
upplevelser kan uppfattas på ett antal olika sätt, beroende på vem som analyserar datat,
kan hermeneutikens tillförlitlighet delvis ifrågasättas. (Kvale & Brinkmann, 2010.)
För att stärka resultatets tillförlitlighet inom kvalitativ forskning är det viktigt att
redogöra för de beslut som fattats under processens gång. Genom att motivera
arbetssättet och resonemangen vid planeringen av undersökningen kan resultatets
tillförlitlighet således åskådliggöras.
Som forskare är det viktigt att ta i beaktande huruvida ett samspel motsvarar resultatet
som skulle ges med fler antal respondenter. För att en forskning ska vara trovärdig bör
det tas i beaktande antalet respondenter och hur samplet kan ge ett trovärdigt resultat
(Bell, 2005). Vidare kan materialets och analysmetodernas lämplighet ifrågasättas i

22

förhållande till de forskningsfrågor som ställs i undersökningen. Genom att förhålla
mig kritisk till de frågor som ställs i undersökningen kan trovärdigheten styrkas. Kvale
& Brinkmann (2010) betonar att det som forskare är väsentligt att förhålla sig kritisk
gentemot sig själv under intervjuernas gång.
Vidare kan trovärdigheten av undersökningen förstärkas genom att utförligt planera
genomförandet av intervjuerna. Detta kommer jag att tillämpa genom användningen
av en pilotintervju, där intervjufrågorna kommer att prövas och ha möjlighet att
anpassas innan de andra intervjuerna. Således kan behov av förändringar framkomma
och eventuella frågor korrigeras i intervjuguiden. Eftersom jag själv har erfarenhet av
lärarutbildningen och hur den tangerat sexuella trakasserier ser jag det som en fördel i
förhållande till trovärdigheten av undersökningen.
Andra etiska aspekter som bör tas i beaktande vid en undersökning är förklaring av
vad forskningen kommer att användas till och vem som kommer att ha tillgång till det
material som samlas in. Genom att informera respondenterna kan materialet inte
användas på ett etiskt inkorrekt sätt och således kan inte respondenterna utnyttjas. I
undersökningar där respondenterna tillovats anonymitet får aldrig namn eller privata
uppgifter som kan ansluta informationen till respondenten framkomma. (Bell, 2005)
I min undersökning kommer jag tillämpa detta genom att använda mig av könsneutrala
namn för respondenterna, således stärks integriteten och konfidentialiteten försäkras.
Ytterligare kommer jag endast personligen att handskas med och ha tillgång till
materialet som samlas in under intervjuerna. Uppriktig med respondenterna är
väsentligt, bland annat bör forskaren upplysa dem om hur materialet kommer
användas, vad deltagandet i undersökningen innebär och vad avhandlingens syfte
(Kvale & Brinkmann, 2010.)

23

4 Resultatredovisning
I detta kapitel kommer resultatet att presenteras utgående från forskningsfrågorna.
Utgående från forskningsfrågorna har jag sammanställt fem (5) kategorier som
klargör lärarstuderandes syn på kampanjernas inverkan på tankesättet kring sexuella
trakasserier och hur lärarstuderanden resonerar kring skolornas roll i förebyggande
syfte, samt vilka följder kampanjerna haft i samhället och i skolan.
Den första kategorin som valts för att tydliggöra resultatet av forskningen är
lärarstuderandes syn på sexuella trakasserier. Denna kategori tangerar sexuella
trakasserier på ett allmänt plan och fastställer även respondenternas generella tankesätt
och syn på sexuella trakasserier som fenomen. Den andra kategorin, lärarstuderandes
syn på undervisningen av sexuella trakasserier, betonar insikten som lärarstuderanden
har av undervisningen av sexuella trakasserier, samt hur respondenterna tänker sig att
den kan ta sig uttryck i skolan. Den tredje och fjärde kategorin består lägger följderna
av kampanjerna i fokus. Kategori 3 har namngetts lärarstuderandes syn på följderna
av kampanjerna i skolan och den fjärde lärarstuderandes syn på följderna av
kampanjerna i samhället. Den femte och sista kategorin fokuserar på tidsperspektivet
och tangerar undervisningen av sexuella trakasserier vid tidpunkten för en pandemi.
Den femte kategorin benämns därför lärarstuderandes syn på undervisningen av
sexuella trakasserier i mitten av en pandemi.

4.1 Lärarstuderandes syn på sexuella trakasserier
Eftersom sexuella trakasserier kan definieras på olika sätt bad jag även att
respondenterna skulle definiera sexuella trakasserier och nämna vad som klassas som
sexuellt trakasseri. En av de intervjuade nämnde att sexuella trakasserier kan vara
nästan vad som helst, så länge det kränker en annan människa. En annan
lärarstuderande betonar hur sexuella trakasserier i dagsläget inte endast förekommer
genom interaktioner, utan även kan ske via nätet.

24

..jag skulle vilja ha en definition som absolut inte utelämnar någonting. Men sexuella
trakasserier är ju allt som kränker den andra. Om det sen är fysiskt eller psykiskt. Det går
emot den andra personens vilja - Kim
..sen finns det ju i dagsläget allt som skickas på sociala medier, bilder och såna saker. Allt som
kommer från någon annan utan lov. Och ord också för den delen, det behöver ju inte vara
fysiskt. - Lo

Lärarstuderandes syn på kampanjerna #metoo och #dammenbrister
I allmänhet verkade respondenterna som deltog i undersökningen ha en positiv
inställning gentemot #metoo och #dammenbrister samt kampanjernas förändring i
medvetenheten om sexuella trakasserier. En av de intervjuade betonade även att
kampanjerna ytterligare öppnat upp för diskussion om vad som är acceptabelt
beteende.
I allmänhet så tycker jag att det är väldigt bra att det startade upp. Väldigt bra, men samtidigt
väldigt upprörande och tungt. - Kim
Jag tycker absolut att det är bra att det lyfts upp och hur vanligt det egentligen är. Så jag
tycker det är bra att det kom fram hur folk har upplevt saker och ting och att det blir en
diskussion om vad som är okej och inte okej. - Lo
..dock tycker jag att det ibland lyfts fram för en liten stund och sedan glöms bort. Det känns
som att det delvis glömts bort och var jätte på tapeten då, medan det inte är det längre. Så det
kan vara bra, men man måste fortsätta jobba med det och inte lämna det där. - Ari

En av respondenterna tog dock upp hur det är viktigt att kontinuerligt lyfta fram
sexuella trakasserier och inte endast lyfta fram det en gång för att sedan glömma bort
det igen.
Eftersom respondenterna innan intervjun haft möjlighet att bekanta sig med ett antal
berättelser ur #dammenbrister valde jag att utgå från dessa då vi diskuterade kring
sexuella trakasserier. En del av respondenterna kunde känna igen sig i berättelserna
och hade förståelse för de som upplevt situationerna. Respondenterna betonade att trots

25

att sexuella trakasserier är något som de flesta är medvetna om att är fel är det något
som många upplevt eller tagit del av på ett eller annat sätt.
..man kunde själv känna igen sig i berättelserna till en viss mån, och att de inte heller kändes
långsökta. Jag tyckte också att man kunde visualisera hur det såg ut eftersom man själv varit
i skolan och sett liknande saker. Upprörande texter, men samtidigt vanliga på något sätt. Kim
Jag tror att många ansåg att det inte skedde före det kom ut. Man har ju alltid hört kärlek
börjar alltid med bråk och såklart i den åldern kan man känna sig otrygg, och då är det inte
något som borde skrattas bort. - Lo

4.2 Lärarstuderandes syn på undervisningen av
sexuella trakasserier
Den nuvarande undervisningen
Av de intervjuade lärarstuderande ansåg samtliga att den nuvarande undervisningen
kring sexuella trakasserier är bristfällig och skulle kunna förekomma i bredare
utsträckning. Som studerande var det för en del svårt att ha en alltför stor inblick i hur
undervisningen ser ut, men trots det ansåg de flesta att lärare borde skapa en atmosfär
där ämnen såsom sexuella trakasserier inte borde vara tabubelagda.
..min spontana reaktion är finns det? Alltså det finns ju, det lyfts ju upp i läroplanen att man
skall diskutera det och ta tag i saker. Men sen vet jag inte i vilken mån det görs. Det finns ju
vanliga sexualundervisningen, men den är ju lite föråldrad, åtminstone hos en del personer.
Där tror jag dock att det kommer att ske någon förändring. Sen vet jag inte om man pratar om
sexuella trakasserier i den utsträckning det förekommer, till exempel i sexualundervisningen.
- Kim
..den är bristfällig och det borde komma upp mera. Eftersom det här har skett och helt säkert
sker fortfarande. Men det beror delvis på läraren, som studerande vill man ju ta det med ut i
arbetslivet. Jag hoppas att det skulle komma in mera i samband med sexualkunskap och där
ta upp vad som är okej -Lo

26

I utdragen ur #dammenbrister betonades hur flera av de som varit med om sexuella
trakasserier inte gått till någon vuxen och i vissa fall aldrig ens delat med sig om vad
det varit med om för någon annan. Respondenterna betonade även att sexuella
trakasserier kan kännas som ett obekvämt ämne av flera olika orsaker. En av
lärarstuderanden betonade skammen och rädslan att berätta om något som skett inför
en lärare eller annan vuxen, medan en annan ansåg att det av den orsaken är viktigt att
skapa en atmosfär där barn vågar berätta om något hänt dem.
Rädsla för att det ska komma fram att de gått till lärarna, det sociala trycket utifrån. Man är
som flicka kanske lite rädd över vad pojkarna ska tycka och tänka och säga, då vill man inte
alltid gå till läraren. Man kanske skäms också någonstans - Kim
..många kanske tänker att det inte skulle vara lönsamt eller liknande i den åldern. Nog vet man
ju själv att man inte tänkte på det. Därför borde det ju pratas mer om det och tas upp mer med
eleverna. Ha ett sådant klimat, där eleverna vågar prata om något känns konstigt. - Lo

Respondenterna var övertygade om att en del inte upplevde sin tillvaro som trygg i en
del av berättelserna ur #dammenbrister. Trots att en del gått till en lärare eller annan
vuxen för att be om hjälp kunde en del av de vuxna vara motvilliga att ha förståelse
för de utsattas situation. Under intervjuerna diskuterades det huruvida anklagelser
borde tas på allvar exempelvis om den utsatta är betydligt äldre än personen som
trakasserar. De lärarstuderande som intervjuades betonade att situationen bör
respekteras oberoende av den utsattas, eller hens som trakasserar, ålder.
..det kändes inte speciellt tryggt då eleverna inte fick hjälp då de kände sig dåligt behandlade.
Där är det kanske frågan om normer där man ska acceptera att yngre kan bete sig så. Så
kanske det där också handlar om att man har föreställningar om hur saker och ting ska vara.
- Ari
.. det är ett väldigt föråldrat synsätt, att endast för att någon är yngre så är det okej. I vissa
sammanhang kan man ta ålder i beaktande, om den är yngre kanske den inte förstår allting
än. Men en sådan sak bör man nog ta tag i. Det är ju som att de förminskar sexuella
trakasserier egentligen. Nej, helt fel agerat. - Kim

Tryggheten i skolmiljön

27

I intervjuerna diskuterades även hur man kan säkerställa tryggheten för eleverna och
hur man som lärare kan förebygga trakasserier och orättvis behandling. En av
respondenterna lyfte fram att tilliten och förtroendet mellan läraren och eleven är
väsentlig för att eleven ska kunna anförtro sig läraren.
..om lärarna bara rycker på axlarna verkar det ju inte speciellt tryggt. Man ska ju inte
förminska någons känslor och så som det verkar ha hänt att lärarna inte tagit itu med
problemet. Om man själv sagt det och fått ett sådant svar skulle man inte ha känt som att folk
tror på en, att man faktiskt känt sig illa till vara. Så på så vis skapar det ingen trygghet. - Lo
..man måste helt enkelt hålla sitt ord också, så att man gör något åt saken. Också kanske ha
någon annan på skolan, till exempel kurator och skolkurator som eleverna kan gå till. Att gå
till dem kan hjälpa. Om läraren kanske inte har tid eller har bråttom. Om det glöms bort i
vardagsstressen kan det underlätta att ha något system så att det skulle gå vidare direkt på
något vis. Kanske ha någon brevlåda vart man kan lägga om man har något på hjärtat - dit
skulle någon kunna gå kontinuerligt så att det med säkerhet skulle gå vidare. - Ari

Som exempel nämner en lärarstuderande en brevlåda, där eleverna kan lämna brev om
något är på tok eller något som borde diskuteras. På detta sätt skulle anonymiteten
stärkas och eleverna kunde eventuellt ha en lägre tröskel för att lyfta upp ett problem
i klassen. Vidare betonar respondenten andra individer på skolan som kan stötta
eleven, såsom exempelvis kuratorn och skolhälsovårdaren. En respondent poängterar
att någon på skolan skulle kunna ansvara för vissa ärenden och att allt egentligen
bygger på att sexuella trakasserier diskuteras på skolan.
..det kan finnas en person i skolan som ansvarar för sexuella trakasserier, och om du skulle
uppleva något skulle möjligheten finnas att gå och prata. På så sätt skulle ribban sänkas för
eleverna att våga prata, just om man till exempel skäms. Allting bygger på att sexuella
trakasserier diskuteras. - Kim

Genom att diskutera förekomsten av sexuella trakasserier antyder respondenterna att
eleverna inser sina rättigheter och skyldigheter alltmer. Således kan förståelsen för vad
som är rätt och fel, samt respekten för varandra öka.
..deras syn förändras till det bättre och blir mer vidgad [genom diskussion]. För det har till
exempel min också blivit genom att få mera kunskap kring det. Jag tror nog att det är positivt
och att de förstår bättre och kan respektera varandra. - Ari

28

Vidare betonar respondenterna att det är viktigt att diskutera trakasserier med eleverna
även i syftet att de känner att de kan gå till läraren, eller en annan vuxen, om de
exempelvis skulle vara utsatta. Genom diskussionen får de således en ökad förståelse
så att de förhoppningsvis inte känner sig obekväma att diskutera ämnet.
..då läraren vågar prata om det så tror jag att det kan bli en förändring. - Kim
Ju mer man pratar om det så vet folk att det förekommer. Och ju mer man pratar om det desto
mer vågar eleverna förhoppningsvis berätta om något skett. Då hoppas jag att folk också inser
vad som är rätt och vad som är fel att göra. Vad det än gäller är diskussion och att lyfta upp
ämnet viktigt annars är det ju som att man förminskar grejen i sig. Genom diskussion inse sina
rättigheter och skyldigheter, inse att det aldrig är ditt fel om det händer någonting. Inse vad
du får och inte får göra och då även förstå. Elever ska ju inte ingripa, men säga ifrån om man
kan. Säga ifrån om man ser någonting som sker. Så att de också förstår vad ämnet handlar om
och vågar prata om det. - Lo

Andra metoder för att försäkra tryggheten i skolan kan ske genom olika former av
förebyggande arbete. Respondenterna betonade vikten av ett öppet klimat och dialog
mellan lärare och elev. Vidare lyfte flera respondenter fram struktur och därmed
tydliga strategier för att förebygga trakasserier, samt klara regler och förväntningar på
barnen.
..berätta vad det finns för regler och att alla bör följa dem. Vidare ge möjlighet för eleverna
att alltid kunna komma och prata med en vuxen, och att de känner att personalen gör något åt
problemet om de kommer till en. Berättar vad det finns för olika stöd och skapa en bra atmosfär
i klassrummet ända från årskurs 1. Gör det tydligt att man inte tolererar exempelvis mobbning
och särbehandling. Ingen ska bli utstött. Jag tror faktiskt att om alla börjar i en låg årskurs,
och att alla lärare jobbar med det, så skulle det hjälpa mycket. Det känns som att då alla lärare
jobbar på olika sätt, så får inte alla samma grund och det är svårt för de lärare som tar upp
klassen att jobba vidare med det. - Ari
Det är viktigt att ha en tydlig plan så att man vet hur man ska arbeta med det här. Hur man
ingriper om det sker och försöka förebygga att det sker. Så är alla på samma plan och alla
lärare i skolan vet hur man gör om det sker, så alla lärare inte har egna regler de följer. Att
alla vet hur man går tillväga och alla följer upp om någonting har skett och försöker
tillsammans. Vara i kontakt med hemmen, och berätta hur man kan ta upp det med barnen ett samarbete helt enkelt. - Lo

29

Ovanstående respondent betonade här även hur viktigt det är med samarbete och att
alla parter gemensamt försöker stötta barnen. Denna lärarstuderande betonar även
samarbetet mellan kollegor samt mellan hem och skola och hur viktigt det är att ha en
tydlig riktlinje på tillvägagångssätt.
Sexuella trakasserier i undervisningen
Samtliga lärarstuderande som deltog i forskningen ansåg att sexuella trakasserier
borde behandlas i skolan redan från en tidig ålder. Respondenterna betonade att
materialet kan se olika ut beroende på åldersgruppen, men att det är viktigt att utgå
från elevernas egna perspektiv och bygga vidare vid upprepade tillfällen - kontinuerligt
ända fram till vuxenlivet.
Det är ett jätteviktigt ämne som borde tas upp i de allra yngsta årskurserna, så att man bygger
vidare och använder sig av material som passar dem. Till exempel börja med “stopp min
kropp” och vad som är okej. Ju högre upp i ålder man kommer, desto mer ingående kan man
gå på ämnet. - Lo
..åldersmässigt ska man ta upp ämnet i en tidig ålder, ända fram till att de är vuxna. Detta kan
ju även förekomma i framtiden, till exempel på arbetsplatsen. Så det ska ju nog pågå från att
de är barn fram till vuxenlivet. - Ari

Trots att ämnet kan kännas jobbigt att behandla ansåg respondenterna att ämnet bör
behandlas i skolan. Två av de intervjuade betonade att det är viktigt att läraren har en
god relation till eleverna då ämnet behandlas och att det är viktigt att inte peka ut någon
eller på något vis förnärma någon elev.
..det är ganska svårt, då det är så känsligt. Man måste nog ha som lärare känna sina elever
på det viset. Men jag tycker nog att det är viktigt att ta upp det och att man vågar ta upp det,
trots att det är obekvämt. Då någon kan vara utsatt och man inte vill peka ut någon. - Ari
..man vill ju att alla känner sig trygga och skapa ett sådant klimat då man pratar om det. Jag
tror det är sådant som man lär sig och blir bättre på hela tiden, på att hitta material som stöd
för en. - Lo

Som lärare kan det vara svårt att veta vad eleverna utsätts för på exempelvis nätet under
sin fritid. En av respondenterna berättade hur ämnet kan kännas obekvämt om läraren
30

inte är medveten om någon elev skulle ha utsatts för sexuella trakasserier.
Respondenten betonar att barn i allt tidigare ålder blir exponerade av olämpligt
innehåll genom tillgången till sociala medier.
Sen beror det ju på om något skett. Om något skett i yngre ålder, som man inte trodde, så måste
man ju såklart diskutera det. Tyvärr med dagens digitalisering så sker det i allt yngre ålder
tror jag. De kommer i kontakt med sådant som de inte borde se, fast det inte är meningen. Så
ett viktigt ämne att ta upp helt enkelt. Om det har förekommit i klassen på något vis och någon
tagit åt sig, så blir det ju ett känsligt ämne att prata om. Då kan det vara svårt, det är annat
än om man tar upp det på ett allmänt plan. Sen vill man ju inte trampa någon på tårna om det
är på ett allmänt plan och man inte hört om någon i klassen, man vet ju aldrig. Jag hoppas att
man skulle veta om det skett. - Lo

Eftersom ämnet kan kännas obekvämt kan det finnas en del lärare som undviker att
behandla sexuella trakasserier med elever. En respondent betonar att ämnet i sig kan
vara ganska laddat att undervisa.
..det är ett ganska laddat ämne och det är kanske inte ett ämne som man undervisar lugnt och
avslappnat. Det tror jag att kommer vara en utmaning att inte vara för spänd och uppspelt. Kim

Trots att respondenterna ser undervisning av sexuella trakasserier som en utmaning,
ansåg de intervjuade ändå att ämnet är viktigt att ta upp och värderar elevernas trygghet
högre än den egna bekvämligheten.
För några år sen hade jag tyckt att det var obekvämt, men nu känns det ändå viktigt att ta upp
och då känns det okej - Ari
Jag är inte desto mera rädd för det [undervisningen av sexuella trakasserier], eller att det
skulle vara jobbigt, då jag vill att alla ska känna sig trygga. Jag tror det är en sån sak som
man lär sig, bara du haft din första lektion eller temadag, så lär du dig hur du ska diskutera
om det. Så inte känner jag mig på så vis obekväm att prata om det, men det är kanske vad som
är rätta för just den klassen som känns mest obekant. Men man lär sig, och ingen är perfekt
heller. Man måste tänka att bara man vill deras bästa så. - Lo

En del respondenter ansåg att om något skulle kännas obekvämt eller oklart kan de
vända sig till andra för att få stöd. En respondent nämnde att man kan använda sig av

31

någon annans material eller fråga vad som fungerat för en annan lärare. Samma
respondent poängterade även att stöd finns att hämta utifrån och att det kan vara
användbart att ta in någon sakkunnig inom ämnet. En annan lärarstuderande betonade
att man exempelvis kan vända sig till rektorn för att få stöd för undervisningen.
Om man känner sig obekväm av det tar man ju stöd och hjälp av andra, hur de har bemött och
vad de har använt för material. -Lo
..man kan ta in någon utomstående som är expert på ämnet, så att man också lär sig själv hur
man pratar med barn om det på ett bättre sätt. - Lo
..jag har inte alla verktyg ännu, men de finns till att fås. För att få verktygen skulle jag i nuläget
vända mig till någon som har verktygen, till exempel rektorn. - Kim

Eftersom samhället är i konstant utveckling finns det alltid nya situationer att reda ut
för lärare, därför betonar även en lärarstuderande att det inte är något fel med att be
om hjälp då lärare är i behov av stöd.
Jag tror det är något som man lär sig och du kan aldrig vara helt beredd då det kan komma
vad som helst. Samhället utvecklas hela tiden också. Om det är helt utanför mina områden om
vad jag kan, så skulle jag vända mig till någon och prata om hur man kan bygga vidare på det,
reda ut det och så lär man sig av det. Och så hoppas jag man får någon skolning i det på något
vis och man kan ju som sagt inte ha lärt sig allt. Men bara man är villig att utvecklas så blir
det inga problem. Att lyssna på sina elever är ju det viktigaste. - Lo

Vidare betonar hen att viljan till att utvecklas är nyckeln till att kunna behandla
obekväma eller nya temaområden i undervisningen. Även en annan respondent
understryker skolningen och möjlighet till utveckling.
Kanske det kommer sen om man är anställd på skolan då det finns olika planer för hur man
borde gå tillväga. Man skulle önska att vi skulle få mera kunskap och hur man arbetar med
det i undervisningen. - Ari

Samtliga respondenter var dock ense om att lärare har en skyldighet att behandla
sexuella trakasserier, på samma sätt som exempelvis mobbning och jämställdhet bör
tas upp i klassrummet.

32

..man har skyldigheter att ta upp det [sexuella trakasserier] i förebyggande syfte, precis som
för exempelvis mobbning. Det här är nog ett ämne som också borde behandlas, såsom också
till exempel jämställdhet, kön och kulturskillnader. - Ari
..lika mycket som man har skyldighet att diskutera mobbning och vad som är okej. En lärare
kan ju inte ta upp allt, det är omöjligt. Men så gott det går försöka få in det, då det är för allas
trygghet i skolan. - Lo

Utöver skyldigheter att ta upp sexuella trakasserier i undervisningen påpekade även en
lärarstuderande vikten av att behandla situationer där sexuella trakasserier
förekommer. Vidare upplyser hen att ämnet då kan kännas ännu mer känsligt än innan,
men att behandlingen av sexuella trakasserier oavsett är väsentlig.
..även när det händer någonting, att faktiskt ta tag i det och inte sopa det under mattan. Det är
ju också ett svårt ämne, om någon till exempel upplevt sexuella trakasserier kan personen ju
känna sig ledsen och rädd. Då kanske personen inte heller vill att man ska gå djupt in på det i
klassen, då det är väldigt mycket känslor i det. På det sättet är det ett svårt ämne, men du ska
ju absolut ta tag i det. - Kim

Hur undervisningen av sexuella trakasserier kan ta sig uttryck
Enligt respondenterna kan undervisningen av sexuella trakasserier se ut på olika sätt
och i olika konstellationer. Enligt en del av respondenterna kan det ibland löna sig att
dela in grupper för att få eleverna att öppna upp och väcka diskussion. Dock ansåg de
intervjuade att det lätt kan bli en gruppindelning baserat på kön, vilket kan leda till att
en del kunskap går förlorad.
..det borde inte heller bli så som vi till exempel hade sexualundervisning då endast flickorna
pratade om mens och pojkarna inte alls fick den biten. Man missar mycket kunskap så som
sexualundervisning i så fall och kanske känslor och förståelse för det andra könet. Situationen
skulle kanske lösas om man skulle slå ihop dem lite oftare - Kim
..jag tror också att det skulle hjälp om man skulle vara i blandad stor grupp och dela in dem i
mindre grupper. För att lättare få eleverna att prata och gå igenom grupperna så att alla får
säga något. - Ari
Jag tycker att de [pojkarna och flickorna] ska vara tillsammans. Annars blir det den här
indelningen på något vis. Men sedan måste man se på klassen man har, om det hänt något i
klassen kanske man måste dela på den så att de vågar öppna upp sig på ett annat vis. Än att

33

det blir att de strider mot varandra och ingen diskussion uppstår. Men absolut någon gång,
och i de flesta fallen, vill jag att det ska ske alla tillsammans så att de också får höra varandras
syn på saker och ting. Man måste ju kunna göra det så att de lär sig. - Lo

Ovanstående lärarstuderande påpekade även att undervisningen bör tillämpas efter
gruppen och eleverna i klassen. Situationen kan se olika ut beroende på hur gruppen
fungerar och således kan även undervisningen se olika ut och anpassas efter behov.
Beroende på åldern på eleverna ansåg respondenterna att undervisningen även kan se
olika ut och variera. Med yngre elever tyckte en del lärarstuderande att grundläggande
diskussioner om exempelvis stopp-min-kropp, skulle vara lämpligt.
..låta eleverna brainstorma om vad som är okej eller inte okej, stopp min kropp - vad är okej
och inte okej områden. Beroende på klass och årskurs, fastän de är samma ålder kan det även
variera hur man tar upp någonting. Man måste se lite, men diskussion och exempel medan
man låter dem fundera själv och därefter vet man var man drar nivån. - Lo
..förklara och diskutera det att alla har sin egen kropp och att du inte får ta på någon annans
kropp om personen inte gett tillåtelse. Och på det sättet också gå in på sexuella trakasserier
och vad det är, för att skapa en diskussion kring det. - Kim

Två respondenter ansåg att material som formats efter #metoo kan användas i
undervisningen. Genom att använda sig av praktiska övningar och exempel kan
eleverna således reflektera och bilda en uppfattning kring trakasserier på ett realistiskt
sätt.
Det beror ju förstås mycket på åldern, men genom diskussion och användning av exempel och
case. - Lo
Jag tror det finns ganska mycket material, just efter #metoo. Jag tror att praktiska övningar,
som till exempel övningar där eleverna ska ställa sig i ett av fyra hörn beroende på vad man
anser vid ett visst påstående. Sådana som man gör i praktiken får eleverna att inse bättre än
om man bara skulle ha en föreläsning om det. Sen tycker jag att det är viktigt med reflektion
över det efter övningen, så att de förstår varför vi gjorde det och varför någon ställde sig på
en viss plats. Inte i anklagande syfte, utan för att fråga hur de tänker kring det. Sen tror jag
också att videon och texter, till exempel texterna och berättelserna som du haft, så kan man
via dom också jobba. Men främst reflektion och diskussion, samt praktiska övningar. - Ari

34

Utöver diskussioner ansåg respondenterna att det är väsentligt att repetera och
reflektera informationen och inte endast ta upp sexuella trakasserier vid enstaka
tillfällen.
..jag tror inte att det räcker med att man tar det en gång, utan flera gånger om igen. - Kim
..försöka integrera det i olika ämnen, då man pratar om mobbning och sociala medier, där
kommer det in. Och över lag då man pratar om kroppen eller liknande, så får man in det hela
tiden. Man behöver inte ha endast en temadag, och det tro jag inte heller att är tillräckligt,
utan försöka få det integrerat i många olika saker. - Lo

Enligt två av respondenterna kan undervisning i form av till exempel temadagar kännas
som en bristfällig metod och ansåg att integrering av sexuella trakasserier är att föredra
i undervisningen.
Jag önskar ju nog att det skulle vara integrerat i alla ämnen i undervisningen. Det skulle vara
drömläge, känns det som. Med temadagar har jag lite liknande känsla som för kampanjerna,
det kan vara att det stannar vid den där ena temadagen. Visst kan det fungera för vissa, men
jag skulle nog nästan inom alla ämnen på nåt vis ta upp det. - Ari

De intervjuade lärarstuderande poängterade att diskussioner kring sexuella trakasserier
borde integreras i skolämnena så att det på ett naturligt sätt lyfts fram i undervisningen.
En lärarstuderande gav som exempel att eleverna i samband med bearbetning av
barnens rättigheter då det betonas trygghet, kunde tangera sexuella trakasserier.
Då man pratar om hälsa eller kroppen. Det beror på åldern men om man pratar om etiska
saker och rättigheter och skyldigheter kan man få in det. I dagens läge då det finns mycket att
prata om sociala medier och digitalisering, så får man in det där - var det kan ske och så där.
Barnens rättigheter, barnkonventionen för allas trygghet och trygg uppväxt. Få in det var man
hittar så att det stämmer överens och blir logiskt. - Lo

Som andra exempel nämnde respondenterna bland annat omgivningslära, gymnastik,
modersmål, bildkonst och etik som ämnen där sexuella trakasserier kan tangeras. En
respondent betonade att lärare i samband med kroppsberöring i gymnastiken har ett
ypperligt tillfälle att lyfta fram kroppen och gränser till beröring.

35

.. i bland annat gymnastiken, där det kan vara mycket som kroppsberöring till exempel. Där
kan man även integrera tankesättet och med sexuella trakasserierna var gränserna går. Även
i biologin, där organ och kroppen kommer upp, kan man få det invävt ganska smidigt. Historia,
samhällslära och det lär nog finnas tillfällen. - Kim
..till början kanske i modersmål välja ut någon bok som har att göra med temat. Och på det
viset hamnar man in på det spåret och kan diskutera kroppen och vidare sexuella trakasserier.
Sen kan man också ha det i andra ämnen, i omgivningslära och kanske gymnastik. Försöka få
det från en bok vidare till exempelvis bildkonsten. - Ari

Samtliga respondenter nämnde att undervisningen borde ske på ett naturligt sätt och
med en atmosfär som är öppen för frågeställning där eleverna kan känna sig bekväma.
Prata om vad som är rätt och fel i klassen, till exempel allmänna regler i klassen och vad som
annars inte är okej eller okej - Lo
I en idealvärld skulle undervisningen inte vara något märkvärdigt utan något som är naturligt
- ett ämne man kan prata öppet om. - Kim
..att det skulle tas upp naturligt i flera ämnen i undervisningen och att man sku ta tag i det om
det skulle ske i skolan men även i förebyggande syfte. - Ari

Vidare betonade de intervjuade lärarstuderande att det är viktigt att gå igenom med
eleverna vad som är rätt och fel, för att tillsammans skapa regler i klassen.
Respondenterna påpekade även att det är väsentligt för lärare och skola att behandla
sexuella trakasserier om det skulle förekomma på skolan eller om någon elev skulle
vara utsatt.
..i en idealvärld skulle även de som blir utsatta komma och säga till och man därifrån kan gå
vidare med det, det vet jag dock inte om någonsin helt kommer att hända, i och med att det är
så mycket känslor involverade - Kim
..skapa ett klimat där eleverna kan komma och prata med en om något är på tok eller inte
känns rätt. För man kan inte se allt som lärare, speciellt i dagens läge då det kan förekomma
via nätet. Få dem att förstå vad som är rätt och fel också där - vad får man sända till andra,
och vad får man inte? Försöka ge eleverna kunskap i ämnet, på deras nivå. - Lo

36

Om det skulle förekomma sexuella trakasserier på skolan betonar respondenterna att
det är viktigt att vara försynt och inte peka finger på en situation eller en enskild elev.
Dock betonades det att lärare bör tackla problematiken på ett eller annat sätt och
hantera situationen med klassen.
..på ett sånt sätt så att ingen pekas ut och att man innan skulle komma överens om eventuella
tydliga spelregler - Ari
..på ett allmänt plan och diskutera det med klassen utan att peka ut någonting, utan mer belysa
ämnet och fråga vad de anser att är okej eller inte. Få en förståelse för vad de anser och bygga
vidare från det. - Lo

En av respondenterna lyfte fram att läraren kan ta hjälp av bland annat skolpsykologen
om det skulle kännas som att hen inte har redskapen för att själv bearbeta situationen.
Istället för att låta eleven fortsätta bli utsatt bör läraren finnas där och inte förminska
elevens upplevelser.
..det är ju absolut inte något man ska rycka på axlarna åt och tycka att det är ingenting om en
elev vågat komma fram och säga till dig vad som hänt. Då eleven säger att det har hänt, att
det inte är okej och känner sig obekväm. Då ska du inte förminska det. Samtidigt ska du inte
heller berätta det åt hela skolan, men berätta åt någon som har material att jobba med, såsom
till exempel skolpsykologen. - Lo

Enligt respondenterna är det väsentligt att lärare då de diskuterar med barn som blivit
utsatta av trakasserier att betona att det som hänt inte har varit barnets eget fel. Vidare
ansåg en del lärarstuderande att det är viktigt att höra båda parternas upplevelser och
försöka skapa en förståelse för situationen.
..lyfta upp rätt och fel, vad som är rätt och vad är fel - förstå att det inte är ditt fel. Det var ju
mycket om hur kvinnor klär sig och att det aldrig är ditt fel, eller att du borde klä dig på ett
visst sätt. Det är inte kläderna som gör det, utan den andra parten som har gjort dig obekväm.
Det är inte ditt fel eller du som har orsakat det. Att prata om sådana saker med sina elever på
ett sådant plan. - Lo
..till exempel om någon gett en menande blick, som ur den enas perspektiv inte är något. Då
försöka gå in på att det inte betyder att det är okej att göra det ena och det andra. Försöka gå
in och prata med varandra för att försöka få personen att förstå. - Kim

37

Via förebyggande arbete kan man göra klart så att de förstår vad som är okej och inte okej.
Om det skett kan man diskutera med båda parterna och få dem att inse att de gjort fel. - Ari

Vidare antyder de intervjuade att lärare genom diskussion med eleverna kan förebygga
och åtstrama oönskat beteende. Genom diskussion kan läraren säkerställa att skulden
heller inte placeras på offret, samt att eleverna känner sig bekväma att berätta om något
känns fel framöver. Om trakasserier skulle förekomma är det av stor vikt som lärare
att betona hur eleverna kan gå till väga. Majoriteten av respondenterna påpekade att
det är väsentligt för elever att berätta åt en vuxen, vare sig det är en vuxen på skolan
eller exempelvis en förälder.
..det är viktigt att man säger åt sina elever att om någonting, som inte är okej, händer att våga
berätta åt en någon vuxen. Det behöver inte vara åt mig som lärare, men någon annan på
skolan eller någon som eleven litar på. Så att de inte ska behöva oroa sig eller gå omkring
med ångest. Hjälpa dem så gott det går och uppmuntra att våga prata. Eller berätta åt någon
kompis som kan föra ordet vidare om de själv inte vågar, så länge eleven inte behöv känna att
den själv går omkring och bär på det. - Lo

Om en elev sagt en kommentar som en annan elev kan ha upplevt som kränkande kan
det vara svårt att övertyga eleven om varför det är fel och således ändra elevens
uppfattning. Respondenterna betonade att det är viktigt att respektera sina
klasskamrater och medmänniskor, samt att alla uppfattar kommentarer på olika sätt.
Läraren bör direkt ta tag i problematiken så att trakasserierna inte kan fortsätta ske och
att ingen elev känner sig obekväm.
Det är ju svårt, då vi alla tolkar saker olika. Få barn att inse att vissa saker kan du skämta om
med dina vänner, om de har den jargongen. Men samma saker kan uppfattas av någon annan
som en trakasseri eller får personen att känna sig obekväm. Förstå att om någon sagt att det
inte är okej, be om ursäkt och inte säga det i fortsättningen. Lära sig av sina misstag, förstå
att det inte är okej och reda ut det. Alla gör vi ju misstag. - Lo
..man kan jobba med att eleverna vågar säga nej och att den andra förstår vad ett nej betyder
om den inte vill. Att det är okej att säga nej om man inte vill vara med i något, och då skall
den andra respektera det. - Ari

38

Genom att öva på att säga nej poängterade en respondent att eleverna kan få en ökad
förståelse och respekt för varandra. Eleverna behöver inte alltid förstå sina
klasskamrater men trots det bör de respektera de andras elevernas gränser. En
lärarstuderande uppmärksammade att alla kan göra fel, men nyckeln är att kunna inse
sitt misstag och respektera sin medmänniskas önskan. Om någon känt sig obekväm
bör läraren säkerställa att alla inblandade parter förstår och respekterar varandra i
fortsättningen.

4.3

Lärarstuderandes

syn

på

följderna

av

kampanjerna i skolan
Följder för elever och lärare
Trots att yngre elever inte nödvändigtvis vet vad #metoo innebär ansåg ändå
majoriteten av de intervjuade att kampanjerna haft en inverkan på barns sätt att tänka
och agera i skolan. En lärarstuderande lyfte exempelvis fram att elever i bredare
utsträckning vågar säga ifrån vid oönskat beteende.
.. då jag själv gick i skolan då var det kanske så att pojkarna är busigare och de får göra si
och så. Så det tror jag har ändrats, åtminstone vad jag själv sett då jag vikarierat. Att man
säger ifrån mera om till exempel någon skulle röra en - Ari
Jag vet inte hur mycket barnen i åk 1-6 vet om #metoo. Men absolut säkert många i
högstadieåldern har blivit mer medvetna om sina rättigheter som barn och tonåring. De i lägre
klasserna vet säkert inte på samma sätt och händelserna kring allt. - Lo

En lärarstuderande poängterade att lärare fått en tankeställare och att kampanjerna kan
ha haft en inverkan på deras sätt att tänka och agera i situationer där elever öppnar upp
om sexuella trakasserier.
..jag hoppas även att lärarna lyssnar på eleverna på ett annat vis och tar dem på större allvar.
Folk har vågat öppna upp om deras erfarenheter och vad man varit med om. Och fått en
uppfattning om vad som är okej, och faktumet att det förekommer - Lo

39

En annan respondent betonade även lärarens roll i skolan. Vidare lyfte hen fram hur
kampanjerna synliggjorde lärares ageranden och handlingar gentemot eleverna.
..efter #metoo och #dammenbrister var det vissa lärare som fick anklagelser och blev av med
jobb, etcetera. Då synliggjordes ju hur en lärare inte får vara, så från den aspekten
förändrades det ju väldigt mycket. Jag hoppas ju att det fortfarande idag observeras fastän det
är några år sedan. - Kim

Vidare förklarade samma lärarstuderande att detta dock kunde försvåra mötet med
eleverna för en del lärare. För en del lärare kunde uppståndelsen kring kampanjerna
lägga uppmärksamhet på läraren på ett negativt sätt och skapa missuppfattningar där
de inte fanns. Dock förklarade hen att situationen inte är svartvit och att följderna av
kampanjen både haft negativa och positiva aspekter.
..på ett sätt kanske svårare [att prata om], då lärare blev rädda att ge signaler som kunde
uppfattas som trakasserier. Samtidigt var mötet med eleverna kanske lättare ur det perspektivet
eftersom det börjades prata mera om sexuella trakasserier och det kom mer verktyg kring hur
man kan bearbeta och ta tag i det. Så jag tror att det nu är så att det är fler lärare som vet
mera och vågar prata på ett annat sätt än tidigare. - Kim

En annan respondent ser inga nackdelar med kampanjens följder. Hen belyser att det
alltid finns de som har negativa inställningar gentemot förändring, men att det endast
haft en positiv inverkan då kampanjerna lett till diskussion och mer uppmärksamhet
kring sexuella trakasserier.
Jag tycker bara att det är bra att ämnet kommit på tal mera och jag hoppas att skolor jobbar
mera för det och diskuterar ämnet mer. Såklart finns det alltid sådana, oberoende vad det är
för ämne, som tycker att det är överdrivet eller har en negativ inställning. Men det ändrar ju
inte situationen, saker kan fortfarande ske och de sker. Jag tror att man i skolvärlden pratar
mera om det - och det är ju inte negativt. - Lo

Eftersom eleverna eventuellt hört om kampanjerna och sexuella trakasserier alltmer
lyfts upp i skolsammanhang är det även lättare för lärare att diskutera om det med
elever. Synligheten har möjliggjort för mer redskap att hantera konflikterna och
försäkra tryggheten i skolan. En lärarstuderande lyfter fram att strävan till elevernas

40

bästa alltid bör ligga i fokus och att det inte bör avskräcka undervisningen av
normutmanande ämnen.
Jag tycker över lag att det känns som att det är lättare att ta upp såna ämnen och
normutmanande ämnen. Dom har ändå hört om det och tagit del av det - Ari
Om du vill barnens bästa så ska du inte vara rädd för att vara lärare. Det är bara bra att det
kommer upp som sagt, för tryggheten och barnens bästa, allas bästa. Så att ingen ska känna
att de är otrygga i skolmiljön eller i samhället över lag. - Lo

Vidare betonar respondenterna att sexuella trakasserier behandlas i allt större
utsträckning än tidigare. Medvetenheten kring att trakasserier förekommer i skolan har
ökat och således har även behovet för att behandla ämnet i skolan stigit till ytan.
Jag tycker inte att det behandlades till exempel att man hade rätten till att säga nej och att
kroppen är din egen då jag gick i skola. Det tror jag att har ändrats - Ari
Jag hoppas absolut att de [kampanjerna] ändrats folks syn på ämnet. I alla fall hur man
diskuterar temat och hur viktigt det är eftersom många berättar om sådant som hänt under
skoltiden och att det faktiskt sker i skolvärlden. - Lo

Pedagogiska följder
En annan förändring som skett till följd av kampanjerna är det material som skapats
kring sexuella trakasserier. Respondenterna kunde själva tänka sig att använda
material som uppkommit efter #metoo. Två respondenter ansåg att övningar med
berättelser som uppkommit till följd av kampanjerna skulle kunna tillämpas vid
undervisningstillfällen. Så länge berättelserna är lämpade för åldersgruppen.
..eleverna skulle få berättelser som jag valt ut, som lämpar sig för dem. Sen diskussionsfrågor
åt dem som de får fundera över och hur personen kände sig, samt vad man kan göra för att
förändra det. - Ari
..bra berättelser som är lämpligt för den åldern man har. Att jobba med case som exempel, var
något okej eller inte? Ha ett case för att skapa diskussion och att eleverna förstår att det
faktiskt hänt. Det här kanske för någon väcker tankar och förståelse att man inte är den enda
som upplevt det eller få uppfattning om vad som är okej. Det beror förstås på vad det är för
berättelser och vilken ålder man har. - Lo

41

Respondenterna betonade dock att materialet bör väljas ut eller tillämpas till eleverna.
En annan lärarstuderande nämnde att hen personligen inte tror sig komma använda
begreppen #metoo och #dammenbrister men eventuellt material som utformats ur
dessa. Trots det antyder hen att kampanjerna indirekt format undervisningen eftersom
berättelserna på ett eller annat sätt blivit kvar och således format materialet som
konstruerats.
Jag vet inte om jag kommer använda begreppen #metoo och #dammenbrister. Men jag kommer
absolut att använda mig av verktyg som finns efter det. Historier blir ju förstås kvarhängande
i ens eget huvud och sätter igång reflektioner och tankar. Så på det sättet har man ju influerats
av det i sitt tankesätt, fastän man inte direkt använder sig av materialet. - Kim

4.4

Lärarstuderandes

syn

på

följderna

av

kampanjerna i samhället
För de lärarstuderande som intervjuades har synsättet delvis förändrats till följd av
kampanjerna. Genom att ta del av andras upplevelser och berättelser har det varit
lättare att inse problematiken och skapa förståelse av sexuella trakasserier samt i vilken
bred utsträckning det faktiskt förekommer.
Ens tankesätt har formats av alla historier. Speciellt allt som händer på skolorna, vilket man
kanske inte visste att existerade i den utsträckning före det kom fram så mycket. - Kim
Man har inte tänkt på att det kan vara mindre saker. Exempelvis vissa kommentarer eller
liknande, eller att kommentera något opassande som den andra inte tycker att är okej. Från
fysiskt till att vara mer. - Ari

En respondent belyser att trakasserierna förekomst inte alltid sker fysiskt, utan att
sexuella trakasserier även kan vara exempelvis kommentarer och ord.
Man har vågat diskutera mera om ämnet och vikten av att prata om det, i skolorna, men också
över lag. Det är ingenting som man ska rycka på axlarna åt. Det är faktiskt inte okej. - Lo

42

Av de intervjuade påpekades det att vi kan undvika obekvämligheten av samtalsämnet
genom att våga öppna upp till diskussion och prata om sexuella trakasserier.
..man borde göra det mer normalt i samhället och fastän det är en lång process, så måste man
jobba och våga prata om det så att det förhoppningsvis skulle bli normalt. - Ari
Det är ju en inställningsfråga egentligen. Vi måste tänka att det alltid finns ämnen som är
jobbiga att prata om, inte endast sexuella trakasserier. - Kim

En lärarstuderande poängterade att processen till att diskutera sexuella trakasserier kan
vara lång, men något som måste ske för att normalisera fenomenet så att det i sin tur
blir lättare att diskutera. En annan respondent betonade att de som känner sig
obekväma med ett visst ämne bör arbeta med sig själv och utveckla sina kunskaper
inom ämnet.
..om du själv känner dig obekväm med det måste du arbeta med det. Du måste jobba med dig
själv om du känner dig obekväm med det. - Lo

Utöver sexuella trakasserier finns det de bakomliggande könsnormerna. Normer kring
hur män och kvinnor borde vara och agera. En av respondenterna lyfter fram att
normkritiskt tänkande är något lärare kan tangera i undervisningen om sexuella
trakasserier, för att väcka tankar kring de strukturer vi lever utgående från.
..i samband med sexuella trakasserier kanske jobba med andra normer som syns. Sådant som
anses vara typiskt kvinnligt eller manligt och öppna upp för att det är okej att vara annorlunda.
Så att man inte är inlåst i en ram efter det som är manligt eller kvinnligt. Att män ska vara på
ett visst sätt och att man kommer bort från det tankesättet. Att kunna se människor som
individer. - Ari

Genom att öppna upp diskussionen från elevernas egna erfarenheter kan lärare öka
medvetenheten och således stagnera det föråldrade tankesättet om könsroller.

4.5 Lärarstuderandes syn på undervisningen av
sexuella trakasserier under en pandemi
43

Sexuella trakasserier - år 2021
Den sista kategorin placerar tidsperspektivet i fokus. Då intervjuerna samlades in
under våren 2021 hade det gått nästan fyra år sedan #metoo blivit ett internationellt
fenomen. Under intervjuerna diskuterades hur situationen såg ut i dagsläget, närmare
bestämt under en pandemi. Bland annat tog vi upp till diskussion ett fall som på många
sätt påminde om #metoo. Fallet hade även nått medierna och fångat mångas
uppmärksamhet.
I mars år 2021 var det en kvinna vid namnet, Sarah Everards, som försvann i London
på vägen hem från en väninna. Det visade sig inte långt därefter att kvinnan hade blivit
kidnappad och hittades senare död. Fallet fick reaktioner världen runt och i bland annat
England demonstrerades det aktivt för kvinnliga rättigheter. Likt #metoo fick fallet
även en massiv spridning på sociala medier och runtom i världen upplystes individer
om den orättvisa behandling som en del kvinnor fortsättningsvis utsätts för.
Demonstrationerna förekom dock i mitten av en pandemi då en hel del restriktioner
var i kraft i England. Trots läget i världen och hälsorisken det medförde på grund av
covid-19 kände kvinnorna att det var rätt tidpunkt för demonstrationer.
En respondent betonade att detta innebär att sexuella trakasserier fortfarande är ett
problem och fortsättningsvis förekommer. Eftersom kvinnorna ansåg att det var så pass
viktigt trots hälsorisken ger det intrycket att många kvinnor inte längre har tålamodet
för denna typs beteenden. Respondenten poängterade dock att trakasserierna eventuellt
generellt sett förekommit i en annan form under pandemin, där det inte skett i lika stor
utsträckning i form av fysiska trakasserier utan mer digitala.
Det du säger är att sexuella trakasserier fortsättningsvis pågår och kvinnor blir utsatta. Att
kvinnor fortfarande är ojämställda och att mannen värderas högre. Jag tror att det är mycket
nu även på grund av pandemin, det kanske inte sker så mycket fysiskt, men trakasserier sker
säkert mycket över nätet. Genom till exempel kommentarer hit och dit, så det pågår eventuellt
mer i skymundan och att det är mer digitalt. - Ari

Elevers välmående och lärarens roll i mitten av en pandemi
I samband med pandemin var det en del skolor som inte hade andra möjligheter än att
vända sig till distansundervisning. En del ämnen kunde lättare tillämpas för
44

distansundervisning än andra, men studier har påvisat att elevernas välmående
generellt sett försämrats av distansundervisning. En av respondenterna betonade att
det är lättare att upptäcka avvikelser i elevers välbefinnande då det finns möjlighet att
fysiskt träffa på eleverna.
Om man får eleverna varje dag till skolan kanske man kan upptäcka om till exempel någon
mår dåligt eller om någon har märken på kroppen. Så jag tror nog att det är svårare att märka
vad som pågår, då man som lärare heller inte kan se det på samma sätt. - Ari

En annan lärarstuderande påpekade att skolgången för en del elever kan underlätta
problem i hemmen. För de eleverna kan skolan kännas som en trygg plats med rutiner
och en möjlighet att bland annat socialisera med andra, samt ha rutiner.
Det har ju varit en fördel med närundervisningen, speciellt för de barnen som får en form av
paus från det tunga som pågår i hemmet. Då får de uppleva den trygga miljön som lärare
strävar till att skapa. - Kim

Eftersom sexuella trakasserier som tema kan vara väldigt svårt att lyfta upp med elever
är det således ännu mer komplicerat då undervisningen sker på distans.
..jag tror att det är viktigt att göra det tillsammans i grupp. Sen kan man ju inte heller ta bort
det, det är ju lite knepigt - Kim
Allt med distansundervisning är ju så nytt, men jag vet själv att man har det svårt då det känns
så opersonligt att prata via en skärm. Sådana ämnen är ju så himla känsloladdade, så det kan
vara svårt att diskutera det. Det känns som ett ämne som borde diskuteras i klassen och att
eleverna borde ha en vuxen person med sig vid ett sådant tillfälle. En diskussion går ju inte
riktigt vid ett sådant ämne via distans, men man kan ha några mindre case och rättigheter och
få fram det. Jag hoppas att om det skulle fortsätta med distans att det är något som skulle
finnas bra material och hjälpmedel som stöd för undervisningen. - Lo

Eftersom distansundervisning för elever i grundskolan är så pass nytt för många har
inte heller så mycket material utformats, som det eventuellt kommer göras i framtiden.
En lärarstuderande nämnde att det kan kännas opersonligt att prata med andra genom
användningen av skärmar. Således kan ämnen som är känsloladdade vara svårare att
behandla genom distansundervisningen. Vidare nämner respondenten att någon vuxen
skäligen borde vara närvarande då ett liknande tema diskuteras. En annan respondent

45

poängterade det positiva i tillvaron och såg distansundervisning som en möjlighet att
tackla etikettsregler på nätet och vinkla sexuella trakasserier ur ett digitalt perspektiv.
..man kan se det som ett bra tillfälle för att lyfta fram de digitala trakasserierna och olika
plattformer. Vidare vad som är okej och inte okej på nätet och föra diskussioner. - Ari

Samtliga respondenter ansåg att tröskeln för att ta kontakt med lärare eller någon annan
vuxen troligtvis höjs då undervisningen sker på distans. Som lärare är det av den
orsaken väsentligt att få kontakt med eleverna och betona att de kan vända sig till en
om någonting känns fel.
Jag tror det kan vara svårt för eleverna att ta kontakt, men på något vis ändå försöka få det
trygga klimatet fastän det är på distans. Så att eleverna vågar vända sig till en. Om man inte
kan eller vågar till läraren, så till en annan vuxen så att det kan komma till kännedom till
skolan om det är ett ämne som borde diskuteras. - Lo
..då allt sker via en dator måste eleven vara väldigt modig och stark för att våga och orka säga
det via datorn. - Kim

Om någon elev exempelvis skulle uppleva sexuella trakasserier och vill berätta det till
läraren är det bra om det på ett eller annat sätt skulle nå läraren så att det skulle kunna
bearbetas. En respondent betonar att det skulle kräva mycket av eleven för att berätta
och att dessutom göra det utan fysisk närhet eller kontakt.

4.6 Sammanfattning av resultat
Under intervjuerna konstaterade lärarstuderande att sexuella trakasserier innefattar
mer än endast fysiska trakasserier. Sexuella trakasserier kan förekomma bland annat
som digitala, fysiska och psykiska. Vissa lärarstuderande betonade att kampanjer
såsom #metoo fått en att inse att kommentarer och blickar i själva verket kan vara
sexuella trakasserier.
De lärarstuderande som intervjuades hade generellt sett en positiv inställning gentemot
#metoo och #dammenbrister. Detta eftersom kampanjerna lyfte fram hur vanligt

46

sexuella trakasserier är och i vilken utsträckning det förekommer. Genom att vara
medveten om problemet kan problemet även åtgärdas.
Enligt respondenterna är den nuvarande undervisningen bristfällig och sexuella
trakasserier är något som lärare borde prata mera om. Det kan kräva väldigt mycket
för en elev att avslöja trakasserier om det är något som aldrig diskuteras i skolan.
Genom att diskutera och behandla tabubelagda ämnen ansåg respondenterna att
eleverna lättare kan våga öppna upp. På det sättet kan lärare försäkra att skolan är en
trygg och säker plats för alla elever. Det förutsätter en god relation till eleverna, men
även till hemmet och resten av skolans personal.
Då undervisning av sexuella trakasserier sker ansåg de intervjuade att det är viktigt att
behandla temat på elevernas nivå. Genom att utgå från elevernas perspektiv kan det
fastställas vilken nivå eleverna är på och arbeta vidare från det. Respondenterna ansåg
att det var lämpligt att integrera undervisningen av sexuella trakasserier i andra
skolämnen och således lyfta upp ämnet på ett naturligt sätt.
Enligt respondenterna har kampanjer som #metoo huvudsakligen medfört positiva
följder. Bland annat verkar elevernas medvetenhet om sina rättigheter och modet att
säga ifrån ökat. #Metoo har även öppnat upp för diskussion och lagt ett obekvämt ämne
på tapeten. Efter kampanjerna finns det även mer material att utgå från, vilket enligt
lärarstuderande kan vara tacksamt för lärare.
En del respondenter poängterade att sexuella trakasserier fortsättningsvis påträffas,
trots #metoo. I samband med distansundervisning förändras undervisning och en del
hinder ökar. De intervjuade påpekade då behovet att upprätthålla en god relation till
eleverna och ändamålsenlig kommunikation. För elever kan det även kännas svårare
att ta kontakt med lärare och material för att behandla och bearbeta sexuella
trakasserier på distans finns ej i så bred utsträckning.

47

5 Diskussion och tolkning
I det här kapitlet diskuteras resultaten och metoderna av forskningen i relation till
andra källor och litteratur. Resultatdiskussionen är uppdelad och presenteras
utgående från avhandlingens forskningsfrågor. Under varje forskningsfråga
framkommer och diskuteras de mest väsentliga resultaten. I metoddiskussionen
kommer forskningsmetoden, genomförande av undersökningen och diskussionen om
analysen presenteras. Avslutningsvis presenteras idéer för fortsatt forskning och
forskningens slutsatser, samt egna reflektioner kring forskningens tema och syfte.

5.1 Resultatdiskussion
Resultaten kommer att presenteras en forskningsfråga i taget och diskuteras i
förhållande till tidigare forskning. Inledningsvis diskuteras hur kampanjerna syns i
lärarstuderandes tankesätt angående sexuella trakasserier. Vidare presenteras hur
lärarstuderande resonerar kring undervisningen av sexuella trakasserier i ett
förebyggande syfte. Avslutningsvis diskuteras vilka följder kampanjer såsom #metoo
haft ur ett samhälleligt perspektiv.

5.1.1 Kampanjernas inverkan på lärarstuderandes tankesätt
En av orsakerna till att så många påverkades av #metoo är eftersom de flesta stött på
sexuella trakasserier i viss mån. Berättelserna var lätta att relatera till eller väckte
känslor hos många som tog del av dem. Enligt lärarstuderande lyfte #metoo och
#dammenbrister upp samtalsämnet sexuella trakasserier till ytan, samt i vilken
utsträckning de i själva verket förekommer. Utöver förekomsten av sexuella
trakasserier på bland annat arbetsplatsen och nätet så lyftes även berättelser från skolan
fram (Heikkilä, 2019).

48

Faktumet att situationen var i behov av en förändring var självklar (Heikkilä, 2019)
och lärarstuderande betonade att behandlingen av sexuella trakasserier inte borde
lämnas efter kampanjerna, utan fortsätta lyftas fram i undervisningen även efter
#metoo. De intervjuade lärarstuderande ansåg att kampanjerna haft en positiv
inverkan, både ur ett samhälleligt och pedagogiskt perspektiv.
Under intervjuerna poängterades att sexuella trakasserier och andra normutmanande
ämnen diskuteras i större utsträckning i jämförelse med tidigare. Detta delvis eftersom
många lärare insett hur viktigt det är att belysa trakasserierna i klassrummet.
Lärarstuderande ser även vikten av att undervisa om sexuella trakasserier och hur
främjandet av jämställdhet är en skyldighet för att uppnå en trygg skolmiljö.
En del respondenter betonade att lärare troligtvis är mer noggranna med att agera då
anklagelser kommer till ytan efter #metoo. Då någon vågar träda fram och berätta att
de blivit utsatta för trakasserier har vi som medmänniskor en skyldighet att reagera
(Isaacs, 2018).
Konkreta följder som respondenterna indikerade att #metoo haft är även barnens
bredare förståelse för sina egna rättigheter. Eleverna vet i dagsläget mer om vad man
får och inte får göra och har modet att säga ifrån och stå på sig.
Efter #metoo finns det mer verktyg tillgängligt för att handskas med sexuella
trakasserier. Som exempel kan bland annat Utbildningsstyrelsens (2018, s. 5)
styrdokument riktad till läroanstalters personal, studerande och vårdnadshavare
nämnas. Ett annat exempel som gavs under intervjuerna var berättelserna ur
#dammenbrister som kan tillämpas i undervisningen. Lärare kan således på ett smidigt
sätt väcka känslor för att öka förståelsen av sexuella trakasserier. Enligt en
lärarstuderande följer berättelserna med oss och sätter igång reflektioner och tankar.
Eftersom läraryrket i en del skolor placerades i strålkastarljuset i samband med #metoo
var det en del lärare som blev tvungna att ifrågasätta sina metoder och sätt att handskas
med elever. Dock ansåg lärarstuderande att detta var en positiv följd då beteendet hos
en del elever kan ha uppfattats som stötande eller obekvämt.

49

5.1.2

Lärarstuderandes

resonemang

kring

skolans

roll

i

förebyggandet av sexuella trakasserier
Såsom lärare också har en skyldighet att diskutera ämnen som mobbning,
särbehandling och jämställdhet ansåg lärarstuderande att det även föreligger en
skyldighet att behandla sexuella trakasserier. Genom att våga prata om sexuella
trakasserier, dess förekomst och hur de kan ta sig uttryck kan eleverna vidga sin
förståelse och vidare utvecklas.
Då sexuella trakasserier tangeras i undervisningen är det väsentligt att utgå från
elevernas egna perspektiv. Enligt lärarstuderande kan sexuella trakasserier lyftas upp
redan i de lägre årskurserna, men då bör ske på elevernas egen nivå. Genom att
konkretisera med exempel som eleverna kan relatera till kan vi uppnå en större
kännedom och kunskap hos eleverna (Olofsson, 2007). Istället för att kritisera eleverna
för de förutfattade meningar och åsikter de har kan lärare uppmärksamma det positiva
beteendet, vilket således uppmuntrar viljan att utvecklas (Olofsson, 2017).
Något som betonades ett flertal gånger under intervjuerna med lärarstuderande var
vikten av att skapa ett klimat där eleverna känner sig säkra. En atmosfär där eleverna
är trygga för att öppna upp och diskutera tabubelagda ämnen (Bäckström, 2011). Då
kan elever, tillsammans med lärare, reda ut problemen utgående från elevernas eget
perspektiv och vidga förståelsen (Eidevald, 2011).
Genom att klarlägga gemensamma trivselregler i klassen kan eleverna få en inblick i
vad som förväntas av dem och vad som är tillåtet. Således kan respekten för
klasskamraterna även öka. Som lärare sätter man då ner foten för vad som tolereras i
klassrummet och vilket beteende som är oacceptabelt. Då kan orättvist beteende och
diskriminering som upprätthåller de existerande strukturerna i samhället även
förebyggas (Isaacs, 2018). Att lyfta upp elevernas rättigheter och skyldigheter var
något som lärarstuderande även belyste.

50

Genom att diskutera könsroller och förutfattade åsikter om vad som är manligt och
kvinnligt kan jämställdhet främjas i skolan. De existerande könsnormerna
upprätthåller den strukturen och maktfördelningen som finns mellan könen i samhället
(Grosser & Tyler, 2020). Utbildningsstyrelsen (2018) lyfter fram att elever i skolan
bör utveckla egna värderingar vad gäller jämställdhet, könssensitivitet och könsroller,
något som även lärarstuderande betonade. Då vi belyser undervisningen av könsroller
med exempel från elevernas egen vardag kan vi konkretisera könsfördelningen. Vidare
gav lärarstuderande som exempel att vi kan arbeta med föreställningar och saker borde
vara då vi tar kön i beaktande.
Enligt lärarstuderande har lärare en skyldighet att behandla sexuella trakasserier, på
samma sätt som exempelvis mobbning och jämställdhet. Jämställdhet är inte något
endast ena parten vinner eller förlorar på, utan gynnas för samtliga. Jämställdhet
främjar nämligen allas lika rättigheter och skyldigheter oberoende av kön (Jalmert,
2007). Trots att vi i Finland och de andra nordiska länderna uppnått jämställdhet vad
gäller de formella rättigheterna förekommer fortsättningsvis en ojämställdhet inom
bland annat arbetsmarknaden och familjen (Linnanmäki, 2011). Under intervjuerna
betonades det att sexuella trakasserier är viktigt att förebygga kontinuerligt eftersom
det kan följa med ut i arbetslivet i framtiden.
Könsnormer är nära anknutet till sexuella trakasserier eftersom de upprätthåller de
mönster som syns i samhället. De kvinnor som väljer att arbeta inom mansdominerade
branscher, med yrken som är stereotypiskt manliga, löper en större risk för att bli
utsatta för sexuella trakasserier. Personlighetsdrag och beteenden som inte faller inom
det typiskt feminina är något som ses ner på ur ett samhälleligt perspektiv. (Chawla,
Gabriel, O’Leary Kelly & Rosen, 2020.)
Under intervjuerna betonade lärarstuderande att indelning enligt kön oftast inte är
något att föredra, inte heller då det kommer till undervisningen av sexuella trakasserier.
Genom att dela in eleverna i varierande konstellationer och inte endast enligt kön så
främjas samarbetet och jämställdheten inom gruppen (Loo, 2019). Vidare antydde
lärarstuderande att det endast är lärorikt för eleverna att höra samtligas åsikter samt
reflektioner, och genom blandade grupper inte går miste om en del av kunskapen.

51

Genom en blandad gruppfördelning får allas röster höras och maktfördelningen kan
balanseras ut (Olofsson, 2007).
Lärarstuderande var medvetna om att det inte alltid går att veta med säkerhet om någon
elev utsatts för sexuella trakasserier. Trots att sexuella trakasserier förekommer är det
inte ovanligt att det kommer fram först i ett senare skede (von Sikorski & Saumer,
2021). För att främja ett tryggt klimat för eleverna är det således även viktigt att arbeta
med trakasserier i förebyggande syfte. Då det kan vara ett känsloladdat ämne är det
väsentligt att inte trampa någon på tårna och ta allas känslor i beaktande. Istället för
att anklaga elever för att de säger fel är det viktigt att belysa med exempel och således
öka förståelsen. Således blir tröskeln även lägre för att eleverna ska kunna känna att
de kan öppna upp. Lärarstuderande poängterade att det som lärare är viktigt att lyssna
på eleverna, tro dem och hålla sitt ord.
I förebyggande syfte påpekade lärarstuderande att undervisningen av sexuella
trakasserier företrädesvis skulle integreras i lektionerna. Trakasserier är inte något som
borde behandlas lättsinnigt vid enstaka tillfällen utan något som upprepas flera gånger
om. Jämställdhet bör ej behandlas endast en gång, utan förekomma kontinuerligt i
undervisningen (Åkerholm, 2011). Respondenterna betonade att temat kan integreras
i flera andra skolämnen och således tas upp på ett naturligt sätt.
Läraren kan fungera som en förebild och då hen vågar prata om ämnen som är
tabubelagda ökar möjligheten för att eleverna gör detsamma. Diskussionerna
förutsätter en god relation mellan lärare och elev. För att underlätta processen kan det
även vara tacksamt att upprätthålla ett samarbete mellan hem och skola. Utöver det
kan det underlätta att ha möjlighet att vända sig till andra på skolan, såsom skolkurator
eller skolpsykolog. Utbildningsstyrelsens undersökning från år 2017 påvisar att
hjälpen behövs men inte alltid finns där för eleverna. Eftersom det klargjordes att elva
procent av flickorna i årskurs 8 och 9 skulle varit i behov av hjälp av en vuxen gällande
sexuellt kränkande kommentarer, men inte erbjudits hjälpen (Utbildningsstyrelsen,
2018).
Konkreta teman som respondenterna lyfte fram att sexuella trakasserier kan behandlas
i samband med var till exempel kroppsberöring, sociala medier, barnkonventionen och
52

barns rättigheter. Då skulle eleverna få möjlighet att reflektera och senare upprepa
stoffet tillsammans. En utmaning som lärare i dagsläget behöver tampas med i
klassrummet är baksidan av digitaliseringen. I samband med användningen av digitala
verktyg, påstod respondenterna, att eleverna mer obekymrat kommer i kontakt med
olämpligt innehåll. I majoriteten av fallen förekommer sexuella trakasserier antingen
på ett offentligt ställe eller på nätet (Utbildningsstyrelsen, 2018, s. 6–7). Således kan
det vara svårare för vuxna att vara medvetna om vad barn kommer i kontakt med på
nätet, och således hindra oönskade bemötanden, kommentarer eller bilder. Av den
orsaken ansåg en del lärarstuderande att trakasserier på nätet bör behandlas och tas upp
i klassen i förebyggande syfte.
Konkreta metoder som lärarstuderande lyfte fram var bland annat övningar som
framhäver respekt för varandra. Genom att diskutera rätten till den egna kroppen och
gränser vad gäller tillåtelse att röra någon annans kropp kan förståelsen av sexuella
trakasserier konkretiseras. Vidare är det väsentligt att som lärare betona möjligheten
att säga nej och den respekten vi bör ha om någon säger ifrån. Som exempel nämnde
en lärarstuderande att ett skämt från någons sida kan upplevas som roligt, medan någon
annan upplever skämtet som stötande. Istället för att kritisera och rycka på axlar inför
hen som upplevt skämtet som obekvämt bör vi respektera individens åsikt, och
säkerställa att det inte sker pånytt. Genom en ömsesidig respekt kan lärare skapa en
ökad förståelse och respekt mellan eleverna. Alla gör vi misstag och fastän vi alltid
inte förstår den andras perspektiv bör vi respektera deras berättigade åsikt och lära sig
av sina misstag. Då vi reagerar, står upp för de utsatta och tillrättavisar maktutövningen
kan diskrimineringen även avta (Isaacs, 2018).
Om en elev utsatts för sexuella trakasserier är det viktigt som lärare att ta itu med
problemet och inte förminska trakasserierna. Om ett offer vågat berätta om
trakasserierna bör läraren inte ifrågasätta offret (von Sikorski & Saumer, 2021). Då vi
tror på anklagelserna och tillförser hjälp till offret kan strukturerna småningom om
förändras (Isaacs, 2018). I situationer där det berättats om sexuella trakasseriers
förekomst är det inte ovanligt att offret själv lidit mer av konsekvenserna än förövaren
(von Sikorski & Saumer, 2021). Av den orsaken är det viktigt att klargöra att det aldrig
är offrets eget fel att det har hänt, utan placera skulden där den hör hemma - hos
förövaren.
53

Vidare ansåg lärarstuderande att det är av stor vikt att det finns tydliga åtgärder för
dylika situationer och någon form av plan om sexuella trakasserier skulle förekomma.
Då kan eleverna även skapa förståelse för att det lönar sig att berätta åt läraren eller en
annan vuxen - och att de faktiskt tillförs hjälp. Eftersom 30% av flickorna i årskurs 8
och 9 upplevt sexuellt kränkande kommentarer (Utbildningsstyrelsen, 2018) är det
väsentligt att finna åtgärder.
Då lärare kan hänvisa till konkreta åtgärder för problem, såsom sexuella trakasserier,
kan orättvisa och trakasserier förebyggas i skolan. Enligt de lärarstuderande som
deltog i undersökningen är det viktigt att åtgärda de problem som uppstår i klassen och
inte undvika konfrontationer. Genom att se eleverna och tro dem då eventuella
anklagelser kommer upp till ytan kan tröskeln till att öppna upp sänkas för eleverna.
Då elever ej bekantar sig med sexuella trakasserier i skolan kan det vara desto svårare
att kontakta en vuxen vid förekomsten. Om lärare undviker att undervisa om
förekomsten kan det för eleverna kännas obekvämt att diskutera sexuella trakasserier.
För att öka medvetenhet och få elever att öppna upp är det viktigt att som lärare föregå
med gått exempel och våga diskutera obekväma samtalsämnen (Olofsson, 2007).

5.1.3 Kampanjernas följd i samhället
De lärarstuderande som intervjuades betonade att sexuella trakasserier innefattar mer
än endast fysiskt våld. Sexuella trakasserier innefattar allt icke-önskvärt beteende
oberoende om det är verbalt, icke-verbalt eller fysiskt (Utbildningsstyrelsen, 2018).
De kan ta sig uttryck i form av kommentarer, bilder, meddelanden, hot eller så gott
som vad som helst då det uppfattas som sexuellt kränkande.
Samtliga respondenter betonade att kampanjen #metoo har format och förändrat
mångas tankesätt. Förståelsen av sexuella trakasserier och vad det egentligen innefattar
har förändrats. En del respondenter betonade att sexuella trakasserier tidigare kan ha
uppfattats som fysiskt våld medan vi nuförtiden är medvetna om att det även innefattar
annat kränkande beteende som kan ta sig uttryck även psykiskt och digitalt. Efter

54

kampanjerna har det även generellt sett lett till ökad diskussion om sexuella
trakasserier. I samband med #metoo har strukturella normer ifrågasatts allt mer. Istället
för att fokusera på kön och stereotypiskt manliga eller kvinnliga drag har fokus flyttats
till att se människor som enskilda individer.
Vidare har kampanjerna möjliggjort och öppnat upp för diskussionen om sexuella
trakasserier. Respondenterna betonade att sexuella trakasserier fortsättningsvis är ett
känsloladdat samtalsämne, men nuförtiden är ämnet inte lika obekvämt att prata om.

5.2 Metoddiskussion
Då det var dags att kontakta respondenterna ansåg jag det vara lämpligt att kontakta
lärarstuderande som var i slutskedet av sina studier. Av den orsaken var jag i kontakt
med studerande vid Åbo Akademi som jag var medveten om att påbörjat sina
magisterstudier. Valet av respondenter fungerade i min mening bra eftersom
magisterstuderande hade en bred inblick i hur undervisningen kan se ut i skolor. Jag
anser att det gav dem en fördel och förståelse för hur undervisningen av sexuella
trakasserier kan ta sig i uttryck i praktiken.
Den kvalitativa undersökningen gav en djup insikt i hur lärarstuderandes tankesätt kan
se ut i förhållande till sexuella trakasserier samt undervisningen i skolan. Genom den
kvalitativa ansatsen kunde resultatet avspegla personliga inblickar och erfarenheter
(Kvale & Brinkmann, 2010).
Då planeringen av intervjufrågorna avslutats kontaktades respondenterna med
väsentlig information inför intervjuerna. Då informerades de om praktisk information,
såsom hur materialet skulle användas och vem som skulle ha tillgång till det.
Innan intervjun bifogade jag respondenterna Bilaga 1 som innehöll berättelser ur
#Dammenbrister. Syftet var att låta respondenterna bekanta sig med berättelserna och
således få en inblick i vad intervjun skulle fokusera på. På det sättet bildades en egen
uppfattning med berättelserna som underlag och lärarstuderande påverkades inte av

55

förutfattade åsikter från min sida. I efterhand ser jag detta som ett bra val och en fördel
i diskussionen. Med berättelserna som grund kunde jag utgå från dem vid diskussionen
och få en inblick i lärarstuderandes resonemang vid förekomsten av sexuella
trakasserier i skolsammanhang.
Intervjuerna ägde rum via verktyget Zoom. Via Zoom kunde både video och ljud på
ett smidigt sätt bandas in och lyssnas på igen i efterhand. Eftersom intervjuerna
inträffade under covid-19 pandemin ansåg jag att det var ett lämpligt sätt att genomföra
intervjuerna på, utan hälsorisk. Respondenterna var informerade om processen,
medvetna om inspelningen och hur den skulle användas.
Under intervjuernas gång använde jag mig av Bilaga 2. som underlag, vidare ställde
jag andrafrågor som respons till respondenternas svar. Inledningsvis genomförde jag
en pilotintervju med en av respondenterna, där jag hade möjlighet att fylla på med
andra möjliga frågeställningar. Eftersom pilotintervjun gav bra resultat och lämpliga
svar behövdes inte desto flera frågor tillämpas och jag kunde även använda mig av
pilotintervjun i forskningen.
Intervjuerna fungerade som en dialog mellan de intervjuade och intervjuaren. Klimatet
var avslappnat och öppnade upp för respondenternas egna åsikter samt gav möjlighet
till att reflektera och uttrycka sig fritt. Intervjun var generellt sett ganska fri uttryckt
och följde delvis manuskriptet medan andrafrågor som lämpade sig den specifika
intervjun togs upp. Genom att välja ett tema där forskaren innehar kunskap i
intervjuämnet resulterar det i att forskaren har lättare att förutspå vad respondenterna
kommer att säga och vilka sorts andrafrågor som kan tillämpas (Kvale & Brinkmann,
2010). Genom att ha förberett intervjufrågorna grundligt, förutspå andrafrågor till följd
av respondenternas svar och utfört pilotintervjun anser jag att rollen som intervjuare
underlättades. Trots att intervjuerna var avslappnade utgick jag, som intervjuare, från
respondenternas perspektiv och vände inte intervjuerna i föredragen vinkel, utan lät
respondenterna uttrycka sin åsikt fritt. Det resulterade i att jag fick väldigt mycket
material att arbeta med, då en del tolkade frågor på olika sätt. Jag ser det dock som en
fördel då frågorna således inte var så slutna att de endast gav samma svar av varenda
respondent och jag kunde få svar som jag inte nödvändigtvis förväntat mig. Således
styrdes heller inte intervjun in på ett visst spår och det avslappnade klimatet
56

möjliggjorde att respondenterna öppnade upp och berättade om personliga åsikter
(Kvale & Brinkmann, 2010).
Efter intervjuerna transkriberades respondenternas svar och intervjuerna i sin helhet.
Därefter kunde jag välja ut kommentarer i form av citat som lämpade sig för
kategorierna. Kategorierna formades utgående från forskningsfrågorna och
forskningens övergripande syfte.

5.3 Förslag på fortsatt forskning
Forskningens fokus låg på lärarstuderande och deras syn på kampanjer såsom #metoo
och den finlandssvenska motsvarigheten #dammenbrister. Inom temat finns det inte så
mycket tidigare forskning. Förslag på fortsatt forskning ur ett pedagogiskt perspektiv
skulle vara att undersöka elevernas synvinkel på #metoo. Vidare kunde man forska i
lärares syn på kampanjerna och hur #metoo haft en inverkan på deras undervisning.
Utöver pedagogiska forskningsmöjligheter skulle det även vara möjligt att undersöka
hur #metoo influerat andra delar eller yrken. Eventuellt andra yrken där det kommit
anklagelser från, som generellt sett är inom mansdominerade branscher.

5.4 Avhandlingens bidrag med blick på framtiden
Trots att det gått över fyra år sedan #metoo tog världen med storm är sexuella
trakasserier fortsättningsvis ett aktuellt tema. Sexuella trakasserier i skolmiljön känns
fortsättningsvis tabubelagt och något som undviks att prata om. Då man ser det ur det
perspektivet att elever i årskurs 1 endast är sex eller sju år gamla kan man ha förståelse
för att temat skulle kännas som obekvämt eller invecklat att prata om och föra
diskussioner med barn om.
Syftet med avhandlingen var att undersöka hur lärarstuderande uppfattar
undervisningen av sexuella trakasserier. Vidare strävade jag till att skaffa upplysning

57

om lärarstuderandes generella syn på kampanjer såsom #metoo och #dammenbrister
och huruvida undervisningen av sexuella trakasserier i kampanjernas efterverkan anses
vara mer eller mindre utmanande. Eftersom få insett i hur stor utsträckning sexuella
trakasserier förekom innan #metoo kan sexuella trakasserier, och undervisningen av
det, anses vara mer aktuell i efterhand.
Det är oundvikligt att elever inte skulle utsättas för olämpligt innehåll med den tillgång
vi har till sociala medier och plattformar i samhället idag. Och oberoende om vi
diskuterar det eller inte, så förekommer sexuella trakasserier. För att försäkra en trygg
miljö och ett klimat där eleverna känner sig trygga anser jag som framtida lärare att
det är avsevärt att diskutera normkritiska ämnen med eleverna. Som lärare bör du sätta
elevernas trygghet och välmående framom din egen bekvämlighet. Således även ta upp
ämnen som kan få dig att känna dig obekväm och inte heller sopa problem under
mattan. För barnens och allas trygghet är det väsentligt att reagera, behandla och
förebygga orättvist bemötande.
I grund och botten är undervisningen av sexuella trakasserier en inställningsfråga, och
som lärare kan man fråga sig om det är värt mödan att behandla det med eleverna.
Oberoende om vi behandlar det eller väljer att vända blicken och låtsas som att det inte
existerar - så kommer det dock fortfarande att förekomma.

58

Litteraturförteckning
Alvehus, J. (2013). Skriva uppsats med kvalitativ metod: En handbok.
Stockholm: Liber.
Bell, J. & Nilsson, B. (2006). Introduktion till forskningsmetodik. Lund:
Studentlitteratur
Bäckström, J. (2011). Den osynliga normativiteten - en jämställdsstudie. I
Bäck, V., Gullberg, T., Linnanmäki, K., Lithén, M., Loo, A-S. & Porko-Udd,
M. (Red.), Genus i skola och utbildning (s. 33–42). Vasa: Åbo Akademi.
Eidevald, C. (2011). “Anna bråkar!” - att göra jämställdhet i förskolan.
Stockholm: Liber Ab.
Emtö, J. (2018). Dammen brister: ♯metoo. Helsingfors: Förlaget.
Gustavsson, M. (2011). Homo eller hora - normkritiskt förändringsarbete för
ökad jämställdhet i finlandssvenska skolor. I Bäck, V., Gullberg, T.,
Linnanmäki, K., Lithén, M., Loo, A-S. & Porko-Udd, M. (Red.), Genus i skola
och utbildning Vasa: Åbo Akademi. (s. 13–20).
Hartman, J. (2004). Vetenskapligt tänkande: Från kunskapsteori till
metodteori. Lund: Studentlitteratur AB.
Heikkilä, M. (2015). Lärande och jämställdhet i förskola och skola.
Stockholm: Liber AB.
Heikkilä, M. (2019). Skolutveckling och jämställdhet. Stockholm: Natur &
Kultur.

59

Hästbacka, Solvin & Eriksson. (2011). Genus och dyslexi. I Bäck, V., Gullberg,
T., Linnanmäki, K., Lithén, M., Loo, A-S. & Porko-Udd, M. (Red.), Genus i
skola och utbildning Vasa: Åbo Akademi. (s. 52–62).
Höglund, T. (2007). Genus, etnicitet och rättigheter - Om skapandet av
identitet i ett mångkulturellt samhälle. I Franck, O. (Red.), Genusperspektiv i
skolan - om kön, kärlek och makt (s. 89–106). Lund: Studentlitteratur.
Jalmert, L. (2007). Utbildning, kön och makt.

I Franck, O. (Red.),

Genusperspektiv i skolan - om kön, kärlek och makt (s. 107–121). Lund:
Studentlitteratur.
Kvale, S. & Brinkmann, S. (2010). Den kvalitativa forskningsintervjun. Lund:
Studentlitteratur.
Laukkanen, A., Miettinen, S., Elonheimo, A., Ojala, H. & Saresma, T. (2018).
Feministisen pedagogiikan ABC: Opas ohjaajille ja opettajille. Tampere:
Vastapaino.
Linnanmäki, K. (2011). Genusperspektiv på specialpedagogik. I Bäck, V.,
Gullberg, T., Linnanmäki, K., Lithén, M., Loo, A-S. & Porko-Udd, M. (Red.),
Genus i skola och utbildning (s. 43–51). Vasa: Åbo Akademi.
Loo, A-S. (2011). Reflektioner kring jämställdhet från klass- och
speciallärarstuderandes fältpraktik. I Bäck, V., Gullberg, T., Linnanmäki, K.,
Lithén, M., Loo, A-S. & Porko-Udd, M. (Red.), Genus i skola och utbildning
(s. 28–32). Vasa: Åbo Akademi.
Olofsson, B. (2007). Modiga prinsessor & ömsinta killar. Stockholm:
Lärarförbundets förlag.
Scott, C. (2004). Berättelsens teori och praktik - narrativ forskning i ett
hermeneutiskt perspektiv. Lund: Studentlitteratur.

60

Weiner, G. & Berge, B-M. (2001). Kön och kunskap. Lund: Studentlitteratur.
Westlund, I. (2015). Hermeneutik. I Fejes, A. & Thornberg, R. (Red.) Handbok
i kvalitativ analys. Liber: Stockholm.
Åkerholm, K. (2011). Duktiga flickor och machopojkar - genus och normer i
två bilderböcker. I Bäck, V., Gullberg, T., Linnanmäki, K., Lithén, M., Loo,
A-S. & Porko-Udd, M. (Red.), Genus i skola och utbildning (s. 63–68). Vasa:
Åbo Akademi.
Ödman, P-J. (2007). Tolkning, förståelse, vetande - Hermeneutik i teori och
praktik. Norstedts akademiska förlag: Finland.

Elektroniska källor
Agathis, N. T., Payne, C. & Raphael, J. L. (2018). A "#MeToo Movement" for
Children: Increasing Awareness of Sexual Violence Against Children.
Pediatrics, 142(2), . doi:10.1542/peds.2018-0634.
Chawla, N., Gabriel, A. S., O’Leary Kelly, A. & Rosen, C. C. (2021). From
#MeToo to #TimesUp: Identifying Next Steps in Sexual Harassment Research
in the Organizational Sciences. Journal of management, 47(3), 551-566.
https://doi.org/10.1177/0149206320980518.
Grosser, K. & Tyler, M. (2021). Sexual Harassment, Sexual Violence and
CSR: Radical Feminist Theory and a Human Rights Perspective. Journal of
business ethics. https://doi.org/10.1007/s10551-020-04724-w .
Isaacs, D. (2018). Sexual harassment. Journal of paediatrics and child health,
54(4), 341-342. https://doi.org/10.1111/jpc.13877.
Palmer, J. E., Fissel, E. R., Hoxmeier, J & Williams, E. (2021). MeToo for
Whom? Sexual Assault Disclosures Before and After #MeToo. American

61

Journal

of

Criminal

Justice

46,

no.

1

(2021):

68-106.

https://dx.doi.org/10.1007/s12103-020-09588-4.
Skolverket.

(2017).

Läroplan för grundskolan, förskoleklassen

och

fritidshemmet 2011 (Reviderad 2018).
von Sikorski, C. & Saumer, M. (2021). Sexual Harassment in Politics. News
about Victims' Delayed Sexual Harassment Accusations and Effects on Victim
Blaming: A Mediation Model. Mass communication & society, 24(2), 259–
287. https://doi.org/10.1080/15205436.2020.1769136.

62

Bilagor
Bilaga 1. Berättelser ur #dammenbrister

Berättelser ur #dammenbrister
BERÄTTELSE 1. “Jag är elva eller tolv år gammal. En av de första i min klass att få bröst och
plötsligt måste jag vänja mig vid att ha alla pojkarnas ögon på mig. De tafsar på alla flickor
i klassen. Hela tiden. De visar porr för oss på rasterna. Vi berättar för vår lärare, en manlig
medelålders man. Han är väldigt obekväm med konfrontationer och han rycker liksom på
axlarna åt det. Gör ingenting.”
BERÄTTELSE 2. “Jag och min kompis gick i 5/6an i lågstadiet, den tiden då en förväntades
vara fadder åt en av de yngre eleverna som började. Under rasten skulle vi vara ute och
gå en runda för att få motion. Upprepande gånger så var det en kille från 1an som tacklade
ner mig och min kompis på gruset och började torrjucka på oss. Vi stretade emot, men
eftersom han var så stor så kom vi inte loss. Vi fick skrapmärken på kroppen och var rädda
för att vara ute på skolgården då han var där. Jag minns att vi gick till en lärare och
berättade om vad som händer ute på rasterna. Då sa de att vi måste föregå med gott
omdöme och komma ihåg att han bara går i ettan.
Jag minns även från andra elever att de berättade om att de blev slagna mellan benen av
de yngre eleverna och att lärarna bara slog iväg det som lek. “
BERÄTTELSE 3. “Under högstadiet minns jag att killarna i skolan helt ohämmat tog på oss…
på brösten, på rumpan. Vi alla skrattade åt det, ville ju inte vara ”jobbiga” och riskera
utfrysning. Det hände så gott som dagligen i säkert ett år. Inget samtycke, ingen respekt
för våra kroppar. Vi skulle minsann vara tacksamma över att de ville ta på oss.”

Bilaga 2. Intervjuguide

Diskussion om texten ur #dammenbrister.

63

-

Vad tyckte du, spontant, om texterna som du nyss läste? Tankar kring ålder,
formulering och faktumet att incidenten hänt under skoltid? Vad la du
speciellt märke till?

-

Tycker du att det var konstigt att flickorna inte omedelbart berättade om det
de varit med om? Varför inte? Agerade flickorna i texten på rätt sätt i din
mening?

-

Skulle du kalla det flickan var med om för sexuella trakasserier? Varför/Varför
inte?

-

Hur skulle du själv definiera sexuella trakasserier?

-

Vad har du för syn på undervisningen om sexuella trakasserier?

-

Vet du själv hur sexuella trakasserier behandlas i skolan? Vilka skyldigheter
har man som lärare att behandla temat?
-

-

Hur skulle du som lärare behandla sexuella trakasserier i klassrummet?
-

-

anser du att det behandlas tillräckligt? vilka egna erfarenheter har du?

hur i en situation där det förekommer? ex. klassrummet

Trygghet är något som betonas ett flertal gånger i bl.a. läroplanen. Hur kan
lärare och personal säkerställa att eleverna känner sig trygga i skolmiljön?

-

Anser du att flickorna i berättelserna levde i en trygg skolmiljö?

Vilka uttryck har kampanjer såsom metoo tagit i undervisningen? På vilka sätt kan
vi se ett “före” och ett “efter”?
-

Vad är din personliga åsikt om kampanjer såsom metoo och dammenbrister?

-

Tror du att kampanjerna influerat eller förändrat hur vi som lärare bemöter
ämnet med elever?

-

Utbildningsstyrelsen gav efter metoo ut ett dokument om jämställdhet, är du
bekant med det från förut?

-

Tror du lärare har lättare eller svårare att bemöta temat med barn efter
metoo? På vilket sätt?

-

Hur tror du att du kommer tangera problematiken kring sexuella trakasserier
med barn? (ex. “temadag”, infotillfälle eller integrerat i undervisningen)

64

Varför? Kommer du nämna kampanjer såsom metoo eller dammenbrister,
varför/varför inte?
-

finns inte ett specifikt ämne, hur få in det? hur säkerställa att lärarna
tar upp det?

-

Av vilka orsaker kan det vara jobbigt att prata om sexuella trakasserier med
elever i skolan?

-

Hur uppfattar lärarstuderanden att sexuella trakasserier och rätten till den egna
kroppen behandlas i skolan?
-

Hur kan man på ett naturligt sätt få in undervisning kring sexuella trakasserier
och rätten till sin egen kropp i skolan?

-

(Hur skulle du själv bemöta problematiken?)

-

Anser du att du har en annorlunda syn på sexuella trakasserier efter
uppståndelsen kring #metoo och #dammenbrister?

-

Hur påverkades eller influerades du av kampanjer såsom #metoo?

-

Hur tror du att undervisningen ser ut? Hur skulle du vilja att den förändras?

-

Känns det tanken på undervisningen om rätten till den egna kroppen/sexuella
trakasserier, med barn, jobbig? Varför/Varför inte?

Victim-blaming/ Skuldbelägga offret och i det här fallet barnen
-

I texterna som du nyss tagit del av har flickorna en tendens att beskylla sig
själv och t.o.m. skämts över hur de själv agerat i situationen. Hur kan man som
lärare skuldbelägga rätt person och få barnen att inse att det inte varit
självförvållat?
-

Hur kan vi som lärare få flickor och pojkar att inse var problemet ligger
och att något som kan anses vara ett skämt, inte tolkas lika av alla
parter?

-

Bör man enligt dig skilja på undervisningen kön emellan, eller ha
gemensamma tillfällen?

-

I flera av berättelserna har individerna som utsatts för sexuella trakasserier
inte berättat åt någon vuxen eller ens förstått att det som hänt var fel förrän
65

år efter det hänt. Hur kan man som lärare skapa en miljö där det 1) är tydligt
att detta inte är tillåtet och 2) om det skulle ske är viktigt att man kan berätta
åt en vuxen?
-

Hur kan vi undervisa barn att förstå när man bör säga ifrån eller att man har
rätt till sin egen kropp?

-

Om en elev kommit till dig med problem kring sexuella trakasserier, eller
liknande situation/er som i texterna ovan, hur skulle du ta itu med problemet?
-

..om problemet skedde i skolan? (ex. klasskamrater, lärare)

-

..om problemet skedde under barnets fritid? (ex. familjebekanta,
familjemedlem, bekanta)

-

Tror du att barn vet hur de borde agera i situationerna?

-

I den första berättelsen verkade läraren som eleverna berättade till
obekväm, vilket gör det jobbigt för eleverna att berätta. Hur kan man
ändra faktumet att sexuella trakasserier är ett obekvämt
samtalsämne?

-

Känns det som att du har de verktyg som krävs för att ta tag i ett sådant
problem? Har utbildningen gett dig tillvägagångssätt?

-

Tror du att diskussion om sexuella trakasserier kan ändra situationen i skolan?

-

Hur tror du att diskussion om temat kan förändra uppfattningen barn har om
sexuella trakasserier?

-

Anser du att situationen ser annorlunda ut nu efter metoo?

-

I en av berättelserna var pojken som trakasserade elever betydligt yngre än
offren, är det en orsak att inte ta problemen på allvar?
-

tas eleverna på större allvar efter metoo? Har vi mer förståelse för
sexuella trakasserier och diskriminering?

-

-

Vilka negativa följder tror du metoo har haft i samhället? Eller i skolan?

fortfarande ett problem i mars 2021 i samband med Sarah Everards
försvinnande, då kvinnor delar med sig problemet att kunna gå hem utan att
vara rädda. Demonstrationer för orättvisa. Everard lämnade sin kompis
66

lägenhet och var påväg hem men en vecka senare hittades hennes kropp efter
att hon blivit kidnappad och mördad.
-

Demonstrationer trots läget i världen tyder på att det fortfarande väcker
reaktioner från samhället och kvinnor världen runt

-

i dagsläget; i mitten av en pandemi, hur undervisa om sexuella trakasserier på
distans?

67

