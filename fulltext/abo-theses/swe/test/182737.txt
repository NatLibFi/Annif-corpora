Dramapedagogik som medel för att utveckla barns sociala
kompetens
Lärares uppfattningar och erfarenheter inom småbarnspedagogik

Emma Vikström

Magisteravhandling i pedagogik
Fakulteten för pedagogik och
välfärdsstudier
Åbo Akademi
Vasa, 2021

2

Abstrakt
Författare

Årtal

Vikström, Emma

2021

Arbetets titel

Dramapedagogik som medel för att utveckla barns sociala kompetens – lärares uppfattningar
och erfarenheter inom småbarnspedagogik
Opublicerad avhandling för magisterexamen i pedagogik

Vasa: Utbildningslinjen för lärare inom småbarnspedagogik
Fakulteten för pedagogik och välfärdsstudier, Åbo Akademi

Sidantal (tot.)

(90)

Referat

En av daghemmets viktigaste uppgifter är att stödja utvecklingen av barns sociala och
emotionella färdigheter. Barn behöver social kompetens för att klara av att fungera i olika
gruppkonstellationer och för att kunna skapa och upprätthålla vänskapsrelationer. Barn lär
sig och utvecklas i samspelssituationer och genom att observera och imitera andra.
Dramapedagogik gynnar barns lärande, det utvecklar barns sociala och emotionella
färdigheter på ett mångsidigt sätt och kan användas som ett medel i undervisningen för att
främja utvecklingen av social kompetens.
Syftet med föreliggande studie är att undersöka lärares uppfattningar och erfarenheter av
dramapedagogik som medel för att utveckla barns sociala kompetens. Följande
forskningsfrågor har använts som grund för studien:
1. Vilka uppfattningar och erfarenheter av dramapedagogik har lärare inom
småbarnspedagogik?
2. Vilka uppfattningar och erfarenheter har lärare av att använda dramapedagogik som medel
för att utveckla barns sociala kompetens?
Studien har en kvalitativ inriktning med en fenomenografisk forskningsansats. Det
empiriska materialet omfattar nio intervjuer med lärare inom småbarnspedagogik
verksamma inom sex kommuner i svenska Österbotten. Lärarna arbetar på olika daghem i
grupper med barn i tre- till sexårsåldern. Datamaterialet har analyserats och bearbetats i fem
steg med hjälp av fenomenografisk analysmetod och beskrivningskategorisering.
De huvudsakliga resultaten visar på en variation av uppfattningar och erfarenheter av både
drama som uttrycksform och dramapedagogik som medel för att utveckla barns sociala
kompetens. Dramapedagogik uppfattas som ett fungerande medel för att utveckla sociala
och emotionella färdigheter. Vidare pekar resultaten på att några av lärarna så gott som
dagligen använder sig spontant av dramatiska uttryck. Olika former av drama används även
under samlingen och integrerat i musik- och rörelsestunder. Planerade regelbundna
dramastunder och dramaaktiviteter med tydliga mål förekommer däremot sällan inom den
pedagogiska verksamheten. Lärarna eftersträvar mer fortbildning kring hur dramapedagogik
kan användas på ett mer målinriktat sätt.
Sökord

Dramapedagogik, drama, social kompetens, sociala färdigheter, emotionella färdigheter,
småbarnspedagogik

3

Innehåll
Abstrakt .................................................................................................................................. 2
1. Inledning ............................................................................................................................... 5
1.1. Syfte och forskningsfrågor .............................................................................................. 6
1.2. Centrala begrepp .............................................................................................................. 7
1.3. Avhandlingens uppbyggnad ............................................................................................ 7
2. Teoretisk bakgrund .............................................................................................................. 8
2.1. Sociokulturellt perspektiv på barns lärande och utveckling ............................................ 8
2.2. Pragmatismen ................................................................................................................ 10
2.3. Dramapedagogik ............................................................................................................ 11
2.3.1. Dramapedagogikens betydelse för barns lärande ................................................... 12
2.3.2. Drama som mål eller medel i undervisningen ........................................................ 14
2.3.3. Drama och teater ..................................................................................................... 15
2.3.4. Drama och lek ......................................................................................................... 15
2.3.5. Dramatisk lek .......................................................................................................... 16
2.3.6. Rollspel och improvisation ..................................................................................... 18
2.3.7. Drama och kommunikation..................................................................................... 19
2.3.8. Fantasi och föreställningsförmåga .......................................................................... 20
2.3.9. Lärarens roll inom dramapedagogik ....................................................................... 21
3. Social kompetens ................................................................................................................ 23
3.1. Definition av begreppet ................................................................................................. 23
3.2. Social kompetens hos barn ............................................................................................ 24
3.3. Sociala kompetensens delområden ................................................................................ 24
3.3.1. Sociala färdigheter .................................................................................................. 25
3.3.2. Emotionella färdigheter .......................................................................................... 27
4. Metod ................................................................................................................................... 30
4.1. Syfte och forskningsfrågor ............................................................................................ 30
4.2. Fenomenografi som forskningsansats ........................................................................... 30
4.3. Intervju som datainsamlingsmetod ................................................................................ 32
4.3.1. Pilotintervju............................................................................................................. 33
4.3.2. Informanter ............................................................................................................. 34
4.4. Studiens genomförande ................................................................................................. 34
4.5. Databearbetning och analys ........................................................................................... 35
4.6. Tillförlitlighet, trovärdighet och etiska överväganden .................................................. 37
5. Resultat ................................................................................................................................ 39

4

5.1. Vilka uppfattningar och erfarenheter av dramapedagogik har lärare inom
småbarnspedagogik? ............................................................................................................. 39
5.1.1. Tema A. Lärarnas uppfattningar och erfarenheter av dramapedagogik ................. 39
5.1.2. Tema B. Lärarnas uppfattningar och erfarenheter av dramapedagogik som
undervisningsinnehåll ....................................................................................................... 46
5.1.3. Tema C. Lärarnas uppfattningar och erfarenheter av barnens förhållningssätt till
drama................................................................................................................................. 57
5.2. Vilka uppfattningar och erfarenheter har lärare av att använda dramapedagogik som
medel för att utveckla barns sociala kompetens? ................................................................. 62
6. Diskussion ........................................................................................................................... 72
6.1. Metoddiskussion ............................................................................................................ 72
6.2. Lärarnas uppfattningar och erfarenheter av dramapedagogik ....................................... 74
6.2.1. Uppfattningar och erfarenheter av dramapedagogik ............................................... 74
6.2.2. Uppfattningar och erfarenheter av dramapedagogik som undervisningsinnehåll ... 76
6.2.3. Uppfattningar och erfarenheter av barnens förhållningssätt till drama .................. 78
6.3. Lärarnas uppfattningar och erfarenheter av att använda dramapedagogik som medel i
undervisningen för att utveckla barns sociala kompetens .................................................... 80
6.4. Avslutning ..................................................................................................................... 83
Referenser ............................................................................................................................. 85

Tabeller
Tabell 1 .................................................................................................................................... 40
Tabell 2 .................................................................................................................................... 47
Tabell 3 .................................................................................................................................... 58
Tabell 4 .................................................................................................................................... 63

Bilagor
Bilaga 1: Intervjuguide

5

1. Inledning
”Jag hör och glömmer. Jag ser och kommer ihåg. Jag gör och förstår.”
-Kinesiskt ordspråk-

En av daghemmets nyckeluppgifter är att främja utvecklingen av barnens sociala kompetens.
Barn som deltar i småbarnspedagogik kommer under hela dagen i kontakt med andra barn och
vuxna. Barn behöver utveckla sociala och emotionella färdigheter för att kunna ta kontakt med
andra barn, för att kommunicera och samspela, för att skaffa vänner och för att fungera i olika
gruppkonstellationer (Löwenborg & Palm, 2019).
Barn utvecklas, lär sig, och tillägnar sig kunskap i sociala sammanhang tillsammans
med andra genom att öva, observera och imitera (Brown, 2017; Marjamäki, Kosonen, Törrönen
& Hannukkala, 2015; Säljö, 2011b). Drama är en väg till barns kunskap, utveckling och lärande
(Brown, 2017; Heggstad, 2014; Joronen & Häkämies, 2010) och det är en social arbetsform
som bygger på barns lek (Heggstad, 2014; Hägglund & Fredin, 2011). Tidigare forskning
(Goldstein & Lerner, 2018; Karaolis, 2020; Remziye, Çolak Feride & Betul, 2019) visar på att
drama är en stödjande metod för utvecklingen av barns sociala och emotionella färdigheter. För
att utveckling ska ske behöver läraren arbeta med drama på ett målmedvetet sätt (Hendy &
Toon, 2001).
Idén till denna studie kommer från min egen erfarenhet av dramapedagogik. Jag har
alltid varit intresserad av drama och jag njuter av att dramatisera tillsammans med barn. Jag
gläds över att se hur lustfyllt och naturligt de uttrycker sig. Under mina år som lärare inom
småbarnspedagogik har jag prövat mig fram till hur jag kan använda mig av drama som ett
pedagogiskt medel i undervisningen. Jag har reflekterat över hur det påverkar barngruppen och
hur det stöder barnens sociala förmågor och färdigheter.
Därför är det av intresse att i min studie undersöka hur andra lärare inom
småbarnspedagogik uppfattar dramapedagogik som medel för att utveckla barns sociala
kompetens. En annan orsak till val av forskningsområde är att tidigare forskning, som berör
fenomenet drama och dramapedagogik, har tenderat att fokusera på något annat, som till
exempel drama i skolan, processdrama, lärare-i-roll, dramaterapi och teater.
I Grunderna för planen för småbarnspedagogik 2018 lyfts de kroppsliga
uttrycksformerna drama, teater och dans fram som en del av verksamheten för att främja barns

6

lärande, sociala färdigheter och positiva självbild samt för att utveckla leken
(Utbildningsstyrelsen, 2018). I kvalitetsutvärderingen från det Nationella centret för
utbildningsutvärdering (NCU) framgår det att de estetiska uttryckssätten inte längre
förekommer dagligen inom den småbarnspedagogiska verksamheten. Det rapporteras att drama
och teater erbjuds en gång per månad eller mer sällan (Repo, Paananen, Eskelinen, Mattila,
Lerkkanen, Gammelgård, Ulvinen, Marjanen, Kivistö & Hjelt, 2020). En orsak till de estetiska
uttryckssättens frånvaro kan vara att utbildningen för lärare inom småbarnspedagogik har
minskat på antal studiepoäng inom de mångsidiga uttryckssätten, hävdar Pakanen (2020).
Enligt Heggstad (2014) har lärares syn på drama en betydelse för vilken status
uttrycksformen får inom verksamheten och hur den uppfattas av barnen. Genom att observera
barns dramatiska lek förstår man betydelsen av dramapedagogik inom småbarnspedagogiken,
betonar Brown (2017). Med tanke på dramats frånvaro inom småbarnspedagogiken är det även
av intresse att i min studie undersöka lärares uppfattningar och erfarenheter av dramapedagogik.

1.1. Syfte och forskningsfrågor
Syftet med denna studie är att undersöka lärares uppfattningar och erfarenheter av
dramapedagogik som medel för att utveckla barns sociala kompetens. Med utgångspunkt i
syftet har följande två forskningsfrågor formulerats:
1.

Vilka

uppfattningar

och

erfarenheter

av

dramapedagogik

har

lärare

inom

småbarnspedagogik?
2. Vilka uppfattningar och erfarenheter har lärare av att använda dramapedagogik som medel
för att utveckla barns sociala kompetens?
Dramapedagogik kan användas på många olika sätt inom undervisningen och den kan ha många
olika lärandesyften. Dramapedagogisk verksamhet ser också olika ut beroende på vilken
åldersgrupp läraren undervisar i (Heggstad, 2014). Drama gynnar barns lärande och utveckling
men barn i åldrarna tre till fem är som mest mottagliga för att lära med hjälp av drama (Brown,
2017). I tre- till femårsåldern börjar barnet utveckla färdigheter (kommunikation,
föreställningsförmåga) som behövs i drama. Barnet börjar även engagera sig i sociodramatisk
lek (imitera, samspela, rollek), vilket gör hen moget för olika former av drama (Brown, 2017).
För att avgränsa studien har jag valt att undersöka hur lärare använder sig av dramapedagogik

7

som medel i undervisningen för att utveckla social kompetens hos barn i åldrarna tre till fem
år.

1.2. Centrala begrepp
Begreppet dramapedagogik utgår i denna studie från lärarens sätt att arbeta med drama som
pedagogiskt medel i undervisningen (Rasmusson & Erberth, 2016). När jag skriver om lärare
menar jag lärare inom småbarnspedagogik. Begreppet uppfattning betyder i denna text
människans grundläggande förståelse av något och begreppet att uppfatta innebär att skapa
mening (Uljens, 1989). Begreppet erfarenhet står för lärares kunskap om och färdighet i eller
observation av dramapedagogik. Både drama och social kompetens är breda begrepp som kan
tolkas olika och få olika innebörd beroende på vem som definierar begreppen. En definition av
drama framgår i avhandlingens andra kapitel och begreppet social kompetens förtydligas i
avhandlingens tredje kapitel.

1.3. Avhandlingens uppbyggnad
Avhandlingen omfattar sex kapitel. Inledningsvis beskrivs bakgrund till val av
forskningsområde och avhandlingens syfte och forskningsfrågor. Kapitel två behandlar
studiens teoretiska utgångspunkt som är det sociokulturella perspektivet och pragmatism.
Vidare beskrivs begreppet dramapedagogik och tidigare forskning samt områden som anknyter
till begreppet. I det tredje kapitlet behandlas social kompetens och delområden som sociala och
emotionella färdigheter. I kapitel fyra ingår studiens metodologiska val, forskningsansats,
genomförande och det empiriska materialets analys och bearbetning. Kapitlet avslutas med en
presentation av studiens kvalitetskriterier. I det femte kapitlet presenteras undersökningens
resultat och svaret på forskningsfrågorna redovisas. Kapitel sex inleds med en metoddiskussion.
Vidare följer en diskussion om resultaten som diskuteras i relation till teorier och tidigare
forskning. Avslutningsvis presenteras slutsatser och förslag till fortsatt forskning lyfts fram.

8

2. Teoretisk bakgrund
I detta kapitel presenteras avhandlingens teoretiska bakgrund och dramapedagogik samt
tidigare forskning kring dramapedagogikens betydelse för barns lärande. Detta åtföljs av en
presentation av drama som mål och medel i undervisningen. Därtill tydliggörs skillnaden
mellan drama och teater samt drama och lek. Rollspel och improvisation lyfts fram för att
synliggöra olika former av drama. Vidare presenteras betydelsen av kommunikation, fantasi
och föreställningsförmåga i arbetet med drama.

Slutligen lyfts lärarens roll inom

dramapedagogik fram.
Den teoretiska utgångspunkten för denna studie är det sociokulturella perspektivet och
inslag från pragmatism. Det sociokulturella perspektivet och pragmatismen är två olika
teoretiska traditioner som påminner om varandra, eftersom en gemensam nämnare för dessa är
att lärande sker i kommunikativa och sociala kontexter (Säljö, 2011b). Impulser från dessa
teoretiska inriktningar syns tydligt inom dramapedagogik. Drama är en social arbetsform som
handlar om aktivt medskapande och social utveckling, där kroppen och språket är redskap som
används för att dela erfarenheter och nå nya kunskaper (Heggstad, 2014; Holmgren-Lind, 2011;
Rasmusson & Erberth, 2016).

2.1. Sociokulturellt perspektiv på barns lärande och utveckling
Det är enligt Säljö (2011a) lärarens syn på hur barnen tar till sig kunskap och hur de utvecklar
kompetens som är utgångspunkten i hur den pedagogiska undervisningen bedrivs och
organiseras. Sæbø (2011) betonar i sin tur att lärarens pedagogiska kompetens, samspelet med
barnen och sättet undervisningen genomförs på är faktorer som påverkar lärandet. Lärande och
utveckling ses i ett sociokulturellt perspektiv som ett naturligt tillstånd, eftersom människan i
varje situation har möjlighet att lära sig av sina erfarenheter och i samspelssituationer ta till sig
ny kunskap och utvecklas (Säljö, 2011b; Säljö, 2014).
Människans utveckling är ur ett sociokulturellt perspektiv styrd av både biologiska och
kulturella faktorer, hävdar Säljö (2011a). Barnets biologiska utveckling börjar vid födseln när
hen lär sig att fixera blicken och småningom kontrollera kroppen. Denna utveckling är styrd av
biologiska processer, vilket betyder att utvecklingsfasen i stora drag ser likadan ut för alla barn
oberoende av geografiskt läge eller kulturell bakgrund. Det som skiljer människans utveckling
från andra varelser är språkutvecklingen och de sociokulturella faktorer som utvecklingen

9

påverkas av. När barnet börjar använda språket som sin främsta kommunikationskanal blir de
kulturella faktorerna viktigare för utvecklingen än de biologiska. (Säljö, 2011a).
Enligt Phillips och Soltis (2014) är språket av stor betydelse för kommunikation och
lärande. Det är med hjälp av språket som människan kan dela erfarenheter och kunskaper med
sina medmänniskor (Säljö, 2014). Säljö (2011b) betonar att barnet lär sig sitt första språk i
samspel med andra. Språket, som inom den sociokulturella inriktningen kan kallas för ett
medierande redskap, används dels för att tänka och handla, dels för att kommunicera och
förmedla kunskaper samt dela erfarenheter med andra. De medierande redskapen kan vara
fysiska (hammare, penna, telefon) eller psykologiska (alfabet, siffror, symboler) tillägger Säljö
(2011a).
Språket är en viktig beståndsdel i dramapedagogik, betonar Holmgren-Lind (2011). Hon
beskriver drama som en samtalande kreativ process som skapar fiktion och fiktiva rum. I arbetet
med drama får barnen ta del av dramats språkliga, rumsliga och kroppsliga beståndsdelar. Det
finns olika dramapedagogiska verktyg eller redskap, både praktiska (estetiska) och
intellektuella, som pedagogen kan använda sig av i arbetet med drama. Det dramapedagogiska
arbetet skapas genom en samverkan mellan dessa redskap och kreativt arbete med form och
innehåll. De viktigaste redskapen anses vara det agerande berättande (språket) och det fiktiva
rummet. Med hjälp av lyssnandet och berättandet kan läraren tillsammans med barnen skapa
fiktiva rum, figurer och händelser att uttrycka sig i. Läraren förmedlar genom sin verbala
kommunikation språkliga stöd för barnens berättande, till exempel genom att ställa frågor eller
genom att återberätta det som barnen har sagt.
Den sociokulturella inriktningens perspektiv på människans utveckling skiljer sig enligt
Säljö (2011a) åt från andra traditioner, eftersom den inte utgår från en mognadsteori, vilket
innebär att utvecklingen kommer inifrån och styrs huvudsakligen av biologiska processer. Ur
detta perspektiv ska undervisningen anpassas till barnets utvecklingsnivå, eftersom barnet inte
är kognitivt moget att lära sig ett mer avancerat stoff. Vad och hur läraren än gör kommer barnet
inte att kunna tillgodogöra sig kunskap från en mer avancerad utvecklingsnivå, tillägger Säljö
(2011a).
Till skillnad från mognadsteorin ser man ur ett sociokulturellt perspektiv lärarens
handlingar som ytterst viktiga för barnets utveckling. Det är genom social samvaro som barnet
skaffar erfarenheter och lär sig olika sätt att tänka om och handla i samhället. Barnet är aktivt
och söker hela tiden sätt att erövra och förstå sin omvärld. Hen använder sig av sina tidigare
erfarenheter och kunskaper för att lära sig nya färdigheter på egen hand. Det är dock främst
genom social interaktion och med stöd från andra som barnet utvecklas och lär sig. (Vygotsky,

10

1978). Phillips och Soltis (2014) framhåller att barnets väg till kunskap och lärande sker genom
att iaktta och imitera andra människor i vardagliga situationer. Barnet utvecklas till en
sociokulturell individ som blir delaktig i de sätt att tänka, handla och kommunicera som finns
inom samhället (Säljö, 2011a).
Inom den sociokulturella inriktningen är Vygotskij den mest betydande forskaren
(Säljö, 2011a). Tanken om att barnet eller människan är i ständig utveckling är utgångspunkten
för begreppet ”zone of proximal development” eller den närmaste utvecklingszonen (Vygotsky,
1978). Begreppet utvecklingszon handlar enligt Vygotskij (1978) om vad barnet klarar av på
egen hand och vad hen kan göra med stöd från andra. Denna idé innebär att barnet har
begränsade förmågor att använda sig av för att klara av att lösa problem på egen hand. När
barnet däremot får assistans av andra mer kompetenta individer uppvisar hen mer avancerade
kunskaper och förmågor för att lösa problemet. När barnet har uppnått en viss kompetens och
är nära att klara av mer krävande uppgifter på egen hand, behöver hen handledning och stöd för
att komma vidare i utvecklingen.
Enligt Vygotskij (1978) har läraren en central roll i att stödja och handleda barnen till
lärande och utveckling. Detta stämmer överens med lärarens roll i arbetet med drama. Därför
är den närmaste utvecklingszonen en viktig teoretisk utgångspunkt för dramapedagogik,
eftersom barnet har behov av socialt och pedagogiskt stöd för att nå sitt nästa utvecklingssteg
(Loizou, Michaelides & Georgiou, 2019).
Lärandet är enligt Vygotskij (2001) socialt till sin karaktär. Därför är pedagogiska
institutioner (skola, daghem) viktiga miljöer för kognitiv och social utveckling, samt miljöer
där barnet kommer i kontakt med sådana kunskapsområden som inte förekommer i en
hemmiljö. Det är i dessa miljöer som barnet hamnar i utvecklingszoner med kunskaper som går
utöver hens egna erfarenheter. Lärarens roll som medierande resurs blir därför central för att
hjälpa barnet, eftersom det är i samspelet mellan läraren och barnet som barnet kan koppla den
egna erfarenheten till mer abstrakt kunskap. (Säljö, 2014). Vygotskijs tankar om att människan
i varje samspelssituation har möjlighet att ta till sig kunskap är även av betydelse för allt
dramaarbete (Heggstad, 2014; Järleby, 2005).

2.2. Pragmatismen
Inom pragmatismen är John Dewey den mest framträdande pedagogen (Säljö, 2011b). Dewey
har ett socialt perspektiv på lärande och ser skolan som en gemenskap där barns lärande gynnas
av grupparbeten och temaverksamhet (Phillips & Soltis, 2014; Sundgren, 2011; Säljö, 2011b).

11

Enligt pragmatismens tradition ska barnen fostras till demokratiska människor som i skolan lär
sig de kunskaper, färdigheter och sociala regler som behövs för att fungera i samhället. Barnet
lär sig och utvecklas i samspel med omvärlden och sina medmänniskor (Dewey, 1966). Enligt
Dewey (1966) bör undervisningen vara mer konkret än abstrakt. Den bör utformas enligt
laborativa metoder och aktiva förhållningssätt, eftersom barnet är aktiv i sin egen utveckling
och har en vilja att undersöka och uttrycka sig konstnärligt.
Några viktiga centrala punkter för modern dramapedagogik härstammar från Deweys
pedagogiska tankar om individens aktiva handlingar i sociala sammanhang (Heggstad, 2014;
Järleby, 2005). Dewey anser att teori och praktik går hand i hand och att barnens lust och
intresse är vägen till kunskapssökande (Järleby, 2005). Små barn inhämtar ny kunskap och nya
färdigheter med hela kroppen och alla sinnen när de utforskar sin omvärld, hävdar Hägglund
och Fredin (2011), som vidare betonar att de skapande ämnena ger barnen en större frihet än de
teoretiska. Det finns inget rätt eller fel. Barnen har friheten att aktivt utforska världen. Drama
är en social arbetsform som bygger på interaktion och samspel (Sæbø & Flugstad, 1992).
Deltagarna intar aktiva förhållningssätt när de genom fiktiva roller och situationer utforskar
händelser och relationer mellan människor (Heggstad, 2014).

2.3. Dramapedagogik
Hos människan finns grundläggande behov som består av att uttrycka känslor och erfarenheter
(Olofsson, 2003), samt behov av att leka, härma och identifiera sig med andra (Heggstad, 2014).
Med detta i åtanke känns det ganska naturligt att betydelsen av dramatisk verksamhet och lek i
undervisningen kan härledas tillbaka till filosoferna Platon och Aristoteles, som anser att
lärande sker bäst under lustfyllda former och att denna kunskap sätter sig djupare än den som
lärs ut under plåga och tvång (Hägglund & Fredin, 2011).
Drama har sina rötter i leken, teatern och pedagogiken (Sæbø & Flugstad, 1992). Drama
som eget ämnet har genom tiderna alltid bestått av delar av det pedagogiska och didaktiska
tänkandet, vilket har lett till begreppet dramapedagogik (Sæbø, 2011). Dramapedagogiken
föddes i början av 1900-talet i skärningspunkten mellan reformpedagogiken och barnteatern
(Bolton, 2008).
Dramapedagogik är både en konstnärlig (den dramatiska uttrycksformen) och en
pedagogisk (inhämta kunskaper och utvecklas som individ) metod inom undervisningen, som
kan beskrivas som nutidens sätt att använda sig av drama i undervisningen (Heggstad, 2014;

12

Rasmusson & Erberth, 2016). Dramapedagogik gör undervisningen mer lekfull och kreativ och
kan användas för att nå lärandemål (Loizou m.fl., 2019). Ordet drama härstammar från
grekiskan och betyder ”att handling” eller ”att göra” (Heggstad, 2014; Hägglund & Fredin,
2011; Rasmusson & Erberth, 2016). Inom dramapedagogik är det just ”handlingen” som är det
centrala, framhåller Rasmusson och Erberth (2016). Deltagarna gör saker tillsammans och
dramatiserar handlingar med hjälp av fiktion, roller och rollspel, samtidigt som de utvecklar en
djupare förståelse för sig själva och varandra (Heggstad, 2014).
Drama är precis som teater, musik, bild och dans en estetisk uttrycksform (Rasmusson
& Erberth, 2016). De estetiska ämnena har alltid förknippats med barns lärande, men det saknas
dock ofta tydliga mål och medel för att barnen ska utveckla sina förmågor inom dessa ämnen
(Pramling Samuelsson, Asplund Carlsson, Olsson, Pramling & Wallerstedt, 2015). Tidigare
utvärdering av småbarnspedagogikens kvalitet visar att de estetiska uttryckssätten inte längre
förekommer dagligen inom den småbarnspedagogiska verksamheten. Enligt utvärderingen
uppger två tredjedelar av deltagarna att drama och teater erbjuds en gång per månad eller mer
sällan (Repo, m.fl., 2020). Enligt Brown (2017) och Pakanen (2020) behöver lärare ha ett starkt
kunnande om olika kreativa uttryckssätt för att förstå betydelsen av dessa och för att kunna
använda dem som pedagogiskt medel i undervisningen.

2.3.1. Dramapedagogikens betydelse för barns lärande
Enligt Brown (2017) gynnar drama alla aspekter av barns lärande och utveckling, medan
Joronen och Häkämies (2010) beskriver drama som en väg till barns lärande, som vidare
betonar att det finns en stor potential för lärande i arbetet med drama. Detta handlar enligt
Heggstad (2014) om att hela barnets inlärningsregister (det emotionella, det sociala, det
kognitiva, det fysiska och det estetiska) aktiveras när barnet dramatiserar och därför är det för
barnet ett sätt att lära.
I drama används språket, rösten, känsla, kroppen, sinnesförnimmelser, tankeförmågan
och kontakt. Barnet tränar upp sin förmåga att röra sig, att känna och att tänka. (Järleby, 2005).
I arbetet med drama kan olika metoder såsom lekar, kommunikationsövningar, improvisationer
och rollspel användas för att utveckla barns fantasi, kreativitet, deras uttrycksförmåga och
förmågan att kommunicera och samarbeta (Rasmusson & Erberth, 2016).
Även Heikkinen (2004) samt Hendy och Toon (2001) betonar dramapedagogikens
betydelse för barnets utveckling och lärande. De framhåller att drama tillåter barnet att berätta

13

sina egna berättelser, att lära sig om sina egna livserfarenheter, samt att ta del av nya upplevelser
och lära sig mer om sin omvärld och personerna i den. Lärande och drama fungerar på tre sätt
det vill säga barnet kan lära om drama, med drama och genom drama för att slutligen med
lärarens hjälp analysera det hen lärt sig (Heikkinen, 2004).
Drama är en social arbetsform där alla typer av dramaaktiviteter genomförs i grupp
(Hägglund & Fredin, 2011), vilket ställer krav på barnen att använda sig av och utveckla de
sociala färdigheterna för att kunna delta (Hendy & Toon, 2001). Laino (2010) beskriver
dramapedagogik som en arbetsmetod som på ett mångsidigt sätt utvecklar barns sociala och
emotionella färdigheter. Drama väcker deras tankar och hjälper dem att förstå sina egna och
andras känslor. Drama är källan till barnets livsfärdigheter, självkännedom, sociala färdigheter,
det utvecklar deras samspels- och problemlösningsförmågor och lär dem att arbeta i olika
gruppkonstellationer (Heikkinen, 2004; Laino, 2010).
Dramaövningar kan på långsikt göra de blyga barnen modigare och ha en lugnande
effekt på de energiska barnen (Hägglund & Fredin, 2011). I en stökig barngrupp är det desto
viktigare att använda sig av dramapedagogik för att lära barnen samarbeta och utveckla deras
socioemotionella färdigheter (Hendy & Toon, 2001). Enligt Rasmusson och Erberth (2016) har
barn som under hela verksamhetsåret deltagit i planerad dramapedagogisk verksamhet lättare
att ta emot nya barn och möta problem som kan uppstå i gruppen, eftersom de fått lära sig
samarbete och att umgås som grupp, samt att vara toleranta mot varandra.
Remziye, Çolak Feride och Betul (2019) har forskat kring vilken effekt dramaaktiviteter
har på femåringars sociala färdigheter. En barngrupp deltog under en åtta veckors period i tre
ledda dramaaktiviteter per vecka. Efter testperioden utvärderades barnens sociala färdigheter
mot en kontrollgrupp, det vill säga en grupp barn från samma daghem som under denna period
följt sitt vanliga veckoschema utan drama. I utvärderingen bedömdes alla barns individuella
initiativförmåga, vänskapsförmåga, akademiska färdigheter och förmågan att känna igen
känslor samt förmågan att kontrollera sina egna känslor. Man använde sig av en poängskala
från ett till fem.
Efter fyra veckor gjordes ett ”eftertest” där enbart barnen från undersökningsgruppen
utvärderades. Resultatet från eftertestet visade på att det fanns en signifikant poängskillnad i
för- och eftertestet av de båda gruppernas sociala färdigheter. Remziye m.fl. (2019) fann i sitt
resultat att dramaaktiviteterna hade bidragit till en utveckling av sociala färdigheter hos barnen
i undersökningsgruppen. Resultaten stämmer överens med tidigare forskning (Hendy & Toon,
2001) kring hur drama kan utveckla barns sociala och emotionella färdigheter, samt deras
attityder och kunskap som behövs för att klara av framtida utmaningar.

14

2.3.2. Drama som mål eller medel i undervisningen
Drama och övrig skapande verksamhet (bild, slöjd, musik, poesi, dans) kan i
undervisningssammanhang användas som både ett mål och ett medel (Järleby, 2005; Pramling
Samuelsson m.fl., 2015). Gemensamt för dessa två beskrivningar av hur dramapedagogik kan
användas är dock att deltagarna med hjälp av drama lär sig att uttrycka sig och kommunicera
och integrera i grupp, lär sig samarbeta och genom rolltagande utvecklar en djupare förståelse
om sig själva och de andra gruppmedlemmarna (Rasmusson & Erberth, 2016).
Att använda drama som mål i undervisningen handlar om att deltagarna utvecklar sin
estetiska- och dramatiska uttrycksförmåga. Läraren och eleverna använder sig av dramatiska
uttryck och teatrala verktyg för att nå målet. Denna metod används främst med skolelever som
undervisas i konstämnet drama. Lärarens roll och kunnande inom ämnet är av stor betydelse
när drama används som ett mål. (Heggstad, 2014).
När drama användas som ett medel i undervisningen, vilket är en vanligare metod i
pedagogisk verksamhet för barn i åldrarna tre till fem (Brown, 2017), är syftet till exempel att
stärka barnens språkutveckling, utveckla deras matematiska kompetens eller utveckla deras
färdigheter och förmågor inom det sociala och personliga området (Holmgren-Lind, 2011;
Pramling Samuelsson m.fl., 2015). Dramapedagogik kan även användas som ett medel
integrerat i undervisningen för att barn och skolelever ska utveckla kunskap i det ämne som
drama integreras i (Rasmusson & Erberth, 2016). Inlärningsformen har en del likheter med
processdrama, en dramatradition som härstammar från England (Sæbø, 2011). Processdrama
förutsätter dock att läraren är didaktisk kreativ och har kunskap om drama (Bolton, 2008; Sæbø,
2011).
Vidare kan drama som medel i undervisningen öka barnens förståelse och kunskap för
något tema eller någon händelse (Brown, 2017). Läraren kan ta hjälp av olika former av drama
så som gestaltning, improvisation, rollspel och gruppövningar (Rasmusson & Erberth, 2016).
Barn har lättare för att skapa sig en djupare förståelse om till exempel en händelse när de får
leva sig in i olika situationer och dramatisera den, hävdar Bolton (2008) och Brown (2017).
Speciellt med barn under skolåldern kan drama knytas an till de övriga uttrycksformerna musik,
rörelse, bild och litteratur (Rasmusson & Erberth, 2016). Enligt Rasmusson och Erberth (2016)
är sånglekar en del av dramapedagogik. Sånglekar innehåller ofta både sång, rörelse och
kroppskontakt och ger utrymme för dramatisering och passar därför bra in i dramasammanhang.

15

2.3.3. Drama och teater
Drama är inte samma sak som teater trots att dramapedagogikens improvisationsövningar och
rollspel påminner väldigt mycket om det som förknippas med teater (Hägglund & Fredin,
2011). Heggstad (2014) beskriver drama som en process och teater som en slutprodukt. Järleby
(2005) lyfter fram att drama handlar om att göra, medan teater associeras med att uppträda
framför publik. Heikkinen (2004) hävdar att drama handlar om kommunikationen mellan
deltagarna och deras utveckling och upplevelser. Teater handlar däremot om kommunikationen
mellan skådespelarna och publiken det vill säga publikens upplevelse. Inom teatern kan drama
användas som ett medel för att deltagarna ska lära sig mer om mänskliga relationer och
beteenden (Järleby, 2005).
En tydlig skillnad mellan drama och teater är användningen av utrustning och rekvisita.
Inom teatern är till exempel skådespelarnas kostymer, scenen, pjäsens ljus- och ljudsättning av
stor betydelse för arbetet och publikens upplevelse. Det främsta redskapet inom drama är
däremot deltagarna själva, deras närvaro, engagemang och deras kroppsliga och verbala
uttryck. (Rasmusson & Erberth, 2016). Drama med yngre barn är en bra förberedelse för att
spela teater, menar Hägglund och Fredin (2011). Då kan rekvisita i form av musik,
rytminstrument, kläder, färger, ljud- och ljuseffekter inspirera och hjälpa till att upprätthålla
barnens kreativitet och intresse (Rasmusson & Erberth, 2016).

2.3.4. Drama och lek
Lek är barnets sätt att lära sig om livet och förstå världen, framhåller Olofsson (2003). I leken
övar barnet upp sin kreativitet och påhittighet. Leken tillåter barnet öva, pröva, uttrycka och
hantera sina känslor. Leken är av stor betydelse för tankens, känslans och språkets utveckling
samt för den sociala kompetensen. Ingen aktivitet utvecklar social kompetens såsom leken. I
leken måste barnen kompromissa, samspela, turas om, respektera och lyssna på varandra. Social
kompetens är en viktig ingrediens för leken, men också ett resultat av den.
Drama ligger mycket nära lek och är liksom leken ett för barnen naturligt uttryckssätt
(Heggstad, 2014; Pakanen, 2020). I rolleken använder sig barnen naturligt av det dramatiska
språket (Hägglund & Fredin, 2011). Både drama och lek präglas av aktivt engagemang, de är
uttryck för inre föreställningar, upplevelser och erfarenheter. Dessutom handlar båda
fenomenen om spel och fiktion och att göra saker ”som om” (Heggstad, 2014; Sæbø & Flugstad,
1992). Dramapedagogik bygger på barns lek. Trots det finns det en tydlig skillnad mellan dessa

16

fenomen. Dramapedagogik är en tillrättalagd pedagogisk aktivitet med andra syften än leken,
medan leken är en aktivitet som sker på barnens initiativ, som de själva startar upp utan
påverkan av vuxna (Heggstad, 2014).
Inom den pedagogiska verksamheten bör det ena inte utesluta det andra, hävdar
Heggstad (2014). Både drama och lek är stimulerande och utvecklande aktivitetsformer som
kompletterar varandra. Leken kan inspirera läraren till dramaarbete och drama kan inspirera
och berika barnens lek. För att veta vilken typ av dramaaktiviteter som passar barngruppen
behöver läraren ha kunskap om barns lek och observera leken. Tidigare forskning (Loizou m.fl.,
2019) visar att lärarens deltagande i barns lek med hjälp av drama och framförallt
improvisation, utvecklar barnens lekfärdigheter. I leken kan läraren stödja barnet att utveckla
sin roll och berika barnets lekvärld.
Holmgren-Lind (2011) anser att många lärare sätter ett likhetstecken mellan lek och
drama, vilket kan skapa missuppfattningar kring vad dramapedagogik egentligen är för något.
Hon betonar att det inte räcker med att barnen klär ut sig och leker fantasiroller för att läraren
ska kunna kalla det för dramaverksamhet. För att drama ska få en pedagogisk innebörd behöver
läraren ha en idé och ett syfte med dramat och sedan genomföra en ledd och planerad aktivitet.
Upp till en viss ålder har barnen ett stort lekbehov. De är motiverade till att leka och tar
tillfällen i akt för att få leka så mycket som möjligt, hävdar Strömberg (2008). Därför är
dramapedagogik en ypperlig metod att använda sig av tillsammans med barn, eftersom de
förknippar det med lek. I drama kan barn delta på sina egna villkor (Holmgren-Lind, 2011).
Ifall ett eller fler barn inte vill delat kan det enligt Strömberg (2008) handla om osäkerhet eller
otrygghet. De vet helt enkelt inte vad som kommer att hända eller vad som förväntas av dem.
Drama ger barnen positiva upplevelser av att umgås, leka och uttrycka sig i grupp och lär barnen
ge och ta i ett samarbete. För att barnens uttrycksförmåga, kreativitet och samarbetsförmåga
ska blomstra krävs det enligt Rasmusson och Erberth (2016) långsiktig planering och
kontinuitet i arbetet med drama.

2.3.5. Dramatisk lek
Den dramatiska leken anknyter till dramapedagogik och kan beskrivas som ett samlingsnamn
av barnets alla låtsaslekar (rollek, fantasilek, fiktionslek), betonar Heggstad (2014). Bolton
(2008) anser att dramatisk lek är den mest lämpliga aktivitet att använda sig av tillsammans
med yngre barn. Vidare framhåller Heggstad (2014) att barnen engagerar sig i
skådespelsliknande situationer i den dramatiska leken. De tar på sig olika roller och skapar en

17

fiktiv verklighet omkring sig medan de leker. Rollspel sätter stora krav på barns
samarbetsförmåga: de ska kunna föra fram egna idéer och acceptera andras idéer, de ska ta egna
initiativ och få med sig de andra barnen men också låta sig ledas av andra. Genom att observera
denna typ av lek kan läraren lära sig om barnens intressen, deras fantasi och samarbetsförmåga.
Tidigare forskning (Goldstein & Lerner, 2018) har visat att den dramatiska låtsasleken
förbättrar emotionell kontroll hos barn. Goldstein och Lerner (2018) har i sin forskning studerat
betydelsen av dramatisk lek för social och emotionell utveckling hos barn i fyraårsåldern.
Resultatet tyder på att dramatisk lek har en tydlig betydelse för barns förmåga att kontrollera
sina känslor. Forskarna rekommenderar utifrån sin studie att barn regelbundet får ta del av
gruppaktiviteter, vars mål är att lära barnen om känslor. Aktiviteterna leds av en vuxen. I
aktiviteterna får barnen gå in i roller som olika djur eller andra fiktiva figurer eller personer
(som representerar olika sinnesstämningar) för att lära sig känna igen känslor och träna
känslomässig kontroll.
Enligt Heggstad (2014) kan den dramatiska lekens utveckling delas in i tre faser. I den
första fasen är barnet försiktigt och gör likadant som någon annan, samtidigt som denne – barnet
härmar. I den andra fasen börjar barnet imitera och växlar ofta från figur till figur. Barnet gör
saker som hen kommer ihåg dem eller som hen tror att de är. I den tredje fasen börjar barnet
sedan utveckla sin förmåga att föreställa någon annan eller något annat. Barnets
identifikationsförmåga utvecklas och barnet känner ofta ett behov av att klä ut sig eller ändra
sitt utseende för rollens skull. I detta skede börjar även barnets förmåga till samarbete att
utvecklas. Rolleken utvecklas nu till en social lek där barnet får testa och utforska olika
situationer, träna på sociala roller och uppfylla sina behov.
Denna sociala rollek är viktig för barnets utveckling och socialisering, hävdar Heggstad
(2014). I leken blir barnet medveten om betydelsen av sina egna och andras handlingar,
eftersom leken förutsätter att barnet tar någon annans perspektiv och går in i en roll ”som”
någon annan. Det här är viktigt för barnet för att kunna förstå sig på andra och för att lära sig
hur vänskap fungerar. I leken skaffar sig barnet kunskap om världen och sig själv. Barnet måste
lära sig följa lekens regler och utöva självbehärskning. I leken utvecklas barnet socialt, eftersom
det är här barnet får träna samarbete i samspel med andra. Den dramatiska leken är också
kognitivt utvecklande. Den utvecklar begreppsuppfattning, utökar ordförrådet och språket.
Leken ger dessutom barnet möjligheter att bearbeta sina känslor och tränar problemlösning.

18

2.3.6. Rollspel och improvisation
Kärnan inom dramapedagogiken handlar enligt Sæbø och Flugstad (1992) om att man går ut ur
”här och nu” och in i en ”som om” situation. I denna ”som om” situation kan man på ett lekfullt
sätt med hjälp av fantasi och inlevelse spela en roll som någon annan eller befinna sig på en
fiktiv plats. I rollspel kan situationer och händelser från det dagliga livet återskapas, betonar
Hägglund och Fredin (2011). De lyfter även fram att barn bearbetar sådant som de varit med
om i sina rollekar. Det kan handla om ett obehagligt sjukhusbesök eller en rolig resa. I det
spontana lekande blickar även barnen framåt i tiden för att förbereda sig på det som komma
skall. Detta kan ta sig uttryck genom att de leker skola eller mamma, pappa, barn.
Vidare menar Sæbø och Flugstad (1992) att en ökad förståelse för andra människor
utvecklas när barnet prövar olika roller. Genom välplanerade rollspel lär sig barnen även många
nya färdigheter och förhållningssätt (Hendy & Toon, 2001). I dramaundervisning genomförs
oftast improvisationer och rollspel parvis eller i smågrupper, som sedan kan spelas upp för de
andra deltagarna (Hägglund & Fredin, 2011).
Barnet kan spela roller tagna ur fiktiva händelser eller utifrån egna upplevelser, betonar
Järleby (2005). Ett rollspel kan ha olika pedagogiska syften eller målsättningar. Spelet kan ha
ett kunskapsmål, det kan inriktas mot barnets personlighetsutveckling eller träna problem- och
konfliktlösning. Rollspel anses vara en bra metod för att visualisera och tydliggöra konflikter
och situationer som har uppstått i barngruppen, framhåller Hägglund och Fredin (2011).
Metoden hjälper barnen att träna på att tillsammans hitta lösningar på problemen. Sagor är en
bra utgångspunkt för dramatisering, rollspel och improvisationer (Rasmusson & Erberth, 2016).
Med yngre barn kan problem eller konflikter överföras till djurens sagovärld för att
barnen ska kunna distansera sig från problemet utan att peka ut någon kamrat, hävdar
Rasmusson och Erberth (2016). Läraren kan använda sig av olika sagospel och handdockor för
att spela upp konflikter för barnen. Dockspel är en form av drama, betonar Karaolis (2020).
Barn har en tendens att fascineras av dockan och de lyssnar på dockan när den vänder sig mot
dem. Med hjälp av dockan kan läraren på ett inspirerande sätt öppna upp kontakten med barnen.
Rasmusson och Erberth (2016) lyfter även fram en annan metod för konflikt- och
problemlösning. Metoden går ut på att pedagogerna spelar upp rollspel eller improvisationer
som handlar om barnens bråk eller konflikter. Pedagogerna kan göra barnen delaktiga i spelet
genom att avbryta spelet när konflikten uppstått och be barnen komma med olika förslag till
konfliktlösningen.

19

Enligt Hendy och Toon (2001) kommer barn som uppför sig ”stökigt” eller som
uppvisar ett utmanande beteende ofta att fortsätta med detta uppförande eftersom de upplever
att det är något som förväntas av dem. Med hjälp av drama och rollspel kan barnet uttrycka sig
på ett nytt sätt som någon annan utan förutfattade meningar. Förmågan att känna igen och sätta
ord på sina egna känslor gör det lättare att förstå hur någon annan känner, framhåller Strömberg
(2008). Genom rollspel och olika improvisationsövningar kan barnen träna på att känna igen
och uttrycka olika känslor, vilket ökar medvetenheten i gruppen om hur andra kan känna.

2.3.7. Drama och kommunikation
Drama som kroppslig uttrycksform bygger på människans verbala och non-verbala
uttrycksmedel. Kroppsspråket och kommunikationen är således en central komponent inom
dramapedagogik. (Rasmusson & Erberth, 2016). Drama kan enligt Brown (2017) användas för
att förstärka den kommunikativa kompetensen hos barn med försenad språkutveckling. Dessa
barn är ofta mer bekväma med att uttrycka sig non-verbalt. Drama kan fungera som en bro till
det verbala språket och motivera barnen till att uttrycka sig verbalt.
Kroppsspråket är det som människan uttrycker med hjälp av sin kroppsställning,
rörelser, blicken, gester, mimik, tonfall, andning, och beröring, samt kläder och tillbehör,
betonar Rasmusson och Erberth (2016). För barnen är kroppsspråk något naturlig och en
uttrycksform de litar på, eftersom det är den första kommunikationsform som de har kommit i
kontakt med redan som små spädbarn. Därför behöver läraren vara medveten om hur hen
använder sig av sitt kroppsspråk i sin kommunikation för att barnen ska få tydliga modeller att
tolka och ta efter, tillägger Rasmusson och Erberth (2016).
Enligt Holmgren-Lind (2011) skapar sig människan en uppfattning om någon annan
individ eller situation genom att tolka dennes kroppsspråk. I dramaundervisningen kommer
barngruppen att uppleva läraren och tolka hens kropp, röst, placering i rummet, gester och miner
oavsett om det är hens avsikt eller inte. Läraren måste således öva upp sitt kroppsliga språk,
som består av rörelser, röst, ansiktsuttryck och förmedling av känslor för att barnen oberoende
av språklig bakgrund och språkutveckling ska kunna delta i dramaverksamheten på ett jämställt
sätt.
All dramaundervisning äger rum i grupp (Sæbø & Flugstad, 1992). För att gruppen ska
fungera harmoniskt behövs ett gott gruppklimat och en fungerande kommunikation, hävdar
Rasmusson och Erberth (2016). Kommunikationen och ett accepterande och tryggt klimat är av

20

betydelse för gruppens gemenskap och arbete. Det krävs ett levande samspel för att
kommunikationen i gruppen ska fungera. I arbetet med drama kan kommunikationsövningar,
namnlekar, samarbets- och tillitsövningar underlätta gruppens klimat och sociala samspel.
Kontaktövningar kan enligt Rasmusson och Erberth (2016) vara till hjälp för barn som
har svårt med kroppskontakt och som kan bli aggressiva ifall något barn oavsiktligt rör vid dem.
I dessa övningar får barnen vänja sig vid att komma i nära kontakt med varandra på ett avspänt
sätt. Att försiktigt vänja barnen med en naturlig och avslappnad kroppskontakt med kamraterna
är till stor hjälp för gruppklimatet. Genom lekarna och övningarna får barnen träna på att stå
nära eller tätt intill varandra, hålla någon i handen, se varandra i ögonen och röra vid varandra
på ett lugnt och naturligt sätt.
Karaolis (2020) har undersökt hur användningen av dockspel kan öka inkludering av
barn (med och utan behov av särskilt stöd) i daghemmets olika lärandestunder. Studien
fokuserade på utvecklingen av barns sociala och kommunikativa färdigheter. Handdockans
uppgift var att motivera och sporra barnens deltagande i de olika pedagogiska aktiviteterna.
Den hjälpte barnen att föra fram sina idéer och fungerade som ett verktyg för att skapa relationer
mellan barnen och mellan barnen och vuxna. Karaolis (2020) fann att handdockan hjälpte
barnen att bibehålla sitt intresse, den ökade barnens deltagande och hjälpte dem i deras samspel
och kommunikation med både jämnåriga och vuxna.

2.3.8. Fantasi och föreställningsförmåga
Kroppen och rösten är dramapedagogikens uttrycksmedel, men utan fantasi och
föreställningsförmåga blir det omöjligt att identifiera sig med det som framförs, betonar
Heggstad (2014). Fantasin behövs för att tro på fiktionen och på figurerna som finns i den,
tillägger hon. Fantasi hör enligt Vygotskij (1995) ihop med föreställningsförmåga och
inlevelseförmåga och förutsätter förmågan att i tanken kunna omvandla verkligheten eller något
till något annat. Fantasi och föreställningsförmåga finns hos alla människor. Förmågan används
dagligen och går att träna upp och utveckla.
Enligt Rasmusson och Erberth (2016) är barn närmare sin fantasi än till exempel vad
ungdomar och vuxna är. När barnen leker är det mycket tydligt för dem när de ”stiger in” i
fantasivärlden och när de går ur den. De kan dock sakna kunskapen om vad ordet fantasi betyder
och vad det innebär att fantisera. I alla dramaövningar ingår ett skapande moment, det vill säga

21

att med hjälp av fantasin gå in i olika roller och använda kroppen och alla sinnen på ett sätt som
skiljer sig från det vanliga (Hägglund & Fredin, 2011).
Löwenborg (2015) påpekar att somliga barn känner sig tryggare i en mer strukturerad
lek eller aktivitet och kan ha svårt att hänga med i en låtsaslek när de inte vet vad som förväntas.
Dessa barn behöver därför stöd i att låtsas och fantisera. Barn behöver också lära sig hur det går
till att fantisera under en dramastund, hävdar Rasmusson och Erberth (2016). De menar att
läraren kan gå med i barnens rollekar och spontana lekar för att lära sig om deras fantasi.
Inslagen från leken kan överföras till dramaarbete, vilket kan hjälpa barnen att förstå sig på
dramaleken eller övningen.
Vidare lyfter Hägglund och Fredin (2011) fram att det kan finnas barn i gruppen som
ställer sig utanför en dramaaktivitet. Ur ett vuxenperspektiv kan detta tolkas som att barnet inte
deltar. Enligt Hägglund och Fredin (2011) kan barn utan att fysiskt delta vara med i en aktivitet
i tanken och fantasin. För barnet är upplevelsen lika stark som ett fysiskt deltagande. Därför
behöver läraren vara sensitiv med bemötandet och skapa en tillåtande atmosfär.

2.3.9. Lärarens roll inom dramapedagogik
Enligt Heggstad (2014) är det viktigt att läraren i sin planering anpassar innehållet till barnens
ålder och förutsättningar och från tidigare observationer av barns lek. Det ska även kännas
meningsfullt för barnen och engagera dem. Heggstad (2014) nämner några viktiga kriterier för
att bedriva en lyckad dramapedagogisk verksamhet: För det första behöver dialogen mellan
läraren och barnen fungera. Läraren måste komma ihåg att barnen har erfarenheter och behov.
Deras idéer bör användas i arbetet. För det andra måste läraren arbeta med att skapa en trygg
grupp och en trygg atmosfär för att både barn och vuxna ska våga gå in i en fiktiv värld
tillsammans. Tryggheten i gruppen är något som läraren behöver arbeta med kontinuerligt. För
det tredje behöver läraren vara flexibel och lyhörd men också arbeta med sin egen
föreställningsförmåga, fantasi och spontanitet. Slutligen måste läraren tro på att lärande sker
genom aktivt deltagande. Barnen behöver inte hela tiden vara fysiskt aktiva, ett lärande kan
även ske när de genom sitt medverkande känner sig engagerade i arbetet, både känslomässigt
och intellektuellt.
Enligt Rasmusson och Erberth (2016) kan läraren i sitt dramaarbete med yngre barn
(från tre år) börja med att planera kortare dramapass på ca 30 minuter eller så länge barnen
orkar fokusera. Ifall drama är något nytt och ovant för barnen är det bra att börja med

22

grundövningar (till exempel en tafattlek) för att barnen ska våga uttrycka sig, våga släppa loss
sin fantasi och lära sig samspela. Med en okoncentrerad grupp kan grundarbetet ta lång tid och
det är då ännu viktigare att fortsätta med dramaarbetet för att skapa trygghet i barngruppen.
Ett dramapass kan enligt Rasmusson och Erberth (2016) börja med någon rörelselek
som engagerar alla i gruppen. Det kan vara en lek som barnen tycker om och känner igen, vilket
skapar trygghet. I början av dramaarbetet behövs inte så stor variation på övningarna. Läraren
kan tillföra en ny övning varje gång och öka svårighetsgraden successivt. Efter uppvärmningen,
när barnen fått springa av sig lite och bekantat sig med utrymmet, kan en namnlek,
kommunikationsövning eller övning som tränar samspelet passa bra. Syftet med övningen är
att utveckla barnens förmåga att lyssna på varandra och vara uppmärksamma. Under övningen
är det viktigt att alla barn får ta lika mycket plats, vilket stöder gruppdynamiken och stärker
självkänslan. Därefter kan läraren fortsätta med en huvudövning med fokus på rolltagande och
improvisationer. Till sist kan dramastunden avslutas med avslappning eller en lugn
trygghetsövning. Hägglund och Fredin (2011) betonar att målet med avslappningsövningar är
att varva ner och ta det lugnt, bli medveten om sin kroppsuppfattning och att arbeta med
kontrasten mellan stelt och mjukt, spänt och avspänt.
För att uppnå dramats positiva effekter måste läraren kontinuerligt arbetar med
dramapedagogik i förebyggande syfte och göra dramapedagogiken till en naturlig del av
verksamheten (Rasmusson & Erberth, 2016). Vidare påpekar Strömberg (2008) att det är
särskilt viktigt att arbeta med gruppstärkande dramalekar och trygghetsövningar när det
kommer ett eller flera nya barn till gruppen. Genom leken får barnen uppleva varandra på ett
tryggt men intensivt sätt. De blir själva hörda och sedda samtidigt som de blir medvetna om
varandra, de får skratta tillsammans och lära sig kamraternas namn. Detta gruppstärkande
arbete gäller också ifall hela gruppen är ny och barnen behöver lära känna varandra och komma
till ro. Genom att skapa gemenskap i gruppen och fokusera på gruppens välbefinnande genast
från start är det lättare att lösa framtida konflikter och problem som kan uppstå i gruppen.

23

3. Social kompetens
I detta kapitel definieras begreppet social kompetens. Därefter beskrivs utveckling av social
kompetens hos barn och inlärning av sociala förmågor. Därtill presenteras delområden som
anknyts till social kompetens, det vill säga sociala färdigheter (kommunikation, samhörighet,
problemlösning, samspelsfärdigheter) och emotionella färdigheter (känslor, empati,
mentalisering). Betydelsen av gott självförtroende och god självkänslan för lärande lyfts
avslutningsvis fram.

3.1. Definition av begreppet
Social kompetens är ett brett begrepp och kan därför definieras och förstås på lite olika sätt
(Persson, 2003; Vedeler, 2009). Social kompetens kan beskrivas som en samling av färdigheter,
kunskaper och förhållningssätt som gör det möjligt för individen att skapa och upprätthålla
sociala relationer (Ogden, 2003). Vidare är social kompetens en förmåga hos individen för att
hantera olika sociala sammanhang genom att uppföra sig på ett socialt acceptabelt sätt. En
socialt kompetent individ kan bedöma hur hen ska agera i olika situationer med olika individer
(Petersson & Sjödin, 2001).
Vedeler (2009) närmar sig en liknande definition av begreppet. Hon framhåller att social
kompetens är en övergripande form av kompetens bestående av kognitiva, kommunikativa,
känslomässiga och sensomotoriska aspekter av människans utveckling. Social kompetens kan
också framställas som en individuell förmåga, som varierar i olika sammanhang där sociala,
kulturella, köns- och åldersmässiga faktorer påverkar bedömningen av vad som anses vara eller
inte vara social kompetens (Persson, 2003). Människans uppfattning av sin egen sociala
kompetens bygger således på andra personers respons (Ogden, 2003).
Persson (2003) närmar sig begreppet social kompetens ur ett relationsperspektiv. Ur
detta perspektiv omfattar social kompetens individens förmåga att fungera och kommunicera i
grupp och förmåga att ingå relationer med andra. Han lyfter fram att social kompetens handlar
om individens förmåga att hantera relationer mellan, för det första ”sig själv”, det vill säga att
veta vad man känner och kunna bedöma hur känslan ska uttryckas. För det andra individens
förmågan att hantera relationer mellan ”andra” individer, det vill säga att i gruppsammanhang
anpassa sig till och respektera de andra och förhålla sig till deras förväntningar (social

24

samspelsförmåga). För det tredje individens relation till samhället, det vill säga individens
sociala interaktionsförmåga i ett samhälle.

3.2. Social kompetens hos barn
Människans socialiseringsprocess pågår livet ut (Kauppila, 2005). Utvecklingen av social
kompetens är en huvudsaklig del av människans utveckling (Vedeler. 2009). Enligt Vedeler
(2009) inleds utvecklingen av social kompetens och inlärning av social förmåga, bestående av
såväl kognitiva, kommunikativa, känslomässiga och sensomotoriska aspekter redan under
barnets första levnadsår. Spädbarnet föds med förmågan till socialt samspel och social
utveckling och dessa ligger som grund för all annan utveckling och lärande. Den grundläggande
sociala kompetensen utvecklar barnet redan i hemmet i växelverkan med föräldrarna genom
kontakt, bekräftelse, samspel och turtagning (Ogden, 2003; Vedeler, 2009). Barn med socialt
kompetent beteende har lätt för att anpassa sig till nya miljökrav och till andras sätt att vara,
betonar Ogden (2003). De klarar av att ta kontakt med andra barn, de kan kommunicera och
samspela, vilket gör att andra barn kan tyda deras behov. Detta är en positiv bekräftelse för
barnet och leder till att barnet utvecklar en positiv självuppfattning, tillägger Ogden (2003).
Barn påverkas också av den miljö de växer upp i och deras sociala kompetens utvecklas
delvis i växelverkan med uppväxtmiljön (Ogden, 2003). Kompetensen behövs för att barnet ska
kunna handla på ett sätt som ger positiva reaktioner och som leder till att barnet blir accepterat
av personer i omgivningen. Persson (2003) och Vedeler (2009) anser att fenomenet social
kompetens är aktuellt inom fostran av barn i daghemmet och i skolan. Det är i dessa miljöer
som barnen spenderar en stor del av sina liv och det är här de har möjlighet att utveckla
förmågan att relatera till andra och förmågan att fungera i grupper, vilket förbereder dem för
samhället de kommer möta efter sin utbildning. Enligt Petersson och Sjödin (2001) påverkas
barnets sociala kompetensutveckling av hur andra barn och vuxna uppträder mot barnet och
vilket status barnet har i gruppen. Barnets möjligheter till att delta i olika gruppaktiviteter är
avgörande för utvecklingen av social kompetens (Vedeler, 2009).

3.3. Sociala kompetensens delområden
Social kompetens är ett omfattande begrepp som täcker en stor mängd färdigheter, förmågor
och kunskaper. Inom detta övergripande begrepp anknyts delområden så som sociala

25

färdigheter (kommunikation, samhörighet, problemlösning, samspelsfärdigheter), emotionella
färdigheter (känslor, empati, mentalisering) och grunder för färdighetslärande (självförtroende,
självkänsla). (Junttila, 2010; Kauppila, 2005; Löwenborg & Palm, 2019).
Människan är en social varelse som behöver umgås med andra människor för att
utvecklas och må bra (Löwenborg, 2015). Ett barn med bristande sociala och emotionella
färdigheter hamnar lätt utanför gemenskapen, vilket kan komma att påverka barnet negativt
senare i livet (Junttila, 2010). Enligt Löwenborg (2015) är de sociala och emotionella
färdigheterna av betydelse för barns lärande men också för att de ska kunna skapa och behålla
vänskapsrelationer och för att komma med i en lek eller in i gruppen. Färdigheter som barnet
behöver utveckla och lära sig för detta är: att kunna hävda sig på ett positivt sätt, att lyssna på
andra, att förlåta, att uppmuntra, samspelsfärdigheter för att det ska kännas bra för alla, att känna
igen sina egna känslor, att läsa av och tolka andras känslor, att visa omsorg om andra samt att
lösa konflikter som kan uppstå i samspelet.
Vidare framhåller Löwenborg (2015) och Marjamäki m.fl. (2015) att lärandet och
utvecklingen av dessa färdigheter i huvudsak sker i daghemmet i leken och med hjälp av
positiva samspel och handledning av en vuxen. Ogden (2003) betonar att inlärningen av sociala
färdigheter även bygger på att barnet är motiverat och har ett socialt mål. Barnet kan till exempel
vara motiverat att komma med i en lek eller ha som mål att bli vän med någon och då används
färdigheterna för att nå målet.

3.3.1. Sociala färdigheter
Sociala färdigheter beskrivs av Ogden (2003) som den sociala kompetensens kärna. Sociala
färdigheter används dagligen i interaktion och samtal med andra och handlar om förmågan att
kunna styra sitt beteende och skapa samt upprätthålla vänskap (Löwenborg & Palm, 2019).
Utvecklingen av sociala färdigheter börjar i småbarnsåldern och pågår livet ut. Barn lär sig
färdigheterna genom att öva tillsammans med andra barn, samt genom att imitera och observera
vuxna och barn i sin omgivning (Kauppila, 2005; Marjamäki m.fl., 2015). Färdigheterna är
avgörande för att skapa och upprätthålla relationer, för att anpassa sig till gruppsituationer och
för att kunna samspela med andra (Kauppila, 2005).
Kommunikation handlar om samspel och omfattar social kompetens (Löwenborg &
Palm, 2010), eftersom förmågan att närma sig och bemöta en annan människa på ett sådant sätt
där båda får ett meningsfullt kommunikativt utbyte kräver social kompetens (Petersson &

26

Sjödin, 2001). Kommunikationsförmågan är medfödd, men det krävs träning för att behärska
denna förmåga. När barnets kommunikationsfärdigheter stärks utvecklas även hens sociala
kompetens, betonar Petersson och Sjödin (2001). För att barnet ska kunna kommunicera
behöver hen också kunna lyssna och läsa av andra människors signaler och kroppsspråk
(Löwenborg & Palm, 2019).
Petersson och Sjödin (2001) lyfter fram att relationer föds genom kommunikation och
goda relationer barn emellan utvecklas genom att de lär sig lyssna på varandra, lär sig förstår
varandra och lär sig acceptera olika åsikter. Barn skapar sig uppfattningar om andra barn och
vuxna genom deras sätt att kommunicera och dessa uppfattningar styr relationerna. Därför är
det viktigt att lära barn tolka och förstå olika uttryckssätt. Kommunikation är inte bara ord, även
att vara tyst är en slags kommunikation, eftersom handlingen förmedlar ett budskap.
Enligt Löwenborg och Palm (2019) lär barn tillsammans av och med varandra och
speciellt av de barn som de vill likna och känna samhörighet med. Samhörighet är en stark
mänsklig drivkraft och en viktig ingrediens för barns välmående och lärande. Läraren och
pedagogerna behöver arbeta med inkludering och göra alla barn delaktiga i verksamheten och
gemenskapen för att barnen ska känna samhörighet, för att de ska må bra och inte hamna
utanför. Att känna samhörighet innebär att uppleva och dela glädje tillsammans med andra, att
kunna glädjas över någon annans lycka och att dela upplevelser och känslor med andra. Känslan
av samhörighet hör också ihop med att skapa kontakt med någon annan och att hitta vänner.
Problemlösning är en social färdighet och ett hjälpmedel för att lära barn metoder och
problemlösningsfärdigheter för hur de kan lösa konflikter som uppstår i vardagen (Löwenborg
& Palm, 2019). Enligt Löwenborg (2015) är barn impulsstyrda och gör ofta det första som faller
dem in. Barnet kan till exempel hoppa in i en lek som redan har börjat utan att fråga de andra
barnen. Detta beteende kan leda till problemsituationer i relation till andra barn. Därför behöver
barnet till att börja med lära sig att stanna upp och reflektera över situationen och sätta ord på
det för att därefter kunna hitta olika lösningar. När barnet stannar upp för att tänka över sina
olika handlingsalternativ kan hen också skapa sig en uppfattning av hur de andra barnen
kommer att reagera.
Löwenborg (2015) lyfter fram att pedagoger har benägenhet för att alltför snabbt lösa
problemet åt barnen, vilket utesluter dem från själva problemlösningsprocessen. Pedagogen bör
i stället diskutera med barnen och handleda dem med att sätta ord på vad som hände, ställa
frågor om vad de ville, vad de gjorde, vad som orsakade problemet och hjälpa dem att reflektera
över vilka andra strategier som kunde prövas. Detta lär barnen problemlösningstänkande och
problemlösningsfärdigheter och hjälper dem senare i livet att möta olika sociala situationer.

27

Samspelsfärdigheter som att bjuda in andra i leken, i gemenskapen och samvaron är
färdigheter som kommer gynna barnet genom livet (Löwenborg, 2015). Enligt Vedeler (2009)
är socialt samspel en förutsättning för kommunikativa och språkliga färdigheter. Det är genom
samspel i dagliga situationer som barnet utvecklar sitt språk. I dessa situationer lär sig även
barnet om den kultur som finns i samhället hen växer upp i. Leken är en viktig kulturell
samspelssituation. I leken utvecklar barnet förutom språkliga färdigheter även sociala
färdigheter som bland annat att umgås tillsammans med någon, att be om något, att uppmana
och att skapa ett gemensamt intresse kring en händelse, ett föremål eller en aktivitet.
Daghemmet är en viktig plats där barnen utvecklar samarbetskompetens, betonar
Löwenborg (2015). Där får barnen lära sig att det är viktigt att umgås och att ha roligt
tillsammans. I daghemsmiljön har barnen möjlighet att leka med och utföra uppgifter
tillsammans med andra barn i olika åldrar med olika intressen och personlighet. Fungerande
samspel är att turas om, dela med sig, kompromissa och att följa regler och instruktioner.
Samspelen kan tränas via lek och i vuxenstyrda samarbetskonstellationer. (Löwenborg & Palm,
2019; Ogden, 2003).

3.3.2. Emotionella färdigheter
Enligt Löwenborg och Palm (2019) handlar emotionella färdigheter om att förstå, tolka, hantera
och verbalt kommunicera känslor. Känslorna påverkar barnets lärande, relationer och
välmående. Därför är det oerhört viktigt att barn lär sig känna igen känslorna och förstå dem
för att kunna hantera dem. Varje känsla är kopplad till en impuls som hör ihop med en handling,
till exempel rädsla flyr, ilska attackerar och så vidare (Löwenborg, 2015).
Kroppen förmedlar känslorna och därför behöver barn lära sig uppmärksamma olika
kroppsliga signaler för att bättre kunna förstå känslorna som uppstår (Löwenborg & Palm,
2019). Ansiktet är enligt Löwenborg (2015) skapat för att spegla känslor. Att lära barnen förstå
andras känslouttryck genom att läsa av ansiktsuttrycken och tolka vilken känsla de visar är en
bra utgångspunkt. Somliga barn kanske behöver mer stöd med att hantera känslor, andra kanske
behöver hjälp med att uttrycka dem, påpekar Löwenborg och Palm (2019). Läraren behöver
bekräfta hela barnets känsloregister. När barnet får känslan bekräftad och hjälp med att sätta
ord på den kan barnet lättare förstå vad som händer i kroppen och varför hen reagerade som
hen gjorde (Löwenborg & Palm, 2019).

28

Empati handlar i grunden om att förstå andras känslor, att visa omtanke, att ta hänsyn
till andra och att ha respekt för andras synpunkter (Löwenborg, 2015). Empati ligger som grund
för goda vänskapsförhållanden (Ogden, 2003). Empatin kan ses både som en emotionell
färdighet och som en grundläggande social färdighet (Löwenborg, 2015; Löwenborg & Palm,
2019). Färdigheten innefattar dels att kunna känna, det vill säga att emotionellt leva sig in i
andras sätt att uppleva sig själva och situationen, dels att kognitivt reflektera som kan beskrivas
som att förstå varför andra reagerar som de gör.
Empati är en färdighet som barnet behöver utveckla för att förstå sig på de andra barnen
och det sociala samspelet (Löwenborg & Palm, 2019). Färdigheten innefattar också förmågan
att växla perspektiv och kunna se saker ur någon annans synvinkel, samt om förmågan att kunna
leva sig in i hur någon annan känner (Ogden, 2003). Denna förmåga kan även kallas för
mentalisering (Löwenborg & Palm, 2019). Mentalisering står för kännedomen om att andra
människor kan känna samma saker som jag gör, trots att deras åsikter och känslor skiljer sig
från mina egna. Att förstå andras avsikter med sina beteenden är även en viktig förmåga för
barn att utveckla, betonar Löwenborg och Palm (2019).
Småbarns mentaliseringsförmåga utvecklas tidigt i samspel med omgivningen
(Löwenborg & Palm, 2019). Äldre barn som har en outvecklad mentaliseringsförmåga behöver
stöd och handledning med att tolka och sätta ord på andras handlingar för att bättre kunna förstå
samspelet. Sociala berättelser och dramaövningar kan vara fungerande hjälpmedel för att stöda
barnets förståelse, framhäver Löwenborg och Palm (2019).
Enligt Löwenborg (2015) är självförtroende (kopplat till vårt tänkande om våra
förmågor) en grund för färdighetslärandet. Ett barn med gott självförtroende litar till sin egen
förmåga att klara av att lära sig nya saker och möta nya utmaningar och är medveten om att det
krävs ansträngning och att det finns en chans för att misslyckas. Barn med bristande
självförtroende är rädda för att misslyckas. De är otrygga inför nya situationer, de undviker att
göra saker och kanske gömmer sig i gruppen för att slippa undan. De kan komma med ursäkter
som att ”Det är tråkigt”, eller ”Det där har jag redan gjort”. För att stärka barns självförtroende
behöver läraren se till att barnet lyckas med sina uppgifter, trots att det kräver en viss
ansträngning och utmaning från barnets sida. Glädjen barnet kommer att uppleva efter sin
framgång kommer att vara värt ansträngningen och motivera barnet att anta nya utmaningar.
Vidare fortsätter Löwenborg (2015) med att beskriva självkänslan (kopplat till våra
känslor) som känslan av att man duger som man är. Ett barn med låg självkänsla behöver bli
sedd, uppskattad och accepterad för den hen är. Utvecklingen av en god självkänsla tränas i
samspelet med andra där det också finns goda förutsättningar för att barnet ska lyckas. För att

29

uppnå goda resultat behöver barnet känna trygghet. Att ha en sund självkänsla innebär en inre
trygghet. Trygghet är enligt Strömberg (2008) en av människans viktigaste behov och en
förutsättning för att barnet ska våga ta plats, kunna uttrycka sig, fokusera och koncentrera sig.

30

4. Metod
I detta kapitel presenteras studiens syfte och forskningsfrågor samt fenomenografi som
forskningsansats. Därtill presenteras intervju som datainsamlingsmetod och en beskrivning av
pilotintervju och telefonintervju lyfts fram. Sedan tillkommer en kort presentation av
informanter. Studiens genomförande och insamling av datamaterialet beskrivs stegvis. Efter det
presenteras valet av studiens fenomenografiska analysmetod och en noggrann beskrivning av
analysens fem steg. Avslutningsvis diskuteras studiens tillförlitlighet, trovärdighet och etiska
överväganden.

4.1. Syfte och forskningsfrågor
Syftet med denna studie är att undersöka lärares uppfattningar och erfarenheter av
dramapedagogik som medel för att utveckla barns sociala kompetens. Utifrån syftet har två
forskningsfrågor formulerats:
1.

Vilka

uppfattningar

och

erfarenheter

av

dramapedagogik

har

lärare

inom

småbarnspedagogik?
2. Vilka uppfattningar och erfarenheter har lärare av att använda dramapedagogik som medel
för att utveckla barns sociala kompetens?
Studien har en kvalitativ inriktning med en fenomenografisk forskningsansats. Som
datainsamlingsmetod har intervju använts. På grund av de rådande omständigheterna
förorsakade av covid-19 har datamaterialet samlats in på distans i form av telefonintervjuer.
Informanterna består av nio lärare inom småbarnspedagogik verksamma på olika daghem inom
sex kommuner i svenska Österbotten.

4.2. Fenomenografi som forskningsansats
I avhandlingen tillämpas en fenomenografisk forskningsansats för att beskriva uppfattningar av
ett fenomen ur någon annans perspektiv. Den fenomenografiska ansatsens syfte är att beskriva
hur människor uppfattar fenomen i sin omvärld (Dahlgren & Johansson, 2019; Patel &
Davidson,

2011).

Enligt

Patel

och

Davidson

(2011)

berättar

undersökningens

forskningsinriktning om hur forskaren kommer att bearbeta och analysera datamaterialet. De

31

lyfter även fram att formuleringen av syftet och forskningsfrågor är av betydelse för vilken
inriktning forskningen får. Med tanke på syftesformuleringen valdes fenomenografi, eftersom
målet med denna studie är att försöka förstå, tolka och analysera (Uljens, 1989) samt undersöka
variationen i informanternas uppfattningar av dramapedagogik. Utgångspunkten för
fenomenografi är att människor uppfattar och erfar fenomen på olika sätt och målet inom denna
ansats är att hitta variationen mellan människors sätt att uppfatta företeelser i omvärlden
(Dahlgren & Johansson, 2019).
Uppfattningsbegreppet är fenomenografins mest centrala begrepp (Alexandersson,
1994). Människan har många olika uppfattningar och åsikter om olika saker, betonar Uljens
(1989). Inom fenomenografi får begreppet dock en annan innebörd som skiljer sig från
vardagsspråket eftersom denna ansats analyserar människors uppfattningar av något i stället för
uppfattningar om något. En uppfattning av något gäller människans grundläggande förståelse
av något och att uppfatta innebär att skapa mening. När människan skapar mening mellan sig
själv och sin omvärld skapas en ram inom vilken hen kan bilda kunskap. (Uljens, 1989).
Alexandersson (1994) hävdar att teorin bakom detta uppfattningsbegrepp innebär att
människan stegvis utvecklar kunskap om sin omvärld för att kunna förstå den och denna ansats
riktar uppmärksamheten mot vad denna kunskap innehåller. Detta görs genom att studera
människans uppfattning, som innefattar innehållet människan ger åt relationen mellan sig själv
och något fenomen i sin omvärld. Relationen mellan människan och omvärlden är dynamisk,
vilket innebär att relationen blir annorlunda vartefter situationen förändras. Detta betyder att
människans uppfattning av något kan förändras med tiden, eftersom hen kan inhämta ny
kunskap om någon händelse eller objekt och på så vis komma att uppfatta det på ett annat sätt.
Alexandersson (1994) beskriver vidare hur informanternas uppfattningar tolkas med
hjälp av en vad- och hur-aspekt för att säkerställa att informanterna ger uttryck för samma sak
när deras uppfattningar jämförs med varandra. Han lyfter fram att människan alltid tänker och
agerar i förhållande till ”något”, som består av ett innehåll. Detta innehåll riktar människan sitt
medvetande mot och det är innehållet i uppfattningen som är vad-aspekten, som kan omfatta
både materiella och icke-materiella föremål. Hur-aspekten innefattar hur innehållet i
uppfattningen utformas, det vill säga hur informantens tanke är riktad. Inom den
fenomenografiska ansatsen bör inte dessa två aspekter åtskiljas, eftersom informanten måste ha
en uppfattning av vad ”något” är innan hen kan resonera om den eller hur den är, betonar
Alexandersson (1994).
Inom ramen för denna studie kommer informanternas uppfattningar av dramapedagogik
att undersökas. Detta innebär att informanterna måste ha en uppfattning av vad det är för att

32

kunna resonera om det. Informanterna kommer således att ha olika uppfattningar av vad
dramapedagogik är, vilket kommer att lyftas fram på olika sätt på grund av deras olika
uppfattningar av objektet (drama). För min del innebär detta att jag i analysen måste fokusera
på hur-aspekten för att dels kunna skilja på hur de pratar om drama, dels hur de uppfattar det.

4.3. Intervju som datainsamlingsmetod
För studien används intervju som datainsamlingsmetod, vilket är en vanlig metod inom den
fenomenografiska ansatsen (Alexandersson, 1994; Dahlgren & Johansson, 2019). Med hjälp av
metoden kan jag ta reda på hur informanterna uppfattar dramapedagogik och hur de använder
sig av drama som medel i undervisningen, eftersom jag kommer åt deras tankar, erfarenheter,
åsikter och känslor (Alvehus, 2013). Som intervjuare har jag möjlighet att fördjupa och
utveckla informantens svar genom att ställa följdfrågor. Detta skulle inte ha varit möjligt ifall
jag använt mig av enkät som datainsamlingsmetod (Bell, 2016).
Enligt Alexandersson (1994) kan intervjun vara öppen eller halvstrukturerad. En
fenomenografisk intervju är oftast halvstrukturerad betonar Alvehus (2013). Gemensamt för
dem båda är dock att de inte innehåller fasta svarsalternativ, eftersom den centrala
huvudpunkten inom fenomenografi är att det inte finns ett rätt svar (Alexandersson, 1994).
Även Patel och Davidson (2011) påpekar att det inom en kvalitativ intervju inte går att på
förhand formulera färdiga svarsalternativ. Syftet med kvalitativ intervju är att ta reda på
informanternas uppfattningar av ett fenomen, vilka är personliga och forskaren kan på så vis
inte bestämma om uppfattningen är rätt eller fel.
I föreliggande avhandling används halvstrukturerade intervjuer med på förhand
bestämda intervjufrågor sammanställda i en intervjuguide (se Bilaga 1). Frågorna baseras på
avhandlingens syfte och är ordnade enligt studiens forskningsfrågor. Alvehus (2013) samt
Dahlgren och Johansson (2019) betonar att frågorna bör ordnas enligt de fenomen som
intervjuaren avser behandla. I halvstrukturerade intervjuer måste intervjuaren aktivt lyssna till
informanten och uppmuntra denne att utveckla sitt svar samt ställa följdfrågor (Dahlgren &
Johansson, 2019).
Enligt Dahlgren och Johannson (2019) är målet med denna intervjuteknik att få
rikhaltiga och uttömmande svar. Alvehus (2013) tillägger att intervjuaren måste hitta en balans
i sin intervjuteknik för att få ett produktivt samtal. Intervjun får inte bli ett förhör av
informantens kunnande. Intervjuaren bör akta sig för att falla in i en alltför passiv roll och på
så vis missa att följa upp något viktigt informanten säger. Slutligen framhåller Trost (2010) att

33

intervjuaren ska vara lyhörd på informantens tonfall och uppmärksamma hens ansiktsuttryck
och kroppsställning.
Det finns olika distansmetoder för hur en intervju kan genomföras (Gillham, 2008).
Några exempel på dessa metoder är: telefonintervju, online intervju (via till exempel Zoom eller
Teams), och enkätintervju. På grund av rådande omständigheter genomförs datainsamlingen på
distans i form av telefonintervju. Jag överväger även intervju i form av videosamtal och virtuell
intervju. Valet av telefonintervju baseras främst på egna erfarenheter av hur vardagen för lärare
inom småbarnspedagogik kan se ut. Jag är medveten om hur svårt det kan vara att under dagen
hitta ett ledigt utrymme med tillgång till dator där man kan sitta ostört. Det kan vara betydligt
lättare att gå i väg till en lugn plats för att ostört tala i telefon. Nackdelen med denna metod är
att jag inte kan läsa av informanternas kroppsspråk och miner, vilket kan leda till
misstolkningar. Enligt Gillham (2008) är nackdelen med telefonintervju att den non-verbala
kommunikationen uteblir, som han beskriver som en viktig del av kommunikation. Fördelen
med telefonintervju är att intervjuaren och informanten inte kan se varandra, vilket kan minska
nervositeten.

4.3.1. Pilotintervju
Enligt Gillham (2008) höjer pilotintervjuer kvaliteten på data och själva studien. För denna
studie genomförs en pilotintervju för att testa intervjufrågorna och för att säkerställa att de
svarar på forskningsfrågorna. Pilotintervjun är ett bra tillfälle att testa sig själv som intervjuare
och den tekniska utrustning som används för att spela in intervjun, betonar Dalen (2007).
Pilotintervjun är dock inte ett tillfälle att be om feedback över intervjuguiden utan den testas
som den är. Små förändringar kan dock göras efteråt (Dalen, 2007; Gillham, 2008).
Pilotintervjun genomförs med en lärare inom småbarnspedagogik verksam inom en
kommun som beviljat forskningslov. Läraren informeras om att det handlar om en pilotintervju,
som kommer att ingå i resultatet ifall materialet är användningsbart. För att minimera de
tekniska riskerna spelas intervjun in både via smarttelefon (vars högtalarfunktion används under
samtalet) och datorns webbkamera. Ljudfilen som sparas i smarttelefonen raderas efter
transkriberad intervju, medan ljudfilen på datorn överförs till ett USB minne för att kunna
förvaras på en säker plats.

34

4.3.2. Informanter
Informanterna är lärare inom småbarnspedagogik med examen på kandidat eller magisternivå.
De har allt från två till över 30 års erfarenhet av yrket. Ingen är utbildad dramapedagog. Den
kunskap och erfarenhet informanterna har av drama kommer från eventuella dramakurser från
studietiden, fortbildningstillfällen, arbetserfarenhet och eget intresse.
I studien deltar nio lärare. Lärarna arbetar inom sex kommuner i svenska Österbotten.
Fyra av lärarna arbetar inom olika kommuner medan två av lärarna arbetar inom samma
kommun. Slutligen har tre lärare från kommunen med flest daghem valts ut. När intervjuerna
genomförs är informanterna verksamma i grupper med barn i åldrarna tre till sex år. Gruppernas
åldersindelning varierar lite mellan daghemmen. Informanterna deltar frivilligt i studien. Valet
av informanter är dock slumpmässigt för att få en större tillförlitlighet av hur det ser ut på fältet
än om bara de med störst intresse för eller mest erfarenhet av drama intervjuas.

4.4. Studiens genomförande
I april år 2020 anhöll jag om forskningstillstånd i nio kommuner i svenska Österbotten. Jag
listade slumpmässigt regionens fjorton kommuner och började med att kontakta cheferna för
småbarnspedagogik i de nio första kommunerna på listan. Kommunernas antal baserades på
målet att intervjua nio lärare för att få ihop tillräckligt med datamaterial. Åbo Akademis blankett
för ”Anhållan om forskningstillstånd” sändes till kommunernas chefer för småbarnspedagogik.
Forskningslovet beviljades i sex kommuner. Cheferna i de resterande tre kommunerna svarade
aldrig på e-posten, vilket kan bero på de rådande omständigheterna och stressen förorsakade av
pandemin.
I väntan på tillstånden sammanställdes en intervjuguide, som diskuterades tillsammans
med handledaren. Guidens frågor grupperades utgående från studiens forskningsfrågor. Jag
förberedde ett antal följdfrågor för att kunna följa upp informanternas svar. Sedan genomfördes
pilotintervjun som spelades in och transkriberades följande dag. Jag läste därefter igenom
intervjufrågorna och informantens svar flera gånger för att se om de gav material till
forskningsfrågorna. Utifrån pilotintervjun gjordes en del små förändringar i intervjuguiden. En
fråga togs bort, eftersom den var väldigt lik en annan och kändes som en upprepning. När jag
läste igenom transkripten noterade jag även att fler följdfrågor behövs för att få mer detaljerade
svar. Stödfrågor lades därför till under några frågor. Eftersom inga stora förändringar gjordes
inför de kommande intervjuerna togs pilotintervjun med i resultatet.

35

Vartefter att de kommunala forskningstillstånden beviljades sökte jag upp vilka daghem
i kommunerna som hade svenskspråkiga avdelningar med barn i åldrarna 3–5 år. Planen var att
intervjua en lärare per kommun och målet var att samla data från minst nio informanter.
Eftersom jag bara hade fått forskningslov i sex kommuner, bestämde jag mig för att välja fler
informanter från kommunerna med flest daghem.
Jag ringde slumpmässigt runt till kommunernas daghemsavdelningar med barn i
åldrarna 3–5 år. Jag presenterade kort mitt ärende och behov av informanter. Ifall läraren var
intresserad av att delta tillgavs hen mer information gällande studiens syfte, genomförande,
samtycke och etiska aspekter. Därefter kom vi överens om en lämplig tidpunkt för intervju. De
berörda enheternas daghemsföreståndare kontaktades därnäst för samtycke till datainsamling.
Intervjuerna genomfördes under maj och juni månad år 2020. En genomgång av
studiens syfte, rätten till att avbryta intervjun, förvaring och hantering av materialet samt
informantens godkännande till inspelning av intervju diskuterades innan jag ställde den första
frågan. Intervjuguiden fungerade som underlag vid varje intervju. Beroende på informanternas
svar varierade dock frågornas ordningsföljd och formen på följdfrågorna. Intervjuerna spelades
in på samma sätt som pilotintervjun, eftersom det visade sig vara en fungerande metod.
Intervjuerna tog från ca 35–45 minuter. De transkriberades inom ett dygn när de fortfarande var
färskt i minnet.

4.5. Databearbetning och analys
Det finns många olika fenomenografiska analysmodeller att använda sig av för att bearbeta
datamaterialet (Dahlgren & Johansson, 2019). Analys och tolkningsarbetet av intervjuer kan
delas upp i olika steg (Alexandersson, 1994). Det sker dock ett samspel mellan stegen och det
är viktigt att dokumentera varje steg under analysprocessen (Dahlgren & Johansson, 2019).
Inom fenomenografi är beskrivningskategorisering en metod som används för att föra ihop
kvalitativt skilda uppfattningar av samma fenomen hos en grupp informanter (Uljens, 1989). I
föreliggande avhandling används beskrivningskategorisering som huvudmetod för analys,
vilket innebär att likheter och skillnader i informanternas utsagor har analyserats, reducerats
och kodats till kategorier (Thornberg & Fejes, 2019).
Studiens datamaterial har bearbetats och analyserats i fem steg. Tillvägagångssättet
bygger på Dahlgren och Johanssons (2019) analysmodell bestående av sju steg samt
Alexanderssons (1994) beskrivning av fyra faser för analys av intervju. Analysens första steg
inleddes redan vid transkribering av intervjuerna, eftersom ett tolkningssteg gjordes genom att

36

förvandla tal till skrift (Alvehus, 2013). Under transkriberingen var jag tvungen att lyssna
upprepade gånger på några kortare sekvenser från en del samtal för att uppfatta vad som sades
på grund av störande bakgrundsljud eller dålig sändning. Enligt Alexandersson (1994) bör
transkripten vara så nära talspråk som möjligt, vilket innebär att även mumlanden och pauser
skrivs ut. Jag skrev ut hummanden och skratt, kortare pauser kodades med två punkter medan
längre pauser kodades med teckenkombinationen /.../. För att skydda informanternas identitet
omvandlades dialektala ord och uttryck till standardsvenska, vilket även underlättar läsningen.
Namnet på informanterna och alla övriga personer och platser som nämndes under intervjuerna
anonymiserades med fingerade namn.
För att få ett bättre helhetsintryck och för att bekanta mig med materialet på djupet skrev
jag ut intervjuerna på papper och läste igenom dem upprepade gånger. Det insamlade materialet
bestod av 84 sidor text. Med studiens syfte och forskningsfrågor i åtanke försökte jag hitta
betydelsefulla utsagor som gav en beskrivande bild av dialogen kring det intervjuade fenomenet
(Alexandersson, 1994). Jag använde pennor i olika färger för att markera likheter och skillnader
i informanternas uppfattningar.
Det andra steget i fenomenografisk analys innebär att kontrastera utsagorna mot
varandra för att kunna uppmärksamma skillnader och likheter (Alexandersson, 1994). För att
hitta skillnader (variationer) mellan uppfattningar, vilket är ett mål inom fenomenografin, bör
forskaren också leta efter likheter, hävdar Dahlgren och Johansson (2019). Jag valde att fortsätta
arbeta med analysen i ett Word-dokument för att få en bättre överblick över materialet, vilket
även gjorde att jag kunde fånga kärnan i varje utsaga genom att sortera bort det som inte berörde
fenomenet. Efteråt kunde jag även mer systematiskt börja jämföra utsagorna med varandra för
att tydligare hitta likheter och skillnader.
Analysens tredje steg, som innefattar att gruppera de funna skillnaderna och likheterna
(Dahlgren & Johansson, 2019) påbörjades kort därefter. Jag planerade att gruppera utsagorna i
tre huvudgrupper som representerade forskningsfrågorna. Efter en noggrannare analys insåg
jag att informanternas svar utmynnat i två grupper, det vill säga en gedigen grupp som
representerade deras uppfattningar och erfarenheter av dramapedagogik och en lite mindre
grupp bestående av deras uppfattningar och erfarenheter av drama som medel i undervisningen
för att utveckla social kompetens. I dessa huvudgrupper grupperades informanternas
uppfattningar skilt från deras erfarenheter, det vill säga i materialet kunde jag till exempel
notera att informanterna har uppfattningar av vad de upplever att drama är men de har inte
erfarenheter av detta genom att ha genomfört det. Jag kunde även urskilja beskrivningar av hur
de har använt sig av dramapedagogik, som jag har valt att tolka som en erfarenhet i stället för

37

en uppfattning. Enligt Alexandersson (1994) innebär erfara att få eller inhämta kunskap om
något. Analysen utmynnade småningom i övergripande kategorier och när jag analyserade
dessa närmare framträdde variation i informanternas svar tydligare, vilket gjorde att
underkategorier uppkom.
Detta analyssteg var tidskrävande, eftersom nya tolkningar framträdde varje gång jag
jämförde utsagorna mot varandra. Alexandersson (1994) betonar att varje ny tolkning kan leda
till en ny genomläsning av materialet, eftersom en ny beskrivning kan medföra att en tidigare
beskrivning kan få en annan innebörd.
Jag fortsatte sedan att kategorisera uppfattningar i beskrivningskategorier som ett fjärde
steg. Enligt Dahlgren och Johansson (2019) är målet med kategorisering att få exklusiva
kategorier

med

uttömmande

svar.

Alexandersson

(1994)

lyfter

fram

att

beskrivningskategorierna på ett kvalitativt sätt ska skilja sig från varandra utan att överlappa
varandra och innehålla olika uppfattningar om samma innehåll. Jag var i denna fas till slut
tvungen att bestämma mig för att dra en gräns för hur stor variation av uppfattningar jag kunde
ha i en kategori utan att behöva skapa en ny.
När jag sedan började namnge kategorierna, vilket blev ett femte steg i analysen,
försökte jag hitta det mest signifikanta i materialet så att namnet på kategorin blev så
beskrivande att kategorin i princip skulle kunna stå för sig själv utan beskrivande utsaga
(Alexandersson, 1994; Dahlgren & Johansson, 2019). Efter att jag namngett kategorierna
granskade jag dem återigen upprepade gånger för att se om jag uppnått en mättnadseffekt, som
enligt Alexandersson (1994) betyder att det inte framträder nya tolkningar i utsagorna trots
upprepade analyser. När jag slutligen var nöjd med analysen reducerades informanternas
utsagor till mer korta och kärnfulla citat (Dahlgren & Johansson, 2019).

4.6. Tillförlitlighet, trovärdighet och etiska överväganden
Enligt Alvehus (2013) handlar reliabilitet om i vilken grad undersökningens resultat är
upprepningsbara och på så vis tillförlitliga. Detta innebär att någon annan ska kunna göra om
undersökningen med hjälp av samma metod och mätinstrument och komma fram till samma
resultat, vilket visar på att undersökningen har en hög tillförlitlighet. Denna idé om att studiens
resultat är upprepningsbara grundar sig enligt Trost (2010) på kvantitativa studiers statiska
förhållanden med stabila mätningar, vilket skiljer sig från kvalitativa intervjuer. Informanterna
som deltog i denna studie gör hela tiden nya erfarenheter, vilket leder till att deras åsikter och

38

uppfattningar är i ständig förändring (Alexandersson, 1994). Vilket innebär att studiens resultat
kommer att variera varje gång den genomförs.
I föreliggande avhandling redovisas studiens genomförande, databearbetning, analys
och resultat stegvis för att visa på att de har genomförts på ett noggrant och tillförlitligt sätt
(Thornberg & Fejes, 2019; Trost 2010). Intervjuerna har spelats in för att kunna skrivas ut
ordagrant, vilket även är viktigt med tanke på tillförlitligheten inom det fenomenografiska
analysarbetet (Alexandersson, 1994; Dahlgren & Johansson, 2019).
Studiens trovärdighet påvisas för det första genom en redovisning av tillvägagångssättet
vid datainsamlingen och genomförandet av analyser (Trost, 2010). För det andra påvisas
trovärdigheten i resultatredovisningen där syfte och forskningsfrågor besvaras med hjälp av
kategorisering och med stöd av utdrag ur intervjuerna (Alexandersson, 1994).

Studiens

trovärdighet påvisas ytterligare genom en reflektion kring de etiska aspekterna i anslutning till
datainsamlingen, eftersom det är viktigt att noga överväga dessa vid all forskning (Trost, 2010).
Informanterna har rätt till sin egen integritet och värdighet, betonar Trost (2010).
Samtliga nio informanter har fått information gällande studiens syfte och forskningsfrågor,
genomförande av datainsamling, samtycke, konfidentialitet, rätten till att inhibera deltagandet,
förvaringen av materialet och hur det kommer att användas och publiceras. Denna information
har informanterna rätt till innan de intervjuas, hävdar Bell (2016) samt Patel och Davidson
(2011).
Enligt Trost (2010) behöver intervjuaren hitta en balans mellan vad och hur mycket
information som delges informanten. Intervjuaren bör informera om vilket eller vilka fenomen
som intervjun berör utan att det styr informantens tankar i någon riktning. För denna studie är
informanternas uppfattningar och erfarenheter av fenomenet intressanta, vilket framförs innan
intervjun inleds.
Eftersom jag känner till namnet på informanterna har jag inte kunnat utlova anonymitet
(Patel & Davidson, 2011; Trost, 2010). I bearbetningen av datamaterialet har informanterna
anonymiserats med fingerade namn. I transkriberingen har även dialektala ord och uttryck
omvandlats till standardsvenska för att undvika att de lyser igenom och på så sätt riskerar
personens konfidentialitet (Trost, 2010). Forskaren bör dock beakta risken av att läsaren kan
lista ut informanternas identitet trots att inga riktiga namn på personerna nämns, påpekar Bell
(2016).

39

5. Resultat
I detta kapitel redovisas de resultat som analysen av det empiriska materialet har gett vid
handen. Resultaten redovisas utifrån en forskningsfråga i taget. Informanternas uppfattningar
och erfarenheter lyfts fram med hjälp av beskrivningskategorisering. Materialet har utmynnat i
överordnade teman med tillhörande övergripande kategorier och underkategorier.
Resultatet från den första forskningsfrågan presenteras i tre teman med åtta
övergripande kategorier och ett flertal underkategorier. Den andra forskningsfrågans resultat
presenteras i två övergripande kategorier med tillhörande underkategorier. Underkategorierna
är ordnade så att kategorier med flest utsagor presenteras först. Underkategorierna belyses med
citat från intervjuerna. På grund av det stora datamaterialet presenteras inte alla citat. Ett urval
har gjorts för att åskådliggöra innebörden i kategorierna. De citat som valts ut är tänkta att ge
läsaren en beskrivande bild av variationen av informanternas uppfattningar och erfarenheter.

5.1. Vilka uppfattningar och erfarenheter av dramapedagogik har lärare
inom småbarnspedagogik?
Begreppet dramapedagogik uppfattas på olika sätt av lärare inom småbarnspedagogik.
Inledningsvis presenteras olika former av drama som informanterna uppfattar hör till
dramapedagogik. I intervjuerna nämner de teater, rollspel, lek, rollek, fantasilek, rörelselek,
sagor, sånger och dockspel. Samtliga informanter har erfarenheter av drama inom
småbarnspedagogik. Lärarna eftersträvar mer fortbildning kring hur drama kan användas på ett
mer målinriktat sätt i den pedagogiska verksamheten.
Resultatet av den första forskningsfrågan har lett till tre huvudteman. Inledningsvis
presenteras Tema A Lärarnas uppfattningar och erfarenheter av dramapedagogik. Därefter
Tema

B

Lärarnas

uppfattningar

och

erfarenheter

av

dramapedagogik

som

undervisningsinnehåll och slutligen Tema C Lärarnas uppfattningar och erfarenheter av
barnens förhållningssätt till drama.

5.1.1. Tema A. Lärarnas uppfattningar och erfarenheter av dramapedagogik
Det första temat (Tema A) handlar om lärarnas uppfattningar och erfarenheter av
dramapedagogik.

Inom detta tema redovisas informanternas allmänna uppfattningar av

fenomenet och deras erfarenheter av och tankar om faktorer som påverkar lärarens användning
av drama i verksamheten. Analysen av informanternas uppfattningar har utkristalliserats i två

40

övergripande kategorier: A1. Lärarnas egna uppfattningar av dramapedagogik och A2. Faktorer
som påverkar användningen av dramapedagogik. I Tabell 1 åskådliggörs temats två
övergripande kategorier med tillhörande underkategorier.
Tabell 1
Tema A. Lärarnas uppfattningar och erfarenheter av dramapedagogik
Tema A. Lärarnas uppfattningar och erfarenheter av dramapedagogik
Övergripande kategori
A1.

Lärarnas

egna

Underkategori
uppfattningar

av

dramapedagogik

A1a) Att vilja ge det en starkare ställning
A1b) Att ha behov av mera kunskap
A1c) Att inte se det som en stor utmaning
A1d) Att drama och annan verksamhet flyter in i
varandra
A1e) Att det är en självklar uttrycksform
A1f) Att det skiljer sig från teaterkonsten

A2. Faktorer som påverkar användningen av

A2a) Att inställningen påverkar

dramapedagogik

A2b) Att barngruppens behov och intressen påverkar
A2c) Att eget intresse påverkar
A2d)

Att

möjligheten

till

smågruppsindelning

påverkar
A2e) Att kollegorna påverkar
A2f) Att läroplanen påverkar

A1. Lärarnas egna uppfattningar av dramapedagogik
Vid analysen av datamaterialet framkommer en övergripande kategori som innefattar lärarnas
uppfattningar av dramapedagogik i allmänhet. Följande uppfattningar utgör underkategorier
inom denna övergripande kategori: Att vilja ge det en starkare ställning, Att ha behov av mera
kunskap, Att inte se det som en stor utmaning, Att drama och annan verksamhet flyter in i
varandra, Att det är en självklar uttrycksform och slutligen Att det skiljer sig från teaterkonsten.

A1a) Att vilja ge det en starkare ställning
Informanterna

har

uppfattningen

att

dramapedagogiken

är

betydelsefull

för

småbarnspedagogiken och att det är något som de vill utveckla och satsa på i framtiden. Vidare
framgår en uppfattning av att annan verksamhet prioriteras framom drama och därför behövs
bland annat fortbildning för att uttrycksformen ska få en starkare ställning. En informant anser

41

att man verkligen måste planera in drama i verksamheten för att det ska bli en naturlig del av
vardagen.
”Så

jag

tycker

absolut

att

dramapedagogik

är

viktigt

för

småbarnspedagogiken. Det är jätteviktigt och kanske skulle behöva vara ännu
mera /.../ att det skulle behöva komma mera konkret till dagisarna att hur
viktigt det faktiskt är.” (Clara)
”... Definitivt det att fortbildning är något som borde finnas inom det här. För
jag tror faktiskt att man skulle ha jättemycket användning av det.” (Ivy)
”Vi skulle vilja satsa på det liksom lite mera. Det känns som om det är något
vi skulle vilja göra som ett större projekt, men tyvärr har det inte blivit av
ännu.” (Ada)
”Nå inte så mycket som vi skulle vilja /.../ Vi har haft andra prioriteringar nu
i några år. Men vi har hela tiden vetat att vi ligger efter med det här med
drama, så vi vill /.../ Det är nog det som vi vill satsa på i nästa år. Så då har
vi tänkt att vi ska börja planera in det riktigt så att man har tänkt till och på
det sättet få det mera naturligt, som en del av vår vardag.” (Eva)

A1b) Att ha behov av mera kunskap
Att ha behov av mera kunskap är en uppfattning som några lärare ger uttryck för. De menar att
bristen på kunskap skapar osäkerhet och blir ett hinder för att använda drama i verksamheten.
”Eller om jag ska göra det på något annat sätt så skulle jag säga att min
kunskap inte alltid räcker till och där vet man inte alltid hur man ska prova
sig fram?” (Ivy)
”Jag skulle nog gärna vilja gå någon kurs just för att få mer erfarenhet. För
då skulle jag ju kunna använda mig av det så mycket mer. För jag tycker
verkligen att det är något positivt det här dramapedagogik. Man blir nog lite
osäker när man inte har så mycket kunskap om det.” (Donna)

42

A1c) Att inte se det som en stor utmaning
Hos några andra lärare framgår en uppfattning av att inte se det som en stor utmaning. De anser
att man inte ska krångla till det och göra det så avancerat, eftersom det handlar om drama med
yngre barn. Man kan börja i liten skala och be om lite tips och idéer från andra pedagoger. En
informant lyfter fram barns uppfinningsrikedom som en aspekt som underlättar dramatisering
med barn.
”Det är ju många gånger att man tänker så stort om allting som jaa teater
och det ska vara som så himla bra. Men inte behöver det ju vara så. Det är ju
små barn det är frågan om, så att med små steg.” (Fanny)
”... inte behöver det vara så invecklat att bara man går på lite fortbildning
eller bara man får se någon annan göra något så ser man att inte behöver det
vara så avancerat men ändå är det precis rätt! Att det krävs inte så mycket
egentligen.” (Eva)
”... deras uppfinningsrikedom, alltså hur de egentligen kommer på själv. Inte
behöver vi egentligen göra så mycket, att det rullar på av sig själv.” (Betty)

A1d) Att drama och annan verksamhet flyter in i varandra
Det framkommer uppfattningar så som att gränsen mellan drama och annan verksamhet är
hårfin. Informanterna lyfter fram att dramatiska uttryck används ofta och omedvetet i olika
sammanhang under dagen, bland annat under en sångstund, eller ifall pedagogen spontant går
in i en roll för att till exempel fånga barnens uppmärksamhet.
”Egentligen är ju drama lite vad som helst. I stort sett mycket av vår vardag
men man tänker inte på det.” (Betty)
”Det är ju nog också så att i en sångstund så kan det komma flera tillfällen
då man plötsligt har haft drama utan att man tänker på det så jättemycket.”
(Fanny)
”... Alltså egentligen är det ju väldigt ofta som man har det där ”drama” när
man är med barn. För man måste kanske vara lite som.. Ibland kanske man
måste vara ”clownen” för att få dem mera motiverade och /.../” (Donna)

43

A1e) Att det är en självklar uttrycksform
Några informanter ger uttryck för att drama är en naturlig del av den pedagogiska
verksamheten. De upplever drama som en självklar uttrycksform att använda sig av tillsammans
med barn.
”På något sätt så är det som en självklar uttrycksform på något vis.” (Gry)
”Sen har jag ju hållit på ett tag så jag vet inte? Det känns som ganska
självklart.” (Betty)

A1f) Att det skiljer sig från teaterkonsten
Hos en informant framgår en uppfattning av att drama skiljer sig från teaterkonsten. Hen
uppfattar att drama kan ske mer spontant, medan teater handlar om ett spel, som kräver mer
planering och följer en strukturerad mall.
”Teater är kanske mer som att man har styrt upp det lite mera efter något
skilt. Man har planerat och satt en mall för att hur den här teatern ska utspela
sig och drama kanske kan vara mera spontant och man övar på andra saker.”
(Ada)

A2. Faktorer som påverkar användningen av dramapedagogik
Faktorer som påverkar användningen av dramapedagogik är en övergripande kategori som har
utmynnat i ett flertal underkategorier utgående från informanternas uppfattningar och
erfarenheter.

Följande faktorer upplever lärarna påverkar användningen:

inställningen,

barngruppens behov och intressen, eget intresse, möjligheten till smågruppsindelning,
kollegorna och slutligen läroplanen.

A2a) Att inställningen påverkar
I denna underkategori ingår lärarnas uppfattningar och erfarenheter av hur den egna
inställningen till drama påverkar verksamheten. En informant upplever att en fungerande
dramapedagogik kräver tiotals upprepningar, engagemang och motivation från lärarens håll.

44

Andra lärare upplever däremot att de inte är bekväma med att uttrycka sig kroppsligt, vilket i
sin tur dels påverkar hur ofta de använder sig av dramapedagogik, dels påverkar det barnens
förhållningssätt till drama.
”Men säkert kunde man ha haft ännu mera drama. Till slut så /.../ Det är ju
så att man måste göra en sak säkert tio, tjugo gånger innan det fungerar. Det
är ju så att man bara borde ha orkat fortsätta.” (Donna)
”Största utmaningen är mig själv! Jag tror att jag är min största bromskloss,
eftersom det inte alltid kanske är bekvämt att /.../ om det är jag själv som ska
spela upp en situation, så är det inte alltid så bekvämt att göra det. ” (Ivy)
”Så jag har ju fått arbeta med mig själv också med att våga ge dem den här
möjligheten. Men mycket som sagt så tror jag att kommer från oss pedagoger.
Om vi inte vågar visa av oss, så inte vågar barnen då heller.” (Betty)

A2b) Att barngruppens behov och intressen påverkar
Att barngruppens behov och intressen påverkar lärarens användning av drama i verksamheten
framkommer under intervjuerna. Lärarna har erfarenheter av att barnens intresse för
uttrycksformen gör att drama används oftare, medan en grupp med tillbakadragna barn eller en
grupp med livliga barn upplevs som en utmaning för dramaverksamhet. Några informanter
nämner dock att det finns ett behov av att använda sig av dramapedagogik under höstterminen
för att skapa goda och fungerande grupper. Informanterna menar även att de använder sig av
drama vid behov ifall de ser att intresset för dramatisering eller rollekar ökar och när det till
exempel finns behov av att stärka vänskapsrelationer eller reda ut konfliktsituationer.
”Nu beror det ju jättemycket på då vad man har för barn i gruppen. Somliga
brinner ju för det här med att få vara i centrum och visa och uppträda. Medan
en del är jätteblyga och vågar inte alls. Så det är en liten utmaning det där att
faktiskt ha det i gruppen ...” (Fanny)
”... vi använder nog det på höstarna alltid i förebyggande syfte. Men sen när
det finns ett behov då tar vi till det igen.” (Eva)
”Nå det är lite periodvis det också tänker jag och kanske lite beroende på vad
man har för barngrupp? Svårt att säga hur mycket? Men runt hösten så då
ännu mera med ny grupp.” (Clara)

45

A2c) Att eget intresse påverkar
En underkategori av erfarenheter bland informanterna är att det egna intresset för drama och
teater påverkar användningen av dramapedagogik. Lärarna uttrycker att de upplever olika
former av drama som roligt och att det är glädjen av att dramatisera och uppleva tillsammans
med barnen som motiverar dem till att använda drama i undervisningen.
”Det är ju det också att det är så jätteroligt! Inte skulle man vilja hålla på
med det ifall man inte tycker att det är roligt? Så man får ju på ett sätt kanske
uppleva så mycket mera själv också?! Att det motiverar en också. Man får
vara med om roligt, men också skrämmande situationer. ”(Gry)
”Jag tycker att det är roligt att jag bjuder på mig själv och det här /.../ Det
är kanske därifrån främst? Men jag tycker att drama och teater är roligt.”
(Hedda)

A2d) Att möjligheten till smågruppsindelning påverkar
Under intervjuerna framkommer det att informanterna upplever stora barngrupper som en
utmaning för dramastunder. De menar att personalfördelningen och möjligheten till
smågruppsindelning påverkar användningen av drama, eftersom det är svårt att ensam reda ut
situationen ifall barnen blir livliga eller när några barn vill hitta på något annat.
”... det blir ju lätt som att det ”spårar ur”. Men så länge man inte har för stor
barngrupp eller så, då gör det inget om det ”spårar ur” för då får man ändå
någorlunda upp styrt det på nytt. ” (Donna)
” ... om vi nu har smågrupper som vi delar upp oss i. Så har du fem barn som
är superbra med drama. För dem är drama.. Allting fungerar och är hur roligt
som helst och så har du kanske två barn som saboterar allt. Som ska ha egen
uppmärksamhet på något sätt. Och att du då inte har personal så att du kan
göra något annat med dem då till exempel. Det är också en utmaning.” (Eva)

46

A2e) Att kollegorna påverkar
En informant upplever att kollegornas åsikter påverkar den gemensamma verksamhetens
innehåll. Hen menar att många idéer som berör drama uteblivit eftersom det har varit svårt att
få med kollegorna.
”Jag har använt mig ganska lite av det. Jag har vid flera tillfällen haft idéer
att göra det, men där är det ju det att man ska få med kollegorna på det
också.” (Ivy)

A2f) Att läroplanen påverkar
Att läroplanen påverkar användningen av drama i verksamheten är en uppfattning som
framkommer hos en lärare. Hen menar att daghemmets pedagogiska verksamhet planeras och
genomförs enligt läroplanens riktlinjer och därför försöker pedagogerna ge barnen möjligheter
till att uttrycka sig kroppsligt med hjälp av drama.
”Vi har nog försökt lite att jobba.. att få in det, eftersom det står ju också i
läroplanen.” (Fanny)

5.1.2. Tema B. Lärarnas uppfattningar och erfarenheter av dramapedagogik som
undervisningsinnehåll
Studiens andra övergripande tema (Tema B) innefattar lärarnas uppfattningar och erfarenheter
av dramapedagogik som undervisningsinnehåll. Inom ramen för detta tema framkommer
informanternas uppfattningar av användningen av drama som medel i undervisningen, deras
erfarenheter av drama i verksamheten samt deras erfarenheter av integrering av estetiska
uttrycksformer. Slutligen framkommer informanternas tankar om lärarens roll att stödja barnet
i dramaarbetet.
Följande övergripande kategorier utgör detta tema: B1. Lärarnas uppfattningar och
erfarenheter av drama som medel i undervisningen, B2. Lärarnas erfarenheter av integrering av
drama i den dagliga verksamheten, B3. Lärarnas erfarenheter av integrering av estetiska
uttrycksformer och B4. Lärarens roll att stödja barnet. Med hjälp av Tabell 2 presenteras det
gedigna temats övergripande kategorier med tillhörande underkategorier på ett mer åskådligt
vis.

47

Tabell 2
Tema B.

Lärarnas

uppfattningar

och

erfarenheter

av

dramapedagogik

som

undervisningsinnehåll
Tema B. Lärarnas uppfattningar och erfarenheter av dramapedagogik som undervisningsinnehåll
Övergripande kategori

Underkategori

B1. Lärarnas uppfattningar och erfarenheter av

B1a) Att undervisa olika läroämnen

drama som medel i undervisningen

B1b) Att synliggöra barns lärande
B1c) Att främja språkinlärning och kommunikativ
kompetens
B1d) Att integrera digitala verktyg
B1e) Att främja kulturell kompetens
B1f) Att förstå regler
B1g) Att följa instruktioner
B1h) Att väcka intresset för geometri
B1i) Att utveckla vardagskompetens
B1j) Att utveckla den kreativa förmågan

B2. Lärarnas erfarenheter av integrering av drama

B2a) Att använda det under samlingen

i den dagliga verksamheten

B2b) Att använda det i övergångssituationer
B2c) Att använda det planenligt och spontant

B3. Lärarnas erfarenheter av integrering av

B3a) Att integrera det i musik- och rörelsestunder

estetiska uttrycksformer

B3b) Att dramatisera sagor

B4. Lärarens roll att stödja barnen

B4a) Att introducera drama och fungera som modell
B4b) Att handleda barnen
B4c) Att observera barnen
B4d) Att delta i leken
B4e) Att skapa ett tryggt och tillåtande klimat

B1. Lärarnas uppfattningar och erfarenheter av drama som medel i undervisningen
Inom ramen för denna övergripande kategori framkommer underkategorier av lärares
uppfattningar och beskrivningar av erfarenheter av drama som medel i undervisningen.
Inledningsvis framkommer en uppfattning att drama kan användas som ett medel för att
undervisa olika läroämnen. Vidare anses drama vara ett medel för att synliggöra barns lärande.
Det framkommer även att drama främjar språkinlärning och kommunikativ kompetens.
Informanterna upplever också att man kan utnyttja digitala verktyg i dramaundervisningen. En
informant ger uttryck för att drama som medel främjar kulturell kompetens. Att drama hjälper
barn att förstå regler och att följa instruktioner är ytterligare en erfarenhet av drama som medel

48

i undervisningen. Därefter finns en erfarenhet av att väcka intresset för geometri. Slutligen
framkommer två uppfattningar av drama som medel, den första är att utveckla
vardagskompetens och den andra att utveckla den kreativa förmågan.

B1a) Att undervisa olika läroämnen
Att undervisa olika läroämnen med hjälp av drama är en underkategori av uppfattningar bland
informanterna. Det framkommer en uppfattning av att drama är ett mångsidigt medel i
undervisningen som kan användas inom alla lärområden. Informanterna ger exempel på att
drama kan integreras i undervisningen för att till exempel utveckla barns kunskap om ett ämne
eller för att stärka språkutvecklingen eller deras matematiska förmågor.
”Jag tänker att man använder drama för att lära ut ett visst ämne kanske?”
(Hedda)
”Nå egentligen tror jag väl att man kan använda det på alla områden.” (Gry)
”Och det beror ju bara som på vad man eller hur man planerar själva drama.
Så de kan ju lära sig språk, matematik och det är ju bara som lite vad man
tänker vad man vill ha för mål med själva dramat.” (Donna)

B1b) Att synliggöra barns lärande
En uppfattning som framkommer under intervjuerna är att läraren kan ta hjälp av olika former
av drama för att synliggöra barns lärande för att de på ett konkret och tydligt sätt ska kunna
återuppleva situationen som lett till lärandet.
”Om det har hänt något jättebra och så tänker man att ”oj, hur gör man då?”
Att man dramatiserar och får syn på vad det var som gjorde att det blev så
bra. ” (Ada)
”Jag tänkte spontant på att använda sig av teater för att förstärka ett lärande.
Till exempel att agera upp en situation som kanske har hänt i gruppen? Det
behöver inte vara exakt som det har hänt, men för att sen lättare kunna prata
om det som faktiskt har hänt.” (Ivy)

49

B1c) Att främja språkinlärning och kommunikativ kompetens
Att använda sig av drama som medel i undervisningen främjar språkinlärning och
kommunikativ kompetens anser informanterna. De uppfattar att barnets språk utvecklas genom
bland annat rollekar. Några informanter lyfter fram att dramapedagogik är till för alla barn trots
olika språkliga bakgrund, eftersom det ger dem möjligheter att kommunicera och uttrycka sitt
budskap non-verbalt.
”... språket tränar man ju mycket där liksom om man har några roller och
man funderar vad man ska ha i sitt drama och vad man ska berätta om. Det
är nog språkutvecklande tänker jag.” (Ada)
”... men speciellt de som behöver det här extra språkstödet är de som inte har
svenska som modersmål, så där blir det ju nog att man har planerade lekar
eller övningar för att öva det här att som kunna säga hur det känns och berätta
hur många ... Och när man känner och man inte kan prata så är det ju jättebra
att man kan genom att visa saker.” (Gry)

B1d) Att integrera digitala verktyg
Några informanter ger uttryck för att digitala verktyg kan utnyttjas inom dramaundervisningen.
En informant nämner att man kan filma barnen under en dramastund för att senare tillsammans
titta på videoklippen.
”... och kanske man har med några digitala inslag i sitt drama?” (Ada)
”Att hellre använder jag iPaden till någonting dramatiserande. Ja och
naturligtvis där får vi ju kombinera när man gör olika saker och så spelar
man upp det. Så får man titta på det tillsammans.” (Eva)

B1e) Att främja kulturell kompetens
En informant berättar om hur hen använt sig av drama i undervisningen för att främja barnens
kulturella kompetens. Hen har intagit en annan roll och barngruppen har spelat med. De har på
ett lekfullt sätt med hjälp av fiktion och föreställningsförmåga rest till ett annat land för att
bekanta sig med en annan kultur och upplevt landet med kroppen och alla sinnen.

50
”... om man till exempel vill lära om ett annat land och vi leker att vi reser till
landet. Det har vi nämligen gjort på min avdelning. Vi har levt oss in i .. jag
har spelat en roll och barnen har interagerat i den här leken eller det här
dramat. Och de har bekantat sig med en kultur med alla sinnen och med
kroppen fått uppleva det här landet dit vi reste ...” (Hedda)

B1f) Att förstå regler
Att ta hjälp av improvisation och rollspel för att lära barnen att förstå regler, är en metod som
har använts inom den pedagogiska verksamheten. En av lärarna har till exempel improviserat
en situation där hen tvättar händerna. För att demonstrera hur man inte ska göra har hen i stället
för att placera det våta handdukspappret i skräpkorgen slängt upp pappret i luften.
”... med regler så har jag kunnat ge exempel att hur man inte ska göra och då
har jag kunnat säga att ”nu är jag Hanna och nu ska jag gå och tvätta
händerna” och så gör jag det helt tokigt. Att jag kastar papper i luften och så
vidare. Och moralen bakom det är då att få fram budskapet hur man ska och
inte ska göra.” (Hedda)

B1g) Att följa instruktioner
En informant nämner att hen använder sig av ”dramakort” som innehåller tvådelade
instruktioner. En instruktion kan lyda: ”Sätt dig på golvet och säg hej”. Materialet används varje
dag främst för att lära barnen lyssna till och följa instruktioner men också för att lära barnen
uttrycka sig inför andra.
”Dels är det som att kunna dramatisera vad man säger, dels så är det att
kunna till exempel ta två instruktioner. Det är alltid två instruktioner som de
ska göra och så ska de som dramatisera något ... ”Sätt dig på golvet och säg
hej” kan det stå, eller något liknande. Det blir ju inte så mycket drama i början
men kanske främst det här att kunna ta den där instruktionen och bli van med..
och det kan jag säga att det gör vi nog varje dag.” (Gry)

51

B1h) Att väcka intresset för geometri
En informant upplever att handdockan kan användas för att väcka barnens intresse för geometri.
Dockan fungerar som ett hjälpmedel för att introducera formerna och barnens uppgift är att
hjälpa denne.
”... jag hade som mål att barnen skulle lära sig om geometriska former. Så då
var det den här dockan då som visade .. eller försökte väcka intresset. Vi
funderade på formerna.. det var den som ville lära sig geometriska former och
ville att barnen skulle hjälpa.” (Donna)

B1i) Att utveckla vardagskompetens
En uppfattning som en informant ger uttryck för är att dramapedagogik utvecklar
vardagskompetens. Coronaviruset lyfts fram som ett exempel för hur man kan utgå från ett
aktuellt tema och genom dramatisering lära barnen att värna om sin hälsa och trygghet.
”Jag tänker lite på vardagskompetens också, man har något som man
dramatiserar. Någon verklig händelse, eller något man har funderat på.
Kanske man dramatiserar coronaviruset och då handlar det om hur man ska
tvätta händerna.” (Ada)

B1j) Att utveckla den kreativa förmågan
En av informanterna har uppfattningen av att användningen av drama i undervisningen
utvecklar barns fantasi samt deras kreativa- och skapande uttrycksförmåga.
”Men jag tror att det skulle utveckla deras skapande förmåga och fantasi och
sådant.” (Hedda)

B2. Lärarnas erfarenheter av integrering av drama i den dagliga verksamheten
Under intervjuerna delar informanterna med sig av sina erfarenheter av integrering av drama i
den dagliga pedagogiska verksamheten. Denna övergripande kategori har utmynnat i ett flertal
underkategorier av beskrivningar av hur och när lärarna använder sig av drama i verksamheten.

52

Lärarna menar att drama används under samlingen, i övergångssituationer och att det används
både planenligt och spontant.

B2a) Att använda det under samlingen
Lärarna har erfarenheter av att använda drama under samlingen. Informanterna nämner att det
är främst under samlingen som olika former av drama används och de ger exempel som:
dramalekar och sånglek samt dramatisering av känslor.
”Och sen så är det just i samlingssituationer som jag kanske mest har använt
det.” (Ivy)
”På samlingar kan vi ju ha en del lekar.” (Ada)
”... i samlingen så har jag haft lite så att de har fått /.../ Då vi har till exempel
funderat på känslor, så har vi gjort upp ett drama då och så har dom som fått
spela det där drama och som till exempel ledsen.. ” (Donna)

B2b) Att använda det i övergångssituationer
Två av informanterna har erfarenheter av att integrera drama i övergångssituationer. Den ena
informanten menar att hen använder sig av daghemmets ”dramakort” med olika dramaövningar
i situationer där hen väntar in barnen inför en planerad pedagogisk aktivitet. Då integreras
drama i stunden för att undvika att barnen bara sitter och väntar. Den andra informanten menar
att hen använder sig spontant av drama i olika övergångssituationer då barngruppen ska förflytta
sig från punkt A till B. I dessa situationer använder hen sig av gestaltning och ger barnen
exempel på vad de ska föreställa och hur de ska förflytta sig.
”... Och de här korten är våra ”vänta kort”. Det är saker som vi gör varje
dag egentligen i stället för att barnen ska sitta och vänta till exempel när
några har kommit från toaletten och man ska börja med en samling, så då tar
vi fram våra dramakort.” (Gry)
”Jag menar att i övergångssituationer när man säger att ”nu ska vi gå som
små blåbär”. Så har man ju använt sig av det ... ” (Ivy)

53

B2c) Att använda det planenligt och spontant
Några informanter nämner att de har genomfört planerade dramastunder när de har haft tillgång
till exempelvis en gymnastiksal. Drama har också använts i den skapande verksamheten
tillsammans med övriga uttrycksformer. Lärarna upplever även att drama används spontant i
olika situationer under dagen. Det kan exempelvis uppstå en situation i en lek där pedagogen
går med i leken och intar olika roller eller att man tillsammans med barnen får en gemensam
idé för dramatisering.
”När vi har möjlighet till gymnastikutrymmen och så här, så är det ju mera
planerat förstås. Men också liksom om man nu får någon idé med barnen..
Det kommer fram i någon lek så här, så är det ju mera spontant.” (Ada)
”Det är nog mera i den här skapande verksamheten. I den så använder jag
mig av det. Men faktiskt inte så mycket annars.” (Hedda)

B3. Lärarnas erfarenheter av integrering av estetiska uttrycksformer
Inom denna övergripande kategori, som innefattar informanternas erfarenheter av integrering
av estetiska uttrycksformer framkommer två underkategorier: Att integrera det i musik- och
rörelsestunder, samt Att dramatisera sagor.

B3a) Att integrera det i musik- och rörelsestunder
Lärare inom småbarnspedagogik har erfarenheter av att integrera drama i musik- och
rörelsestunder. Som exempel nämner lärarna att drama används tillsammans med olika sånger,
sånguppträdanden och sånglekar. Drama integreras också under planerade ”musikstunder” i
form av rollek, skapande berättelser, improvisationer och fantasiupplevelser där rekvisita i form
av kläder, instrument och musik används. En informant nämner hur hen använder dramatisk
gestaltning tillsammans med musikens dynamik. Barnen får gestalta djur enligt lärarens
instruktioner. Till exempel att ”piano” (svagt) föreställer en mus och ”forte” (starkt) en elefant.
Vidare har lärarna erfarenheter av att integrera drama under ”rörelsestunder”, som innehåller
dramalekar och fri rörelse till musik.
”Och när man klär ut sig. Någon gång så har jag haft ”musikstund” att vi har
varit pirater. Då ser man verkligen hur de ”går i gång” på det. Bara en sådan

54
liten sak att man knyter ett band runt huvudet och en ögonlapp för ögat.”
(Donna)
”Jag tänker på drama tillsammans med olika sånger, så det använder vi oss
mycket av.” (Clara)
”... Jag använder ganska mycket musik. Då leker vi ganska mycket. Jag ger
dem exempel: ”forte” är en elefant och ”piano” är en mus och så vidare.
Starkt och svagt och så här.” (Hedda)
”Jag försöker väva in eller integrera det i till exempel musikstunder. Då
brukar jag ha att vi bygger upp någon historia eller berättelse kring det vi
gör. Att det blir en berättelse som vi /.../ ja, och i gympa, i rörelse också att
jag kombinerar med drama om vi har något tema på gång eller så här.” (Ada)

B3b) Att dramatisera sagor
Att dramatisera sagor är ett sätt för hur lärarna integrerar drama i verksamheten. Klassiska sagor
och berättelser ur böcker används som utgångspunkt för barnens dramatisering, improvisationer
och rollspel. En annan metod är att barnens egna sagor dokumenteras och spelas upp av
personalen i en teaterliknande föreställning.
”Förut har vi använt sagopåsar varje dag och dramatiserat sagor via de där
djuren. Och så ”Guldlock och de tre björnarna” och så har vi ”Tre små
grisar”, så både de sagorna har vi som dramatiserat på det sättet att man
först läser den där sagan i en enkel form och så kommer då ett barn i taget
fram och gör någonting. ... ”Grodan” har ju en vänskapsbok. Den har vi
dramatiserat med att man läste sagan och så får någon göra något då ur den
där sagan. Jo, den har vi också haft och ”Kompisböckerna” det som händer
i dem kan vi göra med kroppen.” (Eva)
”... Vi lät barnen berätta egna sagor alltså påhittade sagor som de i
smågrupper har kommit på. Alla har fått bidra med någonting till den här
händelsen. Och sedan gjorde vi en teater av det. Men den gången så var det
vi vuxna som framförde den här historien som barnen hade hittat på.” (Fanny)

55

B4. Lärarens roll att stödja barnen
I studien framkommer en övergripande kategori av uppfattningar som handlar om lärarens roll
att stödja barnen. Denna övergripande kategori har utmynnat i fem underkategorier. Den första
beskriver lärarnas uppfattningar av att deras roll handlar om att introducera drama och fungera
som modell medan den andra underkategorin innefattar uppfattningar av att läraren behöver
handleda barnen. Den tredje visar på att lärarens roll är att observera barnen och den fjärde att
delta i leken. I den sista och femte underkategorin framkommer en uppfattning att skapa ett
tryggt och tillåtande klimat.

B4a) Att introducera drama och fungera som modell
Informanterna lyfter fram att läraren behöver introducera olika former av drama och ge barnen
exempel på hur man kan göra och uttrycka sig så att barnen kan fortsätta uttrycka sig på egen
hand. Vidare anser informanterna att läraren fungerar som förebild för barnen. Det är viktigt att
läraren deltar tillsammans med barnen så att barnen kan imitera lärarens rörelser och
uttryckssätt.
”Jag tänker att man måste ge exempel förstås för att de ska förstå vad det är
man.. Vad det är man kan göra. Att vi introducerar dramat. Olika typer av
drama och så lär de sig att ”okej, så här kan man göra”. Och att de kan bygga
vidare på det att det inte bara är jag som säger början och slutet.” (Hedda)
”Och sen är det ju vi pedagoger som är förebilder också. Så det är ju viktigt
att vi vuxna deltar och är med där också. Så att de får de här förebilderna hur
det går till helt enkelt.” (Fanny)
”Men om jag kanske skulle göra på ett annat vis och dramatisera med min
kropp och hela jag så tror jag att barnen skulle ta efter.”(Clara)

B4b) Att handleda barnen
En uppfattning som framkommer under intervjuerna är att barnen behöver lärarens handledning
under dramastunden. Informanterna menar att somliga barn snabbt kommer i gång bara läraren
ger dem de redskap som behövs, medan andra behöver mer handledning. Läraren bör finns där
som ett stöd och handleda barnet med att komma i gång och sedan fortsätta att uppmuntra och
vägleda.

56
”... barnen behöver handledning. Man ska inte bara tro att saker händer av
sig själv. Utan vi ska finnas där. Men man märker ju att när de blir mera vana,
så har de egna redskap att göra saker. Att det finns ju barn som har väldigt
lätt från början också, men somliga behöver nog väldigt mycket
handledning.” (Gry)
”... Vi måste kanske finnas där som en hjälp? Som en sådan här ”högra
hand”. Bara de sen kommer i gång så kommer det ganska mycket av sig
själv.” (Betty)
”... Så just kanske också att se till att det fungerar för barnen, att de inte bara
som ger upp. Utan att man är där och som stöder och vägleder dem. ”
(Donna)

B4c) Att observera barnen
Bland lärare inom småbarnspedagogik finns en uppfattning av att läraren kan lära sig mycket
om barns förmågor, fantasi, känslouttryck och tankar genom att observera deras
dramatiserande.
”Ibland så får man se att de kan ha förmågor och fantasi som man kanske inte
har tänkt på tidigare. Väldigt så här positivt överraskad kan man ju bli.
Sådant man inte har tagit reda på eller har observerat tidigare.” (Ada)
”... Det kommer ju mycket att de uttrycker känslor och tankar och allting så
här kommer ju ut i det.” (Betty)

B4d) Att delta i leken
Informanterna anser att lärarens roll är att delta i leken för att dels hjälpa barnen bearbeta något
de varit med om (som tar sig uttryck i leken), dels för att stöda barnens samspel.
”Ofta agerar barnen ut saker i leken som de har varit med om, eller som de
bearbetar genom leken och då kan det var ett jättebra sätt att gå med i leken
och kanske vara /.../ Att man är en del av den och lite styr där och att man
kommer fram till någonting.” (Ivy)

57
”... I lek och så och där förstås som vuxen om man är med som stöd i leken.
Om man diskuterar något tema ... Dramatiserar olika situationer och alla
samspelsövningar och lekar.” (Ada)

B4e) Att skapa ett tryggt och tillåtande klimat
En informant lyfter fram hur viktigt det är att skapa ett tryggt och tillåtande klimat där barnen
tillåts uttrycka sig på sitt eget sätt. Drama får inte bli för prestationsinriktat utan läraren behöver
bemöta barnen på deras nivå.
”Man kan ju göra så mycket skada om man bara kräver. Alltså jag tror på
den här tillåtande världen att man tillåts vara sig själv och att det inte är
prestationsinriktat. Så det är av väldigt stor betydelse hur man bemöter. Och
där tänker jag också det är likadant i drama. Barnet ska känna sig uppskattat
oberoende av vad som händer.” (Eva)

5.1.3. Tema C. Lärarnas uppfattningar och erfarenheter av barnens förhållningssätt till
drama
Resultatets tredje övergripande tema (Tema C) består av lärarnas uppfattningar och erfarenheter
av barnens förhållningssätt till drama. Inom ramen för temat lyfts informanternas tankar om
barnens förhållningssätt fram ur två perspektiv. För det första att barnen upplever drama som
en naturlig och lekfull uttrycksform och för det andra att förmågan att dramatisera och fantisera
är utmanande för barn. Tabell 3 åskådliggör temats två övergripande kategorier: C1. Drama är
för barnen en naturlig och lekfull uttrycksform, C2. Förmågan att fantisera och dramatisera är
utmanande för barn. Tillhörande underkategorier är ordnade så att de som innehåller flest
utsagor presenteras först.

58

Tabell 3
Tema C. Lärarnas uppfattningar och erfarenheter av barnens förhållningssätt till drama
Tema C. Lärarnas uppfattningar och erfarenheter av barnens förhållningssätt till drama
Övergripande kategori

Underkategori

C1. Drama är för barnen en naturlig och lekfull

C1a) Att leka är en naturlig uttrycksform

uttrycksform

C1b) Att det uppskattas av barnen
C1c) Att det fångar barns intresse
C1d) Att det är för barnen ett tydligt verktyg
C1e) Att det gynnar alla barn

C2. Förmågan att fantisera och dramatisera är

C2a) Att utmana barnen att använda sin fantasi och

utmanande för barn

uttrycksförmåga
C2b) Att det krävs upprepningar innan barnen blir
bekväma med det

C1. Drama är för barnen en naturlig och lekfull uttrycksform
Informanterna upplever att drama är för barnen en naturlig och lekfull uttrycksform och inom
ramen för denna övergripande kategori framkommer några underkategorier utgående från
informanternas tankar och upplevelser. Informanterna framför en uppfattning av att leken är en
naturlig uttrycksform inom ramen för dramapedagogik. Vidare har de erfarenheter av att drama
uppskattas av barnen. Informanterna upplever också att drama fångar barns intresse. Det
förekommer även en uppfattning att drama är för barnen ett tydligt verktyg. Slutligen anser en
av informanterna att drama gynnar alla barn.

C1a) Att leka är en naturlig uttrycksform
Till denna underkategori hör lärarnas uppfattningar av hur lek är en naturlig uttrycksform.
Lärarna har uppfattningen att lek och drama har många likheter och därför kan drama vara ett
effektivt medel i undervisningen för att nå barnen. De menar att barn spontant använder sig av
dramatisering och fantasi i leken utan att reflektera över det och att drama bildas i olika lekoch lärmiljöer.
”Jag tror inte att de tänker på att det är ”drama”, utan jag tror ju att det är
mycket av deras vardag. När de leker så använder de sig av drama och fantasi
utan att de ens tänker på det.” (Donna)

59
”... om man tänker lek som drama, för då dramatiserar barnen ju hela tiden.”
(Ivy)
”Nå jag tänker att barnen leker ju hela tiden. Så det är ett sätt att nå dem.
Den här leken tilltalar ju dem och drama är en slags lek tänker jag.” (Hedda)
”Jag tänker på att det är ju ett drama det också att leka sjukhus, att leka
frissör, att leka butik allting i det här är ju drama. ”(Betty)

C1b) Att det uppskattas av barnen
Lärarna har erfarenheter av att drama uppskattas av barnen. Under intervjuerna berättar de om
barnens positiva reaktion från dramastunder. De menar att barnen tycker om att få uttrycka sig,
bli sedda och hörda. De menar även att drama är omtyckt, eftersom det skiljer sig från den
övriga verksamheten. Två informanter menar att barnen är motiverade att delta i olika
dramaaktiviteter.
”De tycker att det är bra. Det är annorlunda och det är roligt.” (Eva)
”Jag tycker att de bara har reagerat positivt.” (Hedda)
” När man ser barnen då man använder drama på olika sätt i verksamheten
så ser man hur barnen tycker om det framför allt. Att de kan delta på ett helt
annat sätt och att de vill.” (Clara)

C1c) Att det fångar barns intresse
En annan underkategori av erfarenheter innefattar utsagor av informanternas upplevelser av att
drama fångar barns intresse. Lärarna uttrycker att man med hjälp av fiktion och spänning kan
skapa intressanta dramaupplevelser för barnen som fångar deras uppmärksamhet och skapar ett
bra ”flow”.
”Det blir liksom spännande. Och man märker nog att det som är spännande
och intressant. Lite magiskt så där.” (Ada)
”Man får ju bra ”flow”, att man känner att det här gör vi tillsammans och vi
har roligt av att vara tillsammans. Och det fångar barns uppmärksamhet på
ett helt annat sätt. (Eva)”

60

C1d) Att det är för barnen ett tydligt verktyg
Lärarna framför en uppfattning av att drama är för barnen ett tydligt verktyg, eftersom det till
exempel blir tydligare för dem att förstå en situation när de får se, höra och uppleva den. En
informant har en uppfattning av hur barn med hjälp av dramatisering som verktyg kan återskapa
och lära sig om händelser de varit med om.
”För att det är ett tydligt sätt, det är både tydligt och sen är det visuellt.
Barnen får se vad man gör och så kan man också förenkla situationer genom
att prata om dem genom dramat.”(Ivy)
”Har det hänt något så dramatiserar de för att lära sig om den här
situationen.” (Clara)

C1e) Att det gynnar alla barn
En informant lyfter fram att drama gynnar alla barn. Hen har erfarenheter av att undervisa barn
med olika stödbehov och anser att dramapedagogik är nyttigt för alla barn. Hen anser bland
annat att olika drama- och kontaktövningar är till hjälp för barn som har svårt med beröring.
”Jag tycker att man kan använda det med alla barn och vi har många år haft
barn med Downs syndrom och autism, så för alla så tror jag att det är bra och
nyttigt. Alltså då till exempel när vi hade det här barnet med autism som inte
pratade överhuvudtaget. Men hen var jätteintresserad när det blev det här att
vi som dramatiserade /.../ trots att det sägs att autistiska barn inte tycker om
beröring. Men det blev på något vi.. hen uppskattade jättemycket det här med
beröring och jag tror att det var mycket tack vare det här att vi jobbade med
sådana här saker.” (Gry)

C2. Förmågan att fantisera och dramatisera är utmanande för barn
Lärarna menar att förmågan att fantisera och dramatisera är utmanande för barn. Inom ramen
för denna övergripande kategori framkommer två underkategorier utgående från lärarnas
uppfattningar och erfarenheter. Det framkommer tankar om att barn behöver utmanas till att

61

använda sin fantasi och uttrycksförmåga. Vidare lyfter lärarna fram att det krävs upprepningar
innan barnen blir bekväma med dramapedagogik.

C2a) Att utmana barnen att använda sin fantasi och uttrycksförmåga
Informanterna framför en uppfattning av att somliga barn har svårt med att leva sig in i en roll
eller att föreställa sig olika saker med hjälp av fantasin. För att barnen ska våga uttrycka sig på
sitt eget sätt och för att de ska kunna använda sig av sin föreställnings- och uttrycksförmåga i
stället för rekvisita, behöver läraren utmana barnen i att använda sin fantasi och
uttrycksförmåga.
”Somliga barn har jättelivlig fantasi och somliga förstår sig inte alls på till
exempel rollspel och att ”gå in i” något som inte finns på riktigt, eller just
som att använda sin fantasi.” (Donna)
” ... att alla gör likadant. Man vågar inte uttrycka sig på sitt eget sätt. Utan
man gör som alla andra. Att om en börjar föreställa någonting så gör fem
andra likadant. Att man är som.. de är blyga att stå i mittpunkten, att fantisera
just i det skede när de som ska göra något.” (Eva)
”... man borde kunna med ganska enkla medel dramatisera och kanske göra
barnen vana vid det också.. Man behöver inte ha en massa yttre stimuli eller
saker. Utan man kan leka att de här sakerna finns och man kan visa med
kroppen att det här är en banan eller något?” (Hedda)

C2b) Att det krävs upprepningar innan barnen blir bekväma med det
En underkategori av informanternas erfarenheter visar på att det krävs upprepningar innan
barnen blir bekväma med att dramatisera och uttrycka sig. Informanterna upplever att man
måste börja försiktigt och upprepa övningarna för att barnen ska våga komma med och bli vana
och trygga med det, eftersom de känner osäkerhet inför det som är nytt när de inte vet vad som
förväntas av dem.
”Man ser ju ganska snabbt vilka barn som njuter av det och vilka som mer
”lider” av det, eller inte som alls vet du trivs med tillvaron. Men nog har jag
också sett framsteg. Det är ju det att du måste upprepa och upprepa allt du
gör, för att det sedan ska börja kännas bekvämt.” (Fanny)

62
”Det kan finnas barn som inte är så trygga med att visa så mycket av sig
själva, eller som hellre vill se på, eller inte vill så där kroppsligt uttrycka sig
på det viset? Där får man ju börja öva lite så där försiktigt att våga börja visa
lite av sig själv.” (Ada)

5.2. Vilka uppfattningar och erfarenheter har lärare av att använda
dramapedagogik som medel för att utveckla barns sociala kompetens?
Resultatredovisningen gällande den andra forskningsfrågan inleds med en beskrivning av
informanternas definition av social kompetens. Informanterna ser social kompetens som en
förmåga att samspela, samverka, diskutera och fungera tillsammans med andra barn och vuxna.
Vidare anser informanterna att social kompetens behövs för att barn ska klara av att ta kontakt
med andra, att komma in i en grupp, att klara av att komma med i en lek och tyda leksignaler.
De upplever att det är viktigt att lära sig tyda andras känslor och lära sig tyda kroppsspråket för
att lättare kunna hantera konflikter och bråk. Informanterna anser att dessa färdigheter är viktiga
för barnets vänskapsrelationer. Tanken om att barn tränar upp och utvecklar social kompetens
i småbarnsålder, är något som lärarna ger uttryck för under intervjuerna. De ser daghemmet
som en viktig plats för barnet för att utveckla dessa färdigheter och förhållningssätt, eftersom
det är här som barnet kommer i kontakt med många olika situationer och människor, som skiljer
sig från hemmets miljö.
Den andra forskningsfrågan fokuserar på dramapedagogik som medel i undervisningen
för att utveckla social kompetens. Lärarnas uppfattningar av att använda drama som medel för
att utveckla barns sociala kompetens redogörs skilt från deras erfarenheter av att använda drama
som medel för att utveckla barns sociala kompetens. Under intervjuerna reflekterar lärarna över
hur de uppfattar att dramapedagogik kan främja barns sociala kompetens, men lärarna har dock
inte särskilt mycket erfarenheter av genomförandet i verksamheten.
Analysen av materialet från studiens andra forskningsfråga har utkristalliserat i två
övergripande kategorier.

Den första kategorin innefattar Lärarnas uppfattningar av att

använda drama som medel i undervisningen för att utveckla social kompetens medan den andra
övergripande kategorin inrymmer Lärarnas erfarenheter av att använda drama som medel i
undervisningen för att utveckla social kompetens. I Tabell 4 åskådliggörs dessa övergripande
kategorier med tillhörande underkategorier. Underkategorier med flest utsagor presenteras
först.

63

Tabell 4
Lärarnas uppfattningar och erfarenheter av att använda dramapedagogik som medel i
undervisningen för att utveckla barns sociala kompetens
Övergripande kategori

Underkategori

1. Lärarnas uppfattningar av att använda drama

1a) Att det ger barnen goda samspelsmodeller

som medel i undervisningen för att utveckla social

1b) Att det lär barnen se olika lösningar på problem

kompetens

1c) Att det utvecklar barnens empatiska förmåga
1d) Att det ger barnen en känsla av samhörighet
1e) Att det lär barnen om känslor
1f) Att det stärker barnens självkänsla

2. Lärarnas erfarenheter av att använda drama

2a) Att utveckla samarbetsförmågan

som medel i undervisningen för att utveckla social

2b) Att stärka vänskapsrelationer

kompetens

2c) Att utveckla den empatiska förmågan
2d) Att kunna se saker ur olika perspektiv
2e) Att utveckla kommunikationsförmågan
2f) Att illustrera och lösa konflikter
2g) Att stärka självförtroendet

1. Lärarnas uppfattningar av att använda drama som medel i undervisningen för att
utveckla social kompetens
Inom ramen för denna övergripande kategori som består av informanternas uppfattningar av att
använda drama som medel i undervisningen för att utveckla barns sociala kompetens
förekommer underkategorier av uppfattningar. Till att börja med lyfter informanterna fram att
användningen av drama som medel i undervisningen ger barnen goda samspelsmodeller. De
menar även att barnen lär sig se lösningar på problem med hjälp av drama. Vidare anses drama
utveckla barnens empatiska förmåga. Det förekommer även uppfattningar av att det ger barnen
en känsla av samhörighet samt att det lär barnen om känslor. Slutligen lyfter de fram att
användningen av drama som medel i undervisningen stärker barnens självkänsla.

1a) Att det ger barnen goda samspelsmodeller
Bland lärarna finns en uppfattning av att dramapedagogik ger barnen goda samspelsmodeller.
De anser att drama kan användas som medel i undervisningen för att visa rätt metod för att

64

skapa goda samspel barnen emellan. De ger uttryck för att den verbala kommunikationen inte
alltid är tillräcklig för att barnet ska förstå, men att barnet med hjälp av drama kan imitera ett
positivt samspel och därifrån lära sig goda modeller.
”Det kan bli tydligare än när man bara säger med ord så går det ”inte in”.
Men när du då säger med ord och dessutom tar drama till hjälp så kan det ju
hända att det är på det sättet som barnet förstår att nu blev det fel. Eller nu
blev det rätt. Att så där ska jag göra. Man kan visa rätt metod. Så där ska jag
göra i stället. Jag behöver inte knipa för att det är trångt i kön utan jag kan
göra på ett annat sätt i stället. Barn tar efter modeller. Så ger man ju den där
positiva modellen med hjälp av drama.” (Eva)
”... Jag vet inte riktigt annars hur man skulle ”knyta upp kutar” när det känns
besvärligt både som med språket och med känslor och med .. just som med
kontakter och det här ... Det är nog bara att det behövs på något vis i de här
samspelsövningarna till exempel.” (Gry)

1b) Att det lär barnen se olika lösningar på problem
En underkategori av uppfattningar bland informanterna är att användningen av drama som
medel lär barnen se olika lösningar på problem. De ger exempel på hur man tillsammans kan
dramatisera en problematisk situation som har uppstått bland barnen för att konkretisera
händelsen och diskutera och pröva olika lösningar för att reda ut situationen. En annan
uppfattning för att nå barnen och lättare kunna prata om vad som hänt när den verbala
kommunikationen inte är tillräcklig för att lösa problemet, är att pedagogerna spelar upp
situationen i form av rollspel för barnen.
”... jag tänker att man till exempel kan ta in olika situationer om det är något
som är problematiskt i verksamheten. Så kan man dramatisera så att det blir
enklare förstått och konkret. Så blir det mycket mer konkret för barnen att
förstå vissa situationer. Att ”ahaa”, det gick så där på grund av det och hur
gör vi sen för att reda ut det här?” (Clara)
”... om en situation ofta upprepar sig och det är svårt att prata om den. Öm,
två barn fryser ut ett annat och man vill prata om hur det känns och vad som
händer, så ser jag det som ett jättebra hjälpmedel att tre vuxna ställer sig
framför gruppen och gör precis det där, och när barnen ser att en vuxen gör
det så blir det som att ”Va?”, ”Vad är det som händer?”, ”Varför gör ni så

65
där?”, ”Det där var ju inte snällt!” och då kan man prata om det och kanske
nå dem på ett enklare sätt? Än som att man går in i själva situationen och
försöker reda upp det.” (Ivy)

1c) Att det utvecklar barnens empatiska förmåga
Bland flera lärare förekommer uppfattningen av att användningen av drama i undervisningen
utvecklar barns empatiska förmåga. Lärarna menar att barn har lättare för att visa omtanke och
förstå hur någon annan känner när de får uppleva med kroppen genom drama och lek.
”... de kommer ju väldigt bra ihåg det. Bättre än om jag sitter med en bild och
kanske ”Här är Kim och här är Sara”, nu tar Kim Saras cykel och hur känner
Sara då? De kanske inte kommer ihåg bilden men de kommer nog ihåg om vi
har lekt det.” (Betty)

1d) Att det ger barnen en känsla av samhörighet
En underkategori av uppfattningar bland lärare inom småbarnspedagogik är att
dramapedagogik ger barnen en känsla av samhörighet när de dramatiserar tillsammans. En
informant menar att barnen, trots olika åldrar, genom olika dramaövningar kan känna att de är
en del av gemenskapen och gruppen.
”... vi ska känna den här ”vi andan” trots att vi är olika åldrar och det tycker
jag ju att man kan göra genom olika dramaövningar.” (Gry)

1e) Att det lär barnen om känslor
Under intervjuerna framför lärarna en uppfattning av att barnen lär sig om känslor genom
drama. Lärarna lyfter fram hur barnen genom ledd lek och dramatisering kan öva på att känna
igen och uttrycka känslor.
”... om vi nu skulle prata om känslor eller något, så kan man leka den där
känslan. Det behöver inte vara som ett skådespel, men att dramatisera den
där saken. Som till exempel att någon skulle vara arg. Hur man är när man
är arg och så blir det då att barnet leker eller som dramatiserar den där
känslan.” (Eva)

66

1f) Att det stärker barnens självkänsla
Informanterna ger uttryck för att blyga och tillbakadragna barn gynnas av olika dramaaktiviteter
i en trygg miljö där man skapar förutsättningar för att barnen ska känna att de kan lyckas, blir
sedda och får känna att de duger som de är. En informant menar att kommunikationsövningar
och glädjefyllda dramalekar där barnen har roligt och skrattar tillsammans gör att blyga barn
vågar mer och tar mer plats, vilket i sin tur stärker självkänslan.
”... De skulle kanske ta mera plats? Just sådana som är lite mera
tillbakadragna och kanske inte vågar bjuda på sig själva och släppa loss. Att
det skulle vara ganska bra faktiskt. Så här inbjudande att det inte finns /.../
man kan inte göra fel eller misslyckas på det sättet. Utan nu leker vi och
dramatiserar.” (Hedda)
” ... att man skrattar tillsammans. Om man nu inte gör bort sig, men man
skrattar tillsammans så blir man modigare och vågar. Bara det att man vågar
säga och prata och berätta inför de andra. Så det tränar ju som både att våga
och sen ger det ju själv.. Det stärker självkänslan att jag vågar och att jag kan
och att jag kan berätta inför de andra. Att man ser som på något sätt att de
stiger i rang. När man gör saker inför andra.” (Eva)

2. Lärarnas erfarenheter av att använda drama som medel i undervisningen för att
utveckla social kompetens
Lärarna har erfarenheter av att använda drama som medel i undervisningen för att utveckla
barns sociala kompetens. I denna övergripande kategori lyfts underkategorier utgående från
lärarnas erfarenheter fram. Inledningsvis framkommer erfarenheter av att utveckla
samarbetsförmågan. Vidare upplever lärarna att vänskapsrelationer stärks med hjälp av drama
och även att barns empatiska förmåga utvecklas. Det förekommer också erfarenheter av att
använda drama för att utveckla kommunikationsförmågan samt för att illustrera och lösa
konflikter. Slutligen har lärarna erfarenheter av att stärka barns självförtroende genom att
använda drama som medel i undervisningen.

67

2a) Att utveckla samarbetsförmågan
I denna underkategori framkommer hur lärarna har använt sig av drama som medel för att
utveckla barns samarbetsförmåga. En informant upplever att somliga barn har lättare för att ta
kontakt med andra barn i gruppen genom att inta en roll som någon annan. Rekvisita i form av
”utklädningskläder” har gjort situationen lekfull för barnen och fina samarbeten och samspel
har utvecklats. Två lärare har erfarenheter av dramapedagogisk verksamhet under höstterminen
när många barn är nya i gruppen. Då har olika samarbetsövningar, kontaktövningar och
dramaaktiviteter använts med blandade smågrupper för att barnen ska lära känna varandra, för
att skapa ett gott gruppklimat och för att sätta grunden för goda samarbeten. En annan lärare
upplever att samspel utvecklas under dramastunder, eftersom det handlar om gruppaktiviteter.
”Vi har ”utklädningskläder” och barnen får klä på sig allt vad de vill ha, så
där bildas det också drama och rollekar fram för allt. Så att de får öva det här
sociala genom en karaktär också. De behöver inte bara vara ”jag” som kan
vara lite skrämmande att ta kontakt med, utan de får gå in i en roll då i stället
och ta kontakt där via. Så det tror jag är ypperligt för barnen, speciellt för de
som kanske har svårt med det här sociala.” (Clara)
”På hösten blir det på något sätt när man börjar lära känna varandra så har
vi kanske lite mera sådana här ”basic” saker eller vad man nu ska säga? Just
att de ska lära känna varandra så har man olika ledda lekar och
dramaövningar där man gör olika saker ... Just att man får den här ”vi
andan” och att det är viktigt med varandra och den som man kanske då har
smekt över håret eller kinden så hen vill man kanske inte slå sen? Eller om
hen har smekt min kind så vill jag inte knuffa hen? Att på något sätt /.../ Det
är nog mycket.. kanske inte bara sociala samspelet utan också jobb med
relationer och just att få den här känslan att vara en grupp.” (Gry)
”... och vi gör det i grupper så jag tycker att det kommer där också den här
sociala biten.” (Fanny)

2b) Att stärka vänskapsrelationer
Lärarna framhåller att barnens vänskapsrelationer stärks genom olika dramalekar och andra
övningar där barnen på ett enkelt sätt tränar på att bli medvetna om sina kompisar. Lärarna ger
exempel på hur de i samband med teman som handlar om känslor och vänskap använt sig av

68

drama i den pedagogiska verksamheten. Det handlar till exempel om dramaövningar där man
tillsammans diskuterar hur en bra kompis är och barnen får öva på att umgås tillsammans på ett
positivt sätt.
”Vi har jobbat med känslotema och samspelslekar. Det kan handla om
kompismassage.. och ”Pomperipossa” och andra lekar där man ska bli
medveten om sina kompisar och just sådana lekar som ”Katten och musen”.
Där dom fått stärka liksom kompisskapet ...” (Ada)
”Vi har jobbet med ”kompis”.. alltså alltmöjligt med antimobbning, som till
exempel /.../ Dramaövningar .. Att man ska göra saker. Och då kan det vara
ett kort, en liten lek eller en övning som man ska göra och då blir det som ofta
någon dramatisering och fast det är väldigt enkelt. Det kan bara vara att man
spelar upp för varandra när man gör på ett sätt, kramar någon eller.. Riktigt
som så där enkelt men det är ändå.. Det visar för barnen vad man menar ...”
(Eva)
”... speciellt kanske på hösten mycket i och med det här kompistemat: Vad
man får, vad man inte får göra och hur en kompis är. Så att då används
dramapedagogik.” (Clara)

2c) Att utveckla den empatiska förmågan
Informanternas erfarenheter av att utveckla barns empatiska förmåga med hjälp av drama består
av olika lekar och samspelsövningar med fokus på att barnen ska lära sig förstå vad den andre
känner. Lärarna nämner att barnen med hjälp av kroppsliga uttryck tränar på att läsa av miner,
känslouttryck och sinnesstämningar. Att dramatisera situationer som barnen varit med om
under dagen där någon till exempel blivit arg eller ledsen används också. En informant nämner
att det är viktigt att tillsammans öva och diskutera hur man bemöter sina kompisar så att det
känns bra för alla.
”...då hade vi ganska problematisk grupp. Alltså det var /.../ man fick nog
nästan bara ”släcka bränder” hela tiden då. Så då jobbade vi med känslor
och att vi dramatiserade det då och så gick vi till spegeln och tittade på hur
man såg ut när man var ledsen och glad.” (Donna)
”... att våga närma sig varandra utan att man gör det genom att man knuffar
eller river. ... att man övar tillsammans och som får närma sig och att man

69
närmar sig på ett positivt sätt. ... och med känslor, om någon blir arg. Och så
funderar vi och så provar vi göra det på riktigt som att man pratar om det och
så gör man det på riktigt. Att man lite återupplever den här situationen att det
behöver inte alltid vara den situationen som ett barn gjorde, men att man
återupplever den här känslan ”och så var jag jättearg och så gjorde jag så
här”, men hur skulle jag kunna göra i stället?” (Gry)

2d) Att kunna se saker ur olika perspektiv
En underkategori av lärarnas erfarenheter består av upplevelser av att barnen har lättare att se
saker ur olika perspektiv när de får uppleva situationen med kroppen och alla sinnen. Flera
lärare har använt rollspel och lekar där barnen föreställer djur med olika sinnesstämningar och
åsikter, vilket hjälper dem att acceptera olika åsikter och ger dem en förståelse för att någon
annan kan vara glad trots att jag är arg. En informant berättar att personalen på hens daghem
har spelat upp en teater för barnen som består av händelser som uppstått på daghemmet. Det
kan till exempel handla om en konflikt i sandlådan. Hen menar att barnen har lättare för att
reflektera över situationen när de får se situationen ”med nya ögon” och inta ett annat
perspektiv.
”... personalen spelar upp en teater för barnen och barnen får sätta sig i
gymnastiksalen och så spelar vi upp sociala situationer. ... och man hör
barnen prata om det ett helt år att ”Minns du Clara när du slog Yrsa med
spaden i huvudet? Men så får man ju inte göra!”. Och sådant här att vi
dramatiserar och riktigt överdriver så att det ska bli som .. att de ska förstå
det. Som att de förstår att ”Oj nej! Så där brukar jag ju också göra när vi står
i wc kön och jag knuffar alla”. De får en tillbakablick på situationen att hur
det kan vara.” (Clara)

En informant upplever att barn gärna går in i en roll som någon annan, precis som de gör i
leken, eftersom det är frigörande att spela någon annan och att byta perspektiv för att förstå hur
den andre tänker och känner.
”Om det är barnen som spelar upp /.../ att de går bort från att vara sig själva.
För vissa barn kan det vara jätte.. befriande är kanske inte rätt ord men?
Jamen, det kan vara väldigt så där skönt att få gå bort från sig själv och bara
leka att man är någon annan. Det är ju det de gör i leken också. Och att då få
göra det i liksom lärande syfte.” (Ivy)

70

2e) Att utveckla kommunikationsförmågan
Flera av lärarna framhåller att drama utvecklar kommunikationsförmågan. De lyfter fram hur
dramats olika uttrycksformer ger barnen möjligheter att uttrycka sig och kommunicera på sitt
eget sätt. De har erfarenheter av att drama kan användas med eller utan verbal kommunikation
och somliga har upplevt hur duktiga barnen är på att läsa av kroppsspråk.
”Det där var ju som jättespännande för det betydde att de hade läst av min
mimik och min, mitt kroppsspråk. För de förstod ju inte vad jag sa, utan de
läste av. Och det var väldigt spännande att somliga barn var så väldigt med
på det där och där har man ju igen något som man kan gå tillbaka till och
sen.. bara prata om kroppsspråk.” (Ivy)

En informant menar att det kroppsliga uttrycksmedlet kan vara ett för barnen enklare
uttrycksmedel än det verbala.
”För att ibland så är det ju också lättare att visa något med kroppen i stället
för med ord.” (Gry)

Samma informant framhåller att dramaverksamhet gynnar barn med behov av särskilt stöd,
eftersom barnen genom drama lär sig kommunicera sina behov, tankar och känslor.
”...och barnet vi har haft med Downs syndrom pratade inte heller. Då är det
ju jätteviktigt alltså att man, när man är arg att man som lär sig att hantera
det och visa det. Utan att man biter någon eller..?” (Gry)

2f) Att illustrera och lösa konflikter
Informanterna har erfarenheter av att använda drama på olika sätt för att illustrera och lösa
konflikter. De nämner handdockan eller andra ”leksaker” som ett hjälpmedel vid
konflikthantering. Informanterna anser att barnen kan använda handdockor för att illustrera en
konfliktsituation som uppstått. När barnet med hjälp av dockan kommunicerar händelsen för
pedagogen har denne lättare att förstå vad som hände. En lärare har använt sig av drama för att
leda bort barnens fokus från en konfliktsituation och i stället riktat deras uppmärksamhet mot
en lösning.
”Så får barnen också använda dockorna vidare och laga egna situationer som
de kanske har varit med om? Och använda de här dockorna och visa.. För det
kan ju också vara svårt för dem att berätta åt oss vuxna om det har hänt

71
något? För vi ser ju också situationer på ett helt annat sätt än vad kanske
barnen ser? När de dramatisera för oss så får vi också en annan uppfattning
om att ”okej, det var inte alls så här det gick till?” som man hade trott, utan
det fanns något underliggande där som kanske utlöste den här situationen och
vad det beror på.” (Clara)
”...man ser att man verkligen har haft nytta av det de få gånger man har
använt sig av det. Man har som fått fångat barnens intressen och kunnat /.../
jaa, distrahera om det har varit något bråk eller någonting.” (Donna)

2g) Att stärka självförtroendet
Några lärare har erfarenheter av att använda drama som medel i undervisningen för att stärka
barns självförtroende. Lärarna ger uttryck för att de upplever att barn kan vara otrygga inför
situationer där de ska prata inför andra och då kan det vara lättare för barnen att uttrycka sig
genom att ta sig an en annan roll. En lärare nämner att hen använder sig av en matta som scen,
som blir en trygg plats där barnen får ”uppträda” inför varandra med valfritt program. En annan
lärare berättar att hen använder sig av handdockan för att hjälpa blyga barn att uttrycka sig inför
andra. Barnen för över rädslan till handdockan och får mod att ta sig an uppgiften, vilket stärker
självförtroendet.
”De måste ju lära sig att kunna stå framför en publik. När de kommer till
skolan så måste de också kunna stå där och berätta ... På eftermiddagen hade
jag inte alltid en saga innan vi gick ut, utan jag hade en matta som fick kallas..
Jag sade: ”Det här är en scen och här får du göra precis vad du vill” och de
andra ska kunna sitta där och lyssna. Det kan hända att något barn sade:
”Jag vill ha en kompis med mig som kommer med och sjunger” ... (Betty)
”Om du får dig an en annan roll så kanske det är lättare att uttrycka sig? Att
ibland så brukar jag .. om man har de här barnen som är försiktiga och inte
riktigt vågar, så kan man till exempel ta den här handdockan till hjälp och så
säger man exempelvis: ”Nu Maja, nu är du inte Maja, utan nu är du den här
ekorren.” Man ger över den där rädslan eller nervositeten på ekorren. Man
tänker att man är den där ekorren i stället för personen. ...” (Fanny)

72

6. Diskussion
I detta kapitel diskuteras studiens metodologiska val och resultat kopplat till sociokulturell teori,
pragmatism och tidigare forskning om dramapedagogikens betydelse för barns lärande och
utveckling av social kompetens. Inledningsvis diskuteras valet av kvalitativ metod,
fenomenografisk ansats, intervju som datainsamlingsmetod, urvalet av informanter och
slutligen studiens tillförlitlighet och trovärdighet. Resultatdiskussionen struktureras enligt
studiens två forskningsfrågor och följer samma ordning som det presenteras i
resultatredovisningen. Diskussionen avrundas med slutsatser och förslag till fortsatt forskning.

6.1. Metoddiskussion
Studiens syfte är att undersöka lärares uppfattningar och erfarenheter av dramapedagogik som
medel för att utveckla barns sociala kompetens. Med utgångspunkt i syftet är en kvalitativ
inriktning för ansats och datainsamlingsmetod ändamålsenlig. Patel och Davidson (2011)
betonar att syftesformuleringen bestämmer forskningsinriktningen. Valet av kvalitativ
datainsamlingsmetod baserar sig på intresset av att försöka komma åt och nå en djupare
förståelse av ett fåtal informanters tankar, åsikter, erfarenheter och känslor (Alvehus, 2013;
Dahlgren & Johansson, 2019; Trost, 2010). En fenomenografisk ansats är relevant för studien
med tanke på att jag avser studera och beskriva personers uppfattningar av ett fenomen.
Enligt Dahlgren och Johansson (2019) utgår fenomenografi från att människor uppfattar
och erfar företeelser och fenomen på olika sätt och målet med ansatsen är att beskriva
variationen av uppfattningar ur någon annans perspektiv. I föreliggande studie har
informanternas olika uppfattningar tolkats och analyserats med hjälp av den fenomenografiska
ansatsens vad- och hur-aspekt. Inom fenomenografi är alla uppfattningar lika värda (Dahlgren
& Johansson, 2019), vilket gör föreliggande studies analys intressant, eftersom informanternas
utsagor inte går att rangordna. Informanternas olika uppfattningar av samma fenomen och
variationen av deras sätt att erfara det synliggörs i resultatredovisningen. Genom att ta del av
informanternas uppfattningar av dramapedagogik och beskrivningar av hur de använder sig av
det i verksamheten får läsaren en utökad kunskap och förståelse av fenomenet.
Intervju som datainsamlingsmetod är ett väsentligt val för studien med tanke på att
metoden möjliggör att utveckla informantens svar med hjälp av följdfrågor. Föreliggande
studies datainsamling genomförs på distans i form av halvstrukturerade telefonintervjuer. Valet

73

av distansmetod är lämplig för studien trots att en viktig del av kommunikationen uteblir, vilket
då i detta fall är kroppsspråket (Gillham, 2008). För att bekräfta informantens svar uttrycker jag
mig med hjälp av ”hummanden” för att visa på att jag lyssnar och är intresserad av vad
informanten säger. Både Alvehus (2013) och Dahlgren och Johansson (2019) poängterar vikten
av att intervjuaren intar ett uppmärksamt men avslappnat förhållningssätt och hittar en
fungerande intervjuteknik för att få ett produktivt samtal med uttömmande svar. Jag inser att
jag stundvis är mer fokuserad på intervjufrågorna än på vad informanten berättar. Jag borde ha
varit mer uppmärksam och frågat upp viktig och intressant information.
Som oerfaren intervjuare är en pilotintervju nödvändig att genomföra. Med hjälp av
pilotintervjun kunde jag testa mig själv, distansmetoden, intervjufrågorna och ljudinspelningen.
Vid pilotintervju testas intervjuguiden som den är, betonar Dalen (2007). Efter genomförd
pilotintervju granskas och modifieras intervjuguiden något inför kommande intervjuer.
Med hjälp av kvalitativa halvstrukturerade intervjuer och följdfrågor är intervjuarens
mål att få innehållsrika och fullständiga svar, hävdar Dahlgren och Johansson (2019). Jag
önskar att jag fått rikare svar och innehåll kopplat till studiens andra forskningsfråga som berör
dramats betydelse för social kompetensutveckling. Jag ifrågasätter dels intervjufrågornas
kvalitet och formulering, dels visar resultatet att lärarna inte har särskilt mycket erfarenheter av
dramapedagogik som medel för att utveckla barns sociala kompetens. Jag inser att jag eventuellt
borde ha lagt ner mer tid på formuleringen och sammanställningen av intervjuguiden, eftersom
informanterna kan ha uppfattningar av fenomenet trots att de inte har erfarenheter av
genomförandet. I analysen av materialet omformuleras forskningsfrågorna för att bättre passa
in med de resultat som analysen lett till.
I föreliggande avhandling har datainsamlingen genomförts med nio lärare inom
småbarnspedagogik verksamma inom sex kommuner. Trots att somliga lärare är verksamma
inom samma kommun skiljer sig deras uppfattningar och erfarenheter åt. Eftersom drama som
uttrycksform ingår i läroplanen antar jag att drama på ett eller annat sätt är bekant för lärarna.
Därför är valet av informanter slumpmässigt i stället för att välja den med mest erfarenhet av
eller störst intresse för ämnet. Tillförlitligheten av hur det ser ut inom den småbarnspedagogiska
verksamheten höjs när informanterna slumpmässigt väljs ut.
Alexandersson (1994) hävdar att människan har en dynamisk relation mellan innehållet
som hen skapar mellan sig själv och fenomen i omvärlden. Vartefter situationen förändras blir
relationen annorlunda, vilket innebär att människans uppfattningar kommer att förändras över
tid. Detta visar på att informanternas uppfattningar av dramapedagogik är i ständig förändring.
När lärarna till exempel intervjuas för denna studie inhämtar de ny kunskap av fenomenet.

74

Därför skulle en upprepad undersökning inte nödvändigtvis ge samma resultat, vilket påverkar
tillförlitligheten av studiens upprepningsbara resultat. Däremot borde studiens genomförande,
databearbetning och analys samt resultat nå en hög tillförlitlighet, eftersom de redovisas stegvis
och noggrant (Thornberg & Fejes, 2019).
Enligt

Alexandersson

(1994)

kan

studiens

trovärdighet

granskas

i

resultatredovisningen. Föreliggande studiens trovärdighet påvisas med hjälp av en grundligt
utförd analys. I resultatredovisningen besvaras forskningsfrågorna med hjälp av kategorisering
av informanternas uppfattningar och erfarenheter samt utdrag ur intervjuerna i form av citat.
Slutligen påvisas trovärdigheten i diskussionen där resultatet kopplas samman med syftet,
forskningsfrågorna, tidigare forskning och teorier.

6.2. Lärarnas uppfattningar och erfarenheter av dramapedagogik
Resultatdiskussionen inleds med en diskussion av den första forskningsfrågans resultat.
Forskningsfrågan innefattar lärarnas uppfattningar och erfarenheter av dramapedagogik.
Resultatet diskuteras i relation till teori och tidigare forskning. Lärarnas uppfattningar
diskuteras enligt de överordnade teman (Tema A, B, C) med tillhörande övergripande
kategorier som resultatet utmynnat i.

6.2.1. Uppfattningar och erfarenheter av dramapedagogik
Föreliggande studies resultat visar att dramapedagogik är ett obekant begrepp för somliga
informanter, vilket kan tolkas som att begreppet inte är särskilt etablerat inom
småbarnspedagogiken. Lärarna har dock uppfattningar av att det handlar om att använda sig
av drama i undervisningen på ett pedagogiskt sätt. Begreppet dramapedagogik finns inte
beskrivet i Grunderna för planen för småbarnspedagogik 2018. I styrdokumentet nämns drama
kombinerat med lek som ett mångsidigt arbetssätt och som en kroppslig uttrycksform inom
lärområdet ”Mina många uttrycksformer” (Utbildningsstyrelsen, 2018). Endast en informant
nämner styrdokumentet som en orsak till att hen använder sig av drama i den pedagogiska
verksamheten.
Flera av lärarna har uppfattningen av att drama har en positiv inverkan på barns lärande
och utveckling, vilket är i linje med Joronen och Häkämies (2010) som framhåller att drama är
en väg till barns lärande. Några av lärarna menar att de vill satsa på att införa mera drama i
verksamheten, eftersom det skulle gynna barnen och ge uttrycksformen en starkare ställning.

75

Ur ett sociokulturellt perspektiv är det lärarens syn på hur barn utvecklar kompetens och tar till
kunskap som påverkar undervisningens innehåll och genomförande (Säljö, 2011). Heggstad
(2014) betonar att lärarens syn på drama påverkar undervisningens innehåll och hur barnen
uppfattar uttrycksformen. Resultatet för föreliggande studie visar att somliga informanter har
ett stort intresse för drama och trivs med att dramatisera tillsammans med barn medan andra
menar att de är obekväma med att uttrycka sig kroppslig.
Enligt Brown (2017) och Pramling Samuelsson m.fl. (2015) behöver lärare ha ett starkt
kunnande i ett ämne och tydliga mål för att använda sig av det i undervisningen och för att det
ska gynna barns lärande. I föreliggande studie framkommer uppfattningen av att den egna
kunskapen om drama är bristfällig, vilket delvis kan förklara varför lärarna använder sig av
dramapedagogiska arbetssätt i så liten utsträckning som de ger uttryck för. Några av lärarna
menar trots allt att man inte ska se drama som ett hinder, eftersom det handlar om små barns
lärande och därför behöver läraren inte göra undervisningen så avancerad. Heggstad (2014)
lyfter fram att lärare bör anpassa dramaaktiviteter efter barnens ålder och förutsättningar.
Lärarna i föreliggande studie har uppfattningar av att gränsen mellan drama och annan
verksamhet är otydlig, vilket är i linje med Holmgren-Lind (2011) som bland annat framhåller
att lärare sätter likhetstecken mellan lek och drama. Jag tänker mig att lärarnas uppfattningar
kan tolkas utifrån att drama är ett mångfasetterat begrepp, det påminner om lek, det används i
olika former (gestaltning, rollspel, dockspel o.s.v.) och kan kombineras med till exempel sångoch rörelselekar. Resultatet av föreliggande studie visar också på att flera informanter uppfattar
teater som en form av drama. Dramats rollspel och improvisationer påminner om teater, betonar
Hägglund och Fredin (2011). Trots det är drama och teater två olika fenomen, vilket även är en
uppfattning som framgår hos en informant.
I föreliggande studie framgår att lärarna anser att det finns faktorer som påverkar
användningen av dramapedagogik. Somliga upplever att barngruppens behov och intressen
påverkar användningen av drama i verksamheten. När barnens intresse för bland annat rollek
ökar används drama oftare, menar lärarna. Några av lärarna lyfter fram att olika former av
drama används vid konfliktsituationer och när det finns behov av att främja gruppklimatet och
stärka relationer. Det framkommer även att en grupp livliga barn uppfattas som en utmaning
för dramapedagogik.
Enligt Hendy och Toon (2001) kan lärare med hjälp av dramapedagogik lära barnen
samarbeta och utveckla socioemotionella färdigheter, vilket gynnar gruppen. Drama och
framför allt rollspel kan fungera som hjälpmedel för barn som uppvisar utmanande beteenden.
Drama kan hjälpa barnet komma till ro och genom rollspel kan barnet inta en roll som någon

76

annan vars beteende skiljer sig från hennes, tillägger Hendy och Toon (2001). Vidare anser
lärarna i studien att stora barngrupper är en utmaning för dramastunder. Därför anser de att
tillräckligt med personal och möjligheten till smågruppsindelning är en viktig faktor för
dramapedagogisk verksamhet.

6.2.2. Uppfattningar och erfarenheter av dramapedagogik som undervisningsinnehåll
I föreliggande studie framgår att lärarna har uppfattningar och erfarenheter av drama som medel
i undervisningen. Det är vanligt att lärare använder sig av drama som medel i undervisningen
med barn i tre- till femårsåldern, hävdar Brown (2017). Lärarna har uppfattningen att
dramapedagogik som didaktiskt medel stärker barns förståelse i olika ämnen, det kan till
exempel främja språkutvecklingen eller den matematiska förmågan. Vidare menar lärarna att
drama kan tillämpas i alla ämnen. Liknande resonerar Holmgren-Lind (2011) och Pramling
Samuelsson m.fl. (2015) att drama som medel bland annat stärker barns språkutveckling och
utvecklar deras kompetenser och färdigheter inom det sociala området. Resultatet av
föreliggande studie tyder även på att lärarna har en uppfattning av att drama som medel i
undervisningen bidrar till en utveckling av barns mångsidiga kompetens. Informanterna anser
att användningen av drama som medel främjar kulturell och kommunikativ kompetens samt att
det utvecklar vardagskompetens.
Inom den sociokulturella inriktningen utgår man från att barnet utvecklar sitt språk i
samspel med andra (Säljö, 2011b). Lärarna i studien anser att drama som medel i
undervisningen främjar språkinlärning och att barnets språk framför allt utvecklas i rollek och
genom rollspel. Heggstad (2014) lyfter fram att drama är en social arbetsform. Därför är språket
centralt inom dramapedagogiken och det är naturligt att språket stärks genom drama, eftersom
alla dramaktiviteter genomförs i grupp. Språket är ur ett sociokulturellt perspektiv det viktigaste
redskapet för kommunikation och lärande (Phillips & Soltis, 2014). Inom dramapedagogiken
används kroppen och språket som redskap för att dela erfarenheter och nå nya kunskaper. I
dramaarbetet med yngre barn fungerar läraren som barnets språkliga stöd (Holmgren-Lind,
2011).
Informanterna anser att läraren kan synliggöra barns lärande genom att använda rollspel
för att låta barnen återuppleva händelser och för att kunna rikta deras uppmärksamhet mot
lärandesituationen. Detta överensstämmer med Joronen och Häkämies (2010) som betonar att
det finns en stor potential för lärande i arbetet med dramapedagogik. Brown (2017) framhåller

77

att drama som medel i undervisningen kan öka barns förståelse för någon händelse. När barnet
med hjälp av drama lever sig in i en situation skapar hen sig en djupare förståelse för situationen
(Bolton, 2008; Brown, 2017).
Lärarna har erfarenheter av integrering av drama i den dagliga verksamheten. Flera av
lärarna menar att de använder sig av drama under samlingen. Som exempel integreras drama i
sånger, det används i form av dockspel eller sagospel och det används som medel för att
utveckla barns emotionella färdigheter. Sånglekar innehåller förutom sång, ofta både rörelse
och kroppskontakt och ger utrymme för dramatisering, hävdar Rasmusson och Erberth (2016).
Vidare nämner ett fåtal informanter att drama och dramatisk gestaltning används i
övergångssituationer för att bland annat undvika stillasittande.
Hos flera av lärarna framgår uppfattningen av att drama används spontant i olika
vardagliga situationer. Endast ett fåtal nämner att de har genomfört planerade dramastunder
med tydliga lärandemål. Dramastunderna har varit möjliga att genomföra när barngruppen haft
tillgång till en ”rörelsesal”.
Resultatet visar att samtliga informanter har erfarenheter av att integrera drama i musikoch rörelsestunder. Dramatiska uttryck används tillsammans med rekvisita så som instrument,
kläder och musik. Några av lärarna menar även att sagor är en bra utgångspunkt för
dramatisering. Enligt Rasmusson och Erberth (2016) kan dramapedagogik med yngre barn
kombineras med musik, rörelse och litteratur.
I studien framgår även att informanterna anser att läraren har en central och betydande
roll i arbetet med drama. Inom sociokulturell teori utgår man från att barnet utvecklas och lär
sig genom social interaktion och med stöd av andra (Säljö, 2011a). Vygotskij (1978) betonar
starkt lärarens roll i att stödja och handleda barnet till kunskap och utveckling. Informanterna
menar att drama kan vara något nytt och ovant för barnen i början. De påpekar att lärarens roll
är att introducera uttrycksformen genom aktivt deltagande och att hjälpa barnen komma i gång.
Vidare menar informanterna att lärarens handledande roll ger barnen redskap för att på egen
hand komma vidare i sitt dramatiserande och kreativa uttryck.
I föreliggande studie framgår även en uppfattning av att barn bearbetar händelser de
varit med om i leken och då kan läraren genom att själv gå med i leken hjälpa barnet bearbeta
detta. Den närmaste utvecklingszonen är en utgångspunkt för dramapedagogik eftersom barnet
är i behov av lärarens sociala och pedagogiska handledning för att komma vidare i sin
utveckling, hävdar Loizou, m.fl. (2019).
Några av informanterna anser att läraren ibland behöver inta en mer passiv roll och stiga
åt sidan för att observera barnen när de uttrycker sig. Detta kan hjälpa läraren att upptäcka nya

78

sidor hos barnet och hen kan lära sig mer om barnens förmågor, fantasi, tankar och känslor.
Detta är även något som Heggstad (2014) lyfter fram. Hon framhåller att speciellt observationer
av barns rollspel kan bidra med ny kunskap om barns samarbetsförmågor.
Hos en informant framgår en uppfattning av att läraren bör skapa ett tryggt och tillåtande
klimat och ge barnen utrymme att uttrycka sig på sitt eget sätt utan att kräva för mycket. Denna
uppfattning är i linje med Rasmusson och Erberth (2016) som framhåller att ett tryggt klimat är
av betydelse för gruppens gemenskap och dramatiserande. Heggstad (2014) betonar att
tryggheten i gruppen kräver kontinuerligt arbete. I en trygg grupp vågar barnen uttrycka sig och
gå in i den fiktiva världen.

6.2.3. Uppfattningar och erfarenheter av barnens förhållningssätt till drama
I studien framgår att lärarna anser att drama är för barnen en naturlig och lekfull uttrycksform.
Lärarna ser drama som ett sätt att nå barnen, eftersom deras vardag genomsyras av lek och
spontana dramatiska uttryck. Detta överensstämmer med Strömberg (2008) som betonar att
barnen har ett stort lekbehov, de är motiverade till att leka och förknippar drama med lek. Enligt
Heggstad (2014) har människan grundläggande behov av att leka, imitera och identifiera sig
med andra. Barn lär sig genom lustfylld undervisning, betonar Hägglund och Fredin (2011). I
resultatet av föreliggande studie framgår även att drama uppfattas som ett tydligt verktyg,
eftersom informanterna har upplevt att barn har lättare att förstå en situation när de får uppleva
den med alla sinnen. Heggstad (2014) lyfter fram att hela barnets inlärningsregister aktiveras
genom dramatisering.
Informanterna har erfarenheter av att drama uppskattas av barnen och att det delvis beror
på att dramaverksamhet skiljer sig från den övriga verksamheten. Detta kan tolkas utifrån
pragmatismen och Deweys tankar om det aktiva barnet. Dewey (1966) hävdar att barnet lär sig
när hen är aktiv och får undersöka och uttrycka sig konstnärligt. Dramaverksamhet präglas av
aktivt deltagande i social kontext (Heggstad, 2014). När barnet dramatiserar upplever hen med
hela kroppen och får stiga in i en fiktiv värld som skiljer sig från det normala (Hägglund &
Fredin, 2011; Järleby, 2005). Loizou m.fl. (2019) beskriver dramapedagogik som en lekfull och
kreativ undervisningsmetod.
En informant anser att drama gynnar alla barn och ger exempel på att kontaktövningar
är till hjälp för barn som har svårt med beröring. Liknande resonerar Rasmusson och Erberth
(2016) att kontaktövningar vänjer barnet vid närhet på ett avspänt sätt. Det kan vara en så enkel

79

sak som att stå tätt intill varandra eller att hålla någon i handen. Gruppklimatet förbättras när
barnen vänjs vid en naturlig och avspänd kroppskontakt.
Trots att det dramatiska uttrycket är en naturlig uttrycksform hos barn (Heggstad, 2014),
visar resultatet av föreliggande studie att lärarna upplever att förmågan att fantisera och
dramatisera är utmanande för barn. Några av lärarna upplever att somliga barn har svårt med
att leva sig in i rollspel och förställa sig som någon annan. Fantasi hör ihop med
föreställningsförmågan (Vygotskij, 1995). Det är en förmåga som finns hos alla och som går
att utveckla, hävdar Vygotskij (1995). Fantasi behövs inom allt dramaarbete för att tro på en
fiktiv värld och figurerna som föreställs i den, menar Heggstad (2014).
I drama används kroppen och sinnen på ett sätt som skiljer sig från det vanliga. I
dramaövningar ingår skapande moment som kräver förmågan att i tanken omvandla
verkligenheten till fiktion (Hägglund & Fredin, 2011; Vygotskij, 1995). Det framkommer
uppfattningar hos några av lärarna att barn behöver utmanas i att använda kroppen som
uttrycksmedel i stället för att använda rekvisita. Enligt Hägglund och Fredin (2011) är leken en
aktivitet där barnet naturligt använder sig av sin fantasi och föreställningsförmåga, men de kan
sakna kunskap om vad det innebär att fantisera. Rasmusson och Erberth (2016) betonar att
barnet behöver hjälp med att lära sig hur det går till att fantisera under en dramastund. Lärare
kan kombinera dramaövningar med inslag från barns lek för att de lättare ska förstå sig på den,
tillägger Rasmusson och Erberth (2016).
Informanterna menar att de vill utmana barnen till att våga uttrycka sig på sitt eget sätt.
De upplever att barnen härmar varandra och upprepar andra barns rörelser i dramalekar eller
övningar där barnen själva ska hitta på en rörelse och turvis uttrycka sig. Enligt Marjamäki m.fl.
(2015) lär sig barnet genom att observera och imitera andra personer medan Heggstad (2014)
lyfter fram att dramatisk lek utvecklas stegvis i olika faser. De två första faserna av utvecklingen
handlar om att härma och imitera andra. Det är först i den tredje fasen som barnet börjar
utveckla en förmåga att föreställa något annat. Detta visar på att det krävs ett kontinuerligt
arbete med dramapedagogik för att det ska gynna utveckling och lärande (Rasmusson &
Erberth, 2016). Detta överensstämmer också med informanterna, som upplever att
dramaövningarna behöver upprepas för att barnen ska bli bekväma och våga börja visa av sig
själva. Enligt Strömberg (2008) kan barns osäkerhet handla om otrygghet av att inte veta vad
som kommer att hända eller vad som förväntas av dem.

80

6.3. Lärarnas uppfattningar och erfarenheter av att använda
dramapedagogik som medel i undervisningen för att utveckla barns sociala
kompetens
Resultatet av den andra forskningsfrågan visar att lärarna har uppfattningar av att
dramapedagogik som medel i undervisningen stöder utvecklingen av social kompetens.
Lärarnas uppfattningar överensstämmer med resultat av tidigare forskning (Goldstein & Lerner,
2018; Remziye m.fl., 2019) som visar att pedagogiskt drama stärker barns utveckling av sociala
och emotionella färdigheter. För att uppnå dramats positiva effekter behöver barnet regelbundet
erbjudas och delta i olika dramaaktiviteter. I föreliggande studie framgår dock inte hur ofta
lärarna använder sig av drama som medel för att främja social kompetens. Enligt ett fåtal
informanters utsagor används dramapedagogik under höstterminen i förbyggande syfte. Vidare
framgår att olika former av drama integreras under samlingen och i lärandestunder med temat
känslor och vänskap. Dessutom används drama som medel för att illustrera och lösa konflikter
som uppstår i barngruppen.
Inledningsvis diskuteras lärarnas uppfattningar av social kompetens och daghemmets
betydelse för utveckling och lärande. Informanterna definierar social kompetens som en
förmåga som behövs för att kunna samspela, kommunicera och fungera tillsammans med andra
människor. Denna definition är i linje med Ogdens (2003) beskrivning av social kompetens.
Han framhåller att begreppet innefattar färdigheter, kunskaper och förhållningssätt som
möjliggör att skapa relationer. Petersson och Sjödin (2001) lyfter fram att social kompetens är
en förmåga som gör det möjligt att bedöma hur man ska hantera och uppföra sig i olika sociala
situationer. Vidare menar informanterna att utvecklingen av social kompetens har betydelse för
barnets vänskapsrelationer. Persson (2003) ser social kompetens som innefattar förmågan att
fungera och kommunicera i olika grupper, som avgörande faktorer för att kunna skapa och
upprätthålla relationer.
Informanterna har uppfattningen av att daghemmet är en miljö där barn behöver social
kompetens för att bland annat klara av att umgås, leka och hantera konflikter. De anser även
att daghemsmiljön är den plats där barnets förmågor och färdigheter utvecklas i samspel med
andra, vilket även överensstämmer med Marjamäki m.fl. (2015) som menar att sociala
färdigheter utvecklas i leken med hjälp av handledning och positiva samspel. Enligt
pragmatismens tradition utgår man från att barnet i sin utbildning lär sig färdigheter och sociala
regler och förhållningssätt för att klara av att fungera i samhället (Dewey, 1966). Inom ramen
för sociokulturell teori menar man att barnet utvecklas och lär sig i social kontext med stöd från
andra och genom att observera och imitera personer i vardagliga situationer (Phillips & Soltis,

81

2014). Enligt Vygotskij (2001) är daghemmet en viktig plats för social och kognitiv utveckling.
På daghemmet hamnar barnet i utvecklingszoner och här kan barnet få pedagogiskt stöd med
att nå nya kunskaper och erfarenheter (Säljö, 2014).
Lärarna i föreliggande studie använder sig av drama som medel i undervisningen på
olika sätt för att utveckla barns sociala kompetens. Resultatet visar att flera av lärarna har använt
sig av drama för att utveckla samarbetsförmågan och de har uppfattningar av att drama ger
barnen goda samspelsmodeller. En informant har använt ”utklädningskläder” för att skapa
lekfulla rollspel där samarbeten och samspel har utvecklats mellan barn som annars har svårt
att bjuda in andra i leken, turas om, dela med sig och kompromissa. Löwenborg (2015) nämner
vuxenstyrda lekfulla samarbetskonstellationer som metod för att utveckla samarbetskompetens.
Barnet behöver stöd med att lära sig samspela och anpassa sig till en grupp samt för att
skapa och upprätthålla vänskapsrelationer (Kauppila, 2005). Ett fåtal av lärarna har använt sig
av dramapedagogik under höstterminen för att skapa en god gruppkänsla och för att sätta
grunden för goda samarbeten. De anser att olika dramaövningar och lekar hjälper barnen att
lära känna varandra. Gruppstärkande dramaarbete är viktigt med tanke på den nya gruppens
välbefinnande och förmåga att hantera framtida konflikter samt för att kunna ta emot nya barn
i gruppen (Rasmusson & Erberth, 2016; Strömberg, 2008).
I föreliggande studie framkommer uppfattningar av att drama fungerar som ett medel
för att lära barnen konflikt- och problemhantering. Lärarna anser att barnen kan lära sig se olika
lösningar på problem både genom att medverka i rollspel som tangerar händelsen och genom
att få se situationen framföras av någon annan. Löwenborg (2015) betonar att olika
problemlösningsmetoder och färdigheter hjälper barnet att reflektera över situationen och pröva
olika lösningar. Både Hägglund och Fredin (2011) samt Järleby (2005) lyfter fram rollspel som
en fungerande metod för att visualisera och träna problem- och konflikthantering. Några av
lärarna nämner handdockan som ett redskap för att illustrera konflikter. Detta överensstämmer
med Rasmusson och Erberth (2016) som framhåller att barns bråk och konflikter kan överföras
till dockspel för att barnen ska kunna distansera sig från problemet. Lärare kan göra barnen
delaktiga i spelet genom att inkludera barnens förslag och lösningar på problemet. Karaolis
(2020) menar att handdockan är ett verktyg som hjälper läraren att öppna upp kontakten med
barnen.
Det krävs social kompetens och en god kommunikationsförmåga för att barnet ska klara
av att skapa relationer med andra barn (Petersson & Sjödin, 2001). Förmågan att kommunicera
kräver att barnet kan lyssna på andra och läsa av deras signaler och kroppsspråk (Löwenborg
& Palm, 2019). Informanterna anser att drama utvecklar barns kommunikationsförmåga,

82

eftersom drama handlar om kroppsspråk och verbal och non-verbal kommunikation. De menar
att somliga barn kan ha svårt att uttrycka sig verbalt och då är drama till hjälp, eftersom det
tillåter barnen att uttrycka sig och kommunicera tankar och känslor på olika sätt.
Genom drama kan barnet lära sig förstå sina egna och andras känslor, betonar Laino
(2010), vilket även framgår av informanternas uppfattningar. Lärarna menar att barn kan lära
sig känna igen och uttrycka känslor genom att lekfullt dramatisera olika känslouttryck.
Liknande resonerar Goldstein och Lerner (2018) vars forskning visar att dramatisk lek är av
betydelse för barns förmåga att känna igen och kontrollera känslor. Hos några informanter
framgår en uppfattning av att drama utvecklar den empatiska förmågan. Empati handlar enligt
Löwenborg (2015) bland annat om att visa omtanke och att förstå andras känslor. Några av
lärarna har tagit hjälp av olika lekar och samspelsövningar för att lära barnen att visa omtanke
och bemöta kamraterna på ett positivt sätt. De menar att övningarna hjälper barnen att läsa av
kamraternas kroppsspråk och sinnesstämningar, vilket hjälper dem att förstå vad den andre
känner. Den empatiska färdigheten innefattar att emotionellt leva sig in i andras sätt att uppleva
sig själva och situationen (Löwenborg & Palm, 2019).
Vidare anser lärarna att barns förmåga att se saker ur olika perspektiv stärks när den
empatiska färdigheten utvecklas. Ogden (2003) menar att den empatiska färdigheten även
innefattar förmågan att växla perspektiv och att se saker ur någon annans synvinkel.
Dramapedagogik handlar om att dramatisera handlingar och med hjälp av rollspel och
gestaltning inta någon annans perspektiv för att utveckla en djupare förståelse av sig själv och
andra (Heggstad, 2014; Sæbø & Flugstad, 1992).
Dramapedagogik kan på långsikt göra blyga barn modigare, eftersom arbetsmetoden
hjälper dem att växa på ett personligt plan (Hägglund & Fredin, 2011). Drama bidrar till
självkännedom och främjar socioemotionella färdigheter (Heikkinen, 2004; Laino, 2010). I
föreliggande studie framgår enbart ett fåtal uppfattningar av att användningen av
dramapedagogik som medel i undervisningen stärker barns självkänsla. I dramaarbetet kan
läraren skapa förutsättningar för att barnet ska våga uttrycka sig och känna att hen lyckas, menar
informanterna. Löwenborg (2015) betonar att utvecklingen av en sund självkänsla tränas i
samspel med andra. Detta framhåller även Rasmusson och Erberth (2016) som lyfter fram att
dramapedagogikens gemensamma kommunikationsövningar och lekar där barnen tränar
samspel och blir sedda och hörda stärker självkänslan.
I föreliggande studie nämner även enbart ett fåtal informanter att dramapedagogik
stärker barns självförtroende. Lärarna har erfarenheter av att tillbakadragna barn vågar uttrycka
sig inför andra när de känner sig trygga. Enligt Löwenborg (2015) är barn med lågt

83

självförtroende och eller låg självkänsla otrygga och rädda för att misslyckas. Han framhåller
att läraren behöver skapa goda förutsättningar för att barnet ska lyckas med sin uppgift.
Informanterna menar att rollspel och handdockor är goda hjälpmedel för att uttrycka sig inför
andra och att upplevelsen av att lyckas stärker barnens självförtroende.

6.4. Avslutning
Tidigare forskning visar att drama är en väg till barns lärande och att regelbundna ledda
dramastunder främjar utvecklingen av barns sociala och emotionella färdigheter. Föreliggande
studies resultat visar att lärarna anser att dramapedagogik som medel i undervisningen gynnar
barns lärande och utveckling. Resultatet pekar dock på att dramapedagogik som medel med
fokus på social kompetensutveckling, samt regelbundna planerade dramastunder med en tydlig
struktur och tydliga mål förekommer sällan inom den småbarnspedagogiska verksamheten.
Begreppet dramapedagogik är också ett relativt obekant begrepp för en del av lärarna och flera
av dem nämner att de har behov av mera kunskap och att de gärna skulle vilja införa mera
dramapedagogik i verksamheten.
Resultatet av denna studie visar även att det finns ett intresse för drama, eftersom några
av lärarna så gott som dagligen använder sig av olika former av drama i den pedagogiska
verksamheten. Enligt informanternas utsagor handlar det om samlingssituationer med inslag av
rörelsesånger, dockspel och dramalekar, samt stunder under dagen där dramatiska uttryck
används spontant.
Jag önskar att denna studie bidrar till en ökad kunskap och förståelse av drama som
uttrycksform och även av dramapedagogikens betydelse för barns lärande och utveckling av
social kompetens. Jag hoppas att lärare inom småbarnspedagogik inspireras av denna
avhandling och vågar prova sig fram och får uppleva uttryckets glädje och magi som skapas i
drama tillsammans med barnen. För att drama som uttrycksform och dramapedagogiken ska få
en starkare ställning inom småbarnspedagogiken behövs mer forskning och fortbildning inom
forskningsområdet. Fortbildning behövs också för att lärare ska kunna utöka sin kunskap och
lära sig att använda drama som medel i undervisningen på ett målmedvetet sätt.
Av eget intresse skulle fortsatt forskning som relaterar till den här studiens tema vara
intressant. Detta skulle kunna genomföras som ett forskningsprojekt. Då skulle man under en
längre tid kunna studera hur barns socioemotionella färdigheter utvecklas med hjälp av drama.
Barnens dramatiserande kunde videofilmas för att sedan analyseras. Det kunde även vara nyttigt

84

att kartlägga personalens uppfattningar av barnens sociala kompetens i början av projektet och
i samband med att projektet avslutas. Vidare anser jag att forskning som berör drama för barn
under tre år behövs.
Avslutningsvis vill jag tacka informanterna som ställt upp på intervju och som delat
med sig av sina uppfattningar och erfarenheter. Ett tack riktas också till Kulturfonden för
bidraget som hjälpte mig att skriva denna avhandling.

85

Referenser
Alexandersson, M. (1994). Den fenomenografiska forskningsansatsens fokus. I B. Starrin &
P. G. Svensson (Red.), Kvalitativ metod och vetenskapsteori (s. 111–136).
Studentlitteratur.
Alvehus, J. (2013). Skriva uppsats med kvalitativ metod: en handbok. Liber.
Bell, J. (2016). Introduktion till forskningsmetodik (5:e uppl.). Studentlitteratur.
Bolton, G. (2008). Drama för lärande och insikt: om dramapedagogik i teori och praktik.
Daidalos.
Brown, V. (2017). Drama as a valuable learning medium in early childhood. Arts Education
Policy Review, 118(3), 164–171.
https://doi-org.ezproxy.vasa.abo.fi/10.1080/10632913.2016.1244780
Dahlgren, L. O., & Johansson, K. (2019). Fenomenografi. I A. Fejes & R. Thornberg (Red.),
Handbok i kvalitativ analys (3:e uppl., s. 179–191). Liber.
Dalen, M. (2007). Intervju som metod. Gleerups Utbildning AB.
Dewey, J. (1966). Democracy and education. An introduction to the philosophy of education.
NY: The Free Press.
Gillham, B. (2008). Forskningsintervjun – tekniker och genomförande. Studentlitteratur.
Goldstein, T. R., & Lerner, M. D. (2018). Dramatic pretend play games uniquely improve
emotional control in young children. Developmental Science, 21, 1–13.
https://doi.org/10.1111/desc.12603
Heggstad, K. M. (2014). 7 vägar till drama. Grundbok i dramapedagogik för förskollärare och
lärare. Studentlitteratur.
Heikkinen, H. (2004). Vakava leikillisyys: draamakasvatusta opettajille. Kansanvalistusseura.
Hendy, L., & Toon, L. (2001). Supporting drama and imaginative play in the early years.
Open University Press.
Holmgren-Lind, L. (2011). Dramapedagogen i förskolan. I E. Österlind (Red.), Drama –
ledarskap som spelar roll (s. 81–97). Studentlitteratur.
Hägglund, K., & Fredin, K. (2011). Dramabok (3:e uppl.). Liber.
Joronen, K., & Häkämies, A. (2010). Prosessidraamalla tunnetaitoja. Teoksessa K. Joronen &
A. Koski (Toim.), Tunne- ja sosiaalisten taitojen vahvistaminen kouluyhteisössä
(s. 138–159). Tampere University Press.

86

Junttila, N. (2010). Sosiaalinen kompetenssi ja yksinäisyys koululaisilla. Teoksessa K. Joronen
& A. Koski (Toim.) Tunne- ja sosiaalisten taitojen vahvistaminen kouluyhteisössä
(s. 33–55). Tampere University Press.
Järleby, A. (2005). Spela roll. Kreativt lärande med teater och drama. Pegasus förlag och
teaterproduktion.
Karaolis, O. (2020). Inclusion happens with a puppet: puppets for inclusive practice in eraly
childhood settings. NJ: Drama Australia Journal, 44(1), 29–42.
https://doi-org.ezproxy.vasa.abo.fi/10.1080/14452294.2020.1871506
Kauppila, R. A. (2005). Vuorovaikutus- ja sosiaaliset taidot. Vuorovaikutusopas opettajille
ja opiskelijoille. PS-kustannus.
Laino, J. (2010). Draaman työkaluja koulun arkeen. Teoksessa K. Joronen & A. Koski (Toim.),
Tunne- ja sosiaalisten taitojen vahvistaminen kouluyhteisössä (s. 160–181). Tampere
University Press.
Loizou, E., Michaelides, A., & Georgiou, A. (2019). Early childhood teacher involvement in
children´s socio-dramatic play: creative drama as a scaffolding tool. Early Child
Development and Care, 189(4), 600–612.
https://doi.org/10.1080/03004430.2017.1336165
Löwenborg, L. (2015). Färdigheter för livet: socialt och emotionellt lärande. Gothia
Fortbildning.
Löwenborg, L., & Palm, T. (2019). Socialt och emotionellt lärande. Om att få elever att lyckas
i skolan och livet. Natur och Kultur.
Marjamäki, E., Kosonen, S., Törrönen, S., & Hannukkala, M. (2015). Barnets sinne:
färdigheter inom psykisk hälsa för småbarnspedagogiken och rådgivningen.
Mieli Föreningen för mental hälsa i Finland.
Ogden, T. (2003). Social kompetens och problembeteende i skolan – kompetensutvecklande och
problemlösande arbete. Liber.
Olofsson, B. (2003). I lekens värld (2:a uppl.). Liber.
Pakanen, A. (2020). Uttryckets glädje. Lastentarha, (1), 50.
Patel, R., & Davidson, B. (2011). Forskningsmetodikens grunder: att planera, genomföra och
rapportera en undersökning (4:e uppl.). Studentlitteratur.
Persson, A. (2003). Social kompetens: när individen, de andra och samhället möts (2:a uppl.).
Studentlitteratur.
Petersson, S., & Sjödin, L. (2001). Tänk om. Att arbeta med social kompetens i skolan
(2:a uppl.). Studentlitteratur.
Phillips, D. C., & Soltis, J. (2014). Perspektiv på lärande (2:a uppl.). Studentlitteratur.

87

Pramling Samuelsson, I., Asplund Carlsson, M., Olsson, B., Pramling, N., & Wallerstedt, C.
(2015). Konsten att lära barn estetik. En utvecklingspedagogisk studie av barns
kunnande inom musik, poesi och dans (3:e uppl.). Studentlitteratur.
Rasmusson, V., & Erberth, B. (2016). Undervisa i pedagogiskt drama: från dramaövningar
till utvecklingsarbete (4:e uppl.). Studentlitteratur.
Remziye, C., Çolak Feride, G., & Betul, D. (2019). The effect of drama activities on five-yearold children´s social skills. Academic Journals, 14(12), 434–442.
https://doi.org/0.5897/ERR2019.3739
Repo, L., Paananen, M., Eskelinen, M., Mattila, V., Lerkkanen, M-K., Gammelgård, L.,
Ulvinen, J., Marjanen, J., Kivistö, A., & Hjelt, H. (2020). Småbarnspedagogikens kvalitet
i vardagen. Genomförande av planer för småbarnspedagogik på daghem
och inom familjedagvård.
https://karvi.fi/sv/publication/smabarnspedagogikens-kvalitet-i-vardagengenomforande-av-planer-for-smabarnspedagogik-pa-daghem-och-inomfamiljedagvard/
Strömberg, C. (2008). Goda grupper med pedagogisk dramalek. Argument.
Sundgren, G. (2011). John Dewey – reformpedagog för vår tid? I A. Forsell (Red.), Boken om
pedagogerna (6:e uppl., s. 103–129). Liber.
Sæbø, A. B. (2011). Ledarrollen i processdrama. I E. Österlind (Red.), Drama – ledarskap som
spelar roll (s. 99–118). Studentlitteratur.
Sæbø, A. B., & Flugstad, P. (1992). Drama i barnehagen: veiledningsbok i drama for
barnehagepersonell. TANO.
Säljö, R. (2011a). L. S. Vygotskij – forskare, pedagog och visionär. I A. Forsell (Red.), Boken
om pedagogerna (6:e uppl., s. 153–177). Liber.
Säljö, R. (2011b). Lärande och lärandemiljöer. I S-E., Hansén & L. Forsman (Red.), Allmändidaktik – Vetenskap för lärare (6:e uppl., s. 155–184). Studentlitteratur.
Säljö, R. (2014). Lärande i praktiken. Ett sociokulturellt perspektiv (3:e uppl.).
Studentlitteratur.
Thornberg, R., & Fejes, A. (2019). Kvalitet och generaliserbarhet i kvalitativa studier. I A. Fejes
& R. Thornberg (Red.), Handbok i kvalitativ analys (3:e uppl., s. 273–293). Liber.
Trost, J. (2010). Kvalitativa intervjuer (4:e uppl.). Studentlitteratur.
Uljens, M. (1989). Fenomenografi – forskning om uppfattningar. Studentlitteratur.
Utbildningsstyrelsen (2018). Grunderna för planen för småbarnspedagogik 2018.
Vedeler, L. (2009). Social kompetens i barngrupper. Gleerups.

88

Vygotsky, L. S. (1978). Mind in society: The development of higher psychological processes.
Harvard University Press.
Vygotskij, L. S. (1995). Fantasi och kreativitet i barndomen. Daidalos.
Vygotskij, L. S. (2001). Tänkande och språk. Daidalos.

89

Bilaga 1. Intervjuguide
Bakgrund
•
•
•

Kan du berätta om din utbildningsbakgrund?
Hur många år har du arbetat som lärare inom småbarnspedagogik?
I vilken ålder är barnen på din avdelning?

Lärares uppfattningar och erfarenheter av dramapedagogik
a) Vad tänker du på när du hör begreppet dramapedagogik?
- Har du hört begreppet förut? I vilket sammanhang?
b) Vilka kompetenser eller färdigheter tror du att barn kan utveckla eller lära sig med
hjälp av dramapedagogik?
c) Berätta hur du använder dig av/ har använt dig av dramapedagogik i ditt arbete.
- Hur ofta skulle du uppskatta att du använder dig av dramapedagogik?
Varför tror du att du använder dig av dramapedagogik i så liten skala som du gör?
d) Kan du beskriva varför du vill använda dig av drama i ditt arbete?
- Vad är det som inspirerar dig?
- Hur har du utvecklat din förmåga att använda drama som uttrycksform?
e) Finns det någon annan inom personalen som använder sig av dramapedagogik mer
än du gör?
- Kan du beskriva på vilket sätt hen använder sig av drama tillsammans med
barnen?
f) Har du haft möjlighet att delta i fortbildning med dramapedagogiskt tema?
- Varför deltog du? / Varför valde du bort den fortbildningen? / Skulle du vilja
delta i fortbildning med dramapedagogiskt tema?
- Kan du beskriva vad ni gjorde under skolningstillfället?
- Vilka tankar väckte fortbildningen hos dig?
Lärares uppfattningar av dramapedagogik som verktyg för att utveckla barns sociala
kompetens
g) Vad tänker du på när jag säger social kompetens?
- Vilka färdigheter, förmågor eller egenskaper kopplar du ihop med social
kompetens?
h) Vilka sociala färdigheter anser du barn behöver lära sig i daghemmet?
- På vilka olika sätt tänker du att barn lär sig sociala färdigheter?
i) Berätta hur du ser på småbarnspedagogikens roll i att främja barns sociala
kompetens?
j) Vilka tankar har du kring att barns sociala kompetens kan utvecklas med hjälp av
dramapedagogik?

90

- På vilket sätt tror du drama kan användas som verktyg för barns sociala lärande?
k) Upplever du att det finns utmaningar med att använda dramapedagogik som verktyg
för att utveckla barns sociala kompetens?
- Finns det utmaningarna gällande metoden?
- Finns det andra faktorer du upplever som utmanande?
l) Vilka fördelar uppfattar du att det finns med att använda drama som verktyg för att
utveckla barns sociala kompetens?
På vilket sätt använder lärare drama för att utveckla barns sociala kompetens?
m) Kan du beskriva hur du integrerar drama i verksamheten för att stärka barns sociala
kompetens?
Kan du berätta på vilket sätt du skulle vilja arbeta med drama för att utveckla
barns sociala kompetens?
n) Kan du nämna någon lek som du använder som stöder barns sociala kompetens?
- När leker ni den leken?
- Varför leker ni...?
- Hur ofta leker ni lekar med inslag av drama?
o) Kan du komma på någon dramaaktivitet eller övning som du använt dig av som
utvecklar barns sociala kompetens?
Kommer du att tänka på någon lek, aktivitet eller övning med inslag av drama som
utvecklar social kompetens i samspel med andra?
p) Beskriv hur du tror/ eller upplever att barnen upplever dramaverksamhet i
daghemmet?
- Vilka tankar väcker det hos dig ifall ett barn inte vill delta? / Hur skulle du göra
om något av barnen inte vill vara med?
q) Berättar hur du går till väga när du planerar dramapedagogisk verksamhet.
- Vilka utrymmen används?
- Används rekvisita?
- Hur stor barngrupp?
- Vad är syftet med dramastunden?
r) Vad tänker du om lärarens roll i arbetet med dramapedagogik?
- Hur skulle du beskriva din roll/ ditt deltagande under en dramaaktivitet?
- På vilket sätt deltar du? / Kan du berätta vad du gör medan barnen
dramatiserar/leker..
s) Upplever du att det finns något som har överraskat dig när du använt drama i
undervisningen?
Finns det något du vill tillägga?

