Borta bra, men i skolan bäst
Skolors arbete med problematisk skolfrånvaro

Ida-Sofie Asplund
Linnéa Törnqvist

Magisteravhandling i specialpedagogik
Fakulteten för pedagogik och välfärdsstudier
Åbo Akademi
Vasa, 2021

2

Abstrakt
Författare

Årtal

Asplund, Ida-Sofie
Törnqvist, Linnéa

2021

Titel

Borta bra, men i skolan bäst: skolors arbete med och upplevelser av problematisk skolfrånvaro
Opublicerad avhandling för magisterexamen i specialpedagogik

Vasa: Åbo Akademi. Fakulteten för pedagogik och välfärdsstudier

Sidantal

64

Referat

Syftet med denna avhandling är att undersöka hur undervisnings- och elevvårdspersonal upplever och arbetar
med problematisk skolfrånvaro. Utifrån detta syfte har tre forskningsfrågor formulerats:
1. Hur beskriver undervisnings- och elevvårdspersonal problematisk skolfrånvaro med avseende på
förekomst, frånvarons längd och hur väl skolorna lyckats få eleverna att återvända till undervisningen?
2. Vilka arbetssätt och åtgärder använder undervisnings- och elevvårdspersonal i arbetet med
problematisk skolfrånvaro?
3. Hur upplever undervisnings- och elevvårdspersonal arbetet med problematisk skolfrånvaro?
I avhandlingen används termen problematisk skolfrånvaro, trots att det som avses är elever som skolvägrar.
Fokus ligger således på en grupp elever som är frånvarande, där det oftast finns en ångestrelaterad komponent.
Undersökningen genomfördes i finlandssvenska grundskolor i en stad i huvudstadsregionen.
Undersökningens design var inspirerad av mixed methods och genomfördes som en tvådelad studie, där data
samlades in genom webbenkät och semistrukturerade intervjuer. Datainsamlingen pågick under februari och
mars 2021. Undersökningsgruppen bestod av fem respektive två respondenter. Inga statistiska analyser utfördes,
utan de deskriptiva enkätdata presenteras. De öppna frågorna i enkäten och intervjuerna analyserades genom
innehållsanalys.
I undersökningen framkom att antalet elever med problematisk skolfrånvaro överensstämmer med tidigare
finländsk forskning. Samtliga respondenter ansåg att antalet elever med problematisk skolfrånvaro ökat under
2010-talet och majoriteten ansåg att antalet elever med problematisk skolfrånvaro ökat under coronapandemin.
Resultaten tyder på att det finns ett mönster mellan tidpunkten för skolans ingripande och frånvarons längd.
Gällande arbetssätt och åtgärder urskiljdes sex kategorier: från fall till fall, uppföljning av frånvaro, utredning
av bakomliggande orsaker, samarbete mellan skolan, hemmet och utomstående instanser, flexibla
undervisningsarrangemang samt en trygg och välkomnande skolmiljö. Gällande undervisnings- och
elevvårdspersonals upplevelser av arbetet med problematisk skolfrånvaro kunde fem kategorier urskiljas: tidigt
ingripande som möjliggörare, medvetenhet och mångprofessionellt samarbete som möjliggörare, elevens ålder
som avgörande komponent, olika tankegångar och definitioner som hinder samt resursbrist som hinder.
Sökord

Problematisk skolfrånvaro, skolvägran, åtgärder, arbetssätt, school attendance problems, problematic
absenteeism, measures, work procedures, kouluakäymättömyys, koulupoissaolo, toimenpiteet, työtavat

3

Innehåll
Abstrakt
1. Inledning ............................................................................................................................... 6
1.1. Bakgrund, syfte och forskningsfrågor .......................................................................................... 6
1.2. Disposition.................................................................................................................................... 8

2. Tidigare teori och forskning ................................................................................................ 9
2.1. Definitioner på problematisk skolfrånvaro ................................................................................... 9
2.2. Problematisk skolfrånvaro enligt frånvarotyp ............................................................................ 10
2.2.1. Exkludering eller avstängning från skolan .......................................................................... 11
2.2.2. Skolk .................................................................................................................................... 11
2.2.3. Föräldrastödd frånvaro ....................................................................................................... 11
2.2.4. Skolvägran ........................................................................................................................... 12
2.3. Åtgärder och arbetssätt ............................................................................................................... 13
2.3.1. Åtgärder med fokus på individen ......................................................................................... 13
2.3.2. Åtgärder med fokus på familjen .......................................................................................... 14
2.3.3. Skolbaserade åtgärder......................................................................................................... 14

3. Metod ................................................................................................................................... 17
3.1. Syfte och forskningsfrågor ......................................................................................................... 17
3.2. Val av metod .............................................................................................................................. 17
3.3. Respondenter .............................................................................................................................. 18
3.4. Datainsamling och genomförande .............................................................................................. 19
3.4.1. Enkät.................................................................................................................................... 19
3.4.2. Intervju ................................................................................................................................ 21
3.5. Databearbetning och analys ........................................................................................................ 22
3.6. Tillförlitlighet, trovärdighet och forskningsetiska aspekter ....................................................... 23

4. Resultat ................................................................................................................................ 25
4.1. Förekomst, frånvarons längd och hur väl skolorna återfått elever till undervisningen .............. 25
4.2. Arbetssätt och åtgärder i skolan ................................................................................................. 26
4.2.1. Från fall till fall ................................................................................................................... 27
4.2.2. Uppföljning av frånvaro ...................................................................................................... 27
4.2.3. Utredning av bakomliggande orsaker ................................................................................. 28
4.2.4. Samarbete mellan skolan, hemmet och utomstående instanser ........................................... 29
4.2.5. Flexibla undervisningsarrangemang................................................................................... 30
4.2.6. En trygg och välkomnande skolmiljö................................................................................... 32

4
4.3. Undervisnings- och elevvårdspersonals upplevelser av arbetet med problematisk skolfrånvaro
........................................................................................................................................................... 33
4.3.1. Tidigt ingripande som möjliggörare ................................................................................... 34
4.3.2. Medvetenhet och mångprofessionellt samarbete som möjliggörare ................................... 34
4.3.3. Elevens ålder som avgörande komponent ........................................................................... 35
4.3.4. Olika tankegångar och definitioner som hinder .................................................................. 35
4.3.5. Resursbrist som hinder ........................................................................................................ 36

5. Diskussion ........................................................................................................................... 38
5.1. Metoddiskussion......................................................................................................................... 38
5.2. Resultatdiskussion ...................................................................................................................... 40
5.2.1. Antalet elever med problematisk skolfrånvaro .................................................................... 40
5.2.2. Tidpunkt för ingripande....................................................................................................... 42
5.2.3. De vaga riktlinjerna ............................................................................................................ 43
5.2.4. Samarbete ............................................................................................................................ 44
5.2.5. Skolmiljö och uppföljning av frånvaro ................................................................................ 45
5.2.6. Resursbrist ........................................................................................................................... 46
5.3. Slutsats och pedagogiska implikationer ..................................................................................... 47
5.4. Förslag på vidare forskning ........................................................................................................ 48

Källor ………………...……………………………………………………………………… 50

5

Tabeller
Tabell 1 ................................................................................................................................................. 26

Figurer
Figur 1 ................................................................................................................................................... 10

Bilagor .................................................................................................................................... 55
Bilaga 1: E-post 1 .............................................................................................................................. 55
Bilaga 2: E-post 2 .............................................................................................................................. 56
Bilaga 3: E-post 3 .............................................................................................................................. 57
Bilaga 4: E-post 4 .............................................................................................................................. 58
Bilaga 5: Följebrev ............................................................................................................................ 59
Bilaga 6: Webbenkät ......................................................................................................................... 61
Bilaga 7: Intervjufrågor ..................................................................................................................... 64

6

1. Inledning
I detta kapitel motiveras valet av ämne, följt av avhandlingens syfte och forskningsfrågor.
Kapitlet avslutas med en presentation av avhandlingens disposition.

1.1. Bakgrund, syfte och forskningsfrågor
I maj 2020 publicerade Svenska Yle en artikel där problematisk skolfrånvaro
uppmärksammades som ett växande fenomen i Finland (Åkerholm, 2020). I artikeln
framkommer att det i Finland år 2020 fanns minst 4 000 unga med problematisk skolfrånvaro,
en siffra som även bekräftas av Määttä m.fl. (2020). Määttä m.fl. (2020) lyfter fram att dessa
åtminstone 4 000 frånvarande elever finns i årskurserna 7–9, vilket innebär att det egentliga
antalet elever med problematisk skolfrånvaro är större då kartläggning i de lägre årskurserna
ännu inte utförts. Kartläggningen av elever med problematisk skolfrånvaro i Finland är
fortfarande i startgroparna och genomförs av bland annat Utbildningsstyrelsen, VIP-nätverket,
Valteri, Jyväskylä universitet och Åbo Akademi (INSA, u.å.; Määttä m.fl., 2020). I och med
att problematisk skolfrånvaro tycks växa hela tiden är fenomenet högaktuellt. Vi är inte
ensamma med denna uppfattning, utan även på fältet har vi märkt att fenomenet är av stort
intresse och upplevelsen är att det är ett viktigt tema som behöver forskas i. I och med att ämnet
är så outforskat i Finland, vill vi med denna avhandling bidra till forskningsfältet, för att öka
kunskapen och medvetenheten om problematisk skolfrånvaro.
Kartläggningen av problematisk skolfrånvaro försvåras eftersom olika discipliner
definierar fenomenet på olika sätt (Heyne m.fl., 2019; Kearney, 2008c). Problematisk
skolfrånvaro kan ses som ett paraplybegrepp för olika former av skolfrånvaro, såsom
hemmasittare, skolvägran, oroväckande skolfrånvaro, skolfobi och skolk (Folkhälsan, 2014;
Gladh & Sjödin, 2012; Karlberg & Persson, 2017). Även om det finns nyansskillnader i
definitionerna av dessa former av frånvaro, beskriver de alla ett fenomen där ett barn eller en
ungdom inte närvarar eller deltar i undervisning och skolrelaterade evenemang (Gladh &
Sjödin, 2012; Heyne m.fl., 2019; Kearney, 2008c).
I denna avhandling används termen problematisk skolfrånvaro, trots att avhandlingen
avser elever som per definition skolvägrar. Fokus ligger således på en specifik grupp elever
som är frånvarande, där det oftast finns en ångestrelaterad komponent (Kearney, 2008c). Detta

7
val har gjorts för att i staden som studien har utförts i används termen problematisk skolfrånvaro
bland undervisnings- och elevvårdspersonal när elever som per definition skolvägrar avses
(pedagogiskt sakkunnig i kommunen, personlig kommunikation, 12 november 2020).
Forskning i ämnet problematisk skolfrånvaro har hittills främst utförts utanför Norden,
speciellt mycket i Nordamerika (Määttä m.fl., 2020). Många studier som publicerats har varit
litteraturöversikter och ännu finns det få experimentella studier inom ämnet (Määttä m.fl.,
2020). Heyne m.fl. (2020) har gjort en litteraturöversikt över artiklar som publicerats inom
ämnet problematisk skolfrånvaro med fokus på åtgärder. I litteraturöversikten inkluderades 51
artiklar, varav de flesta var publicerade i USA (19 artiklar), Australien (10 artiklar) och
Storbritannien (7 artiklar). Endast en av de inkluderade artiklarna i studien hade publicerats i
Finland. Av de inkluderade artiklarna var 24 fallstudier, 19 gruppstudier och 8
uppföljningsstudier. Åtgärderna som inkluderats i studien var främst psykosociala (13 stycken),
kognitiv beteendeterapi (härefter KBT) (12 stycken) och beteendemodifikationer (10 stycken)
(Heyne m.fl., 2020).
Studier som publicerats i Finland är i huvudsak magisteravhandlingar och
examensarbeten, främst inom det sociala vetenskapsområdet. Määttä m.fl. (2020) har publicerat
en artikel bestående av två delar. Den första delen är en litteraturöversikt över forskning som
publicerats mellan åren 2014 och 2019 om problematisk skolfrånvaro. Den andra delen är en
enkätundersökning om problematisk skolfrånvaro i årskurserna 7–9 i Finland med avseende på
förekomst, orsaker, åtgärder och fortbildningsbehov (Määttä m.fl., 2020). Våren 2021 pågår
projekten Skolfrånvaro i Finland och Sverige samt Erfarenheter av skolfrånvaro: berättelser
av elever, föräldrar och skolpersonal (Koulupoissaolo, 2021). Projektet Skolfrånvaro i Finland
och Sverige undersöker frågeformulär som kartlägger problematisk skolfrånvaro. Därtill
kartlägger projektet förekomsten av problematisk skolfrånvaro och hur det korrelerar med
bland annat spelberoende. Projektet Erfarenheter av skolfrånvaro: berättelser av elever,
föräldrar och skolpersonal undersöker upplevelser och erfarenheter av skolfrånvaro från de
ovannämndas perspektiv. Vidare är ett Erasmus forskningsprojekt, som utförs som ett
samarbete mellan Sverige, Danmark, Norge och Finland, i planeringsskedet och kommer att
påbörjas under 2020–2022 (INSA, u.å.).
Avslutningsvis bör nämnas att forskning om åtgärder för problematisk skolfrånvaro
fortfarande är relativt begränsat, speciellt inom skolbaserade åtgärder där en lärare haft den
huvudsakliga rollen. Forskning i ämnet är främst kvalitativa fallstudier, men experimentella

8
studier med större grupper saknas fortfarande (Määttä m.fl., 2020). De nordiska
forskningsbidragen till fältet, speciellt de finländska, är få till antalet, vilket gör att området
fortfarande är relativt outforskat i Norden (Määttä m.fl., 2020).
Syftet med denna avhandling är att undersöka hur undervisnings- och elevvårdspersonal
upplever och arbetar med problematisk skolfrånvaro.
Utifrån detta syfte har tre forskningsfrågor formulerats:
1. Hur beskriver undervisnings- och elevvårdspersonal problematisk skolfrånvaro med
avseende på förekomst, frånvarons längd och hur väl skolorna lyckats få eleverna att
återvända till undervisningen?
2. Vilka arbetssätt och åtgärder använder undervisnings- och elevvårdspersonal i arbetet
med problematisk skolfrånvaro?
3. Hur upplever undervisnings- och elevvårdspersonal arbetet med problematisk
skolfrånvaro?
I undersökningen låg fokus på skolors arbete med problematisk skolfrånvaro och
undervisnings- och elevvårdspersonals upplevelser av arbetet med frånvaron. Således
undersöktes inte enskilda elevdata, utan tyngdpunkten låg på problematisk skolfrånvaro som
fenomen ur skolans synvinkel. Undersökningen genomfördes i finlandssvenska grundskolor i
en stad i huvudstadsregionen.

1.2. Disposition
Inledningsvis presenteras avhandlingens bakgrund, syfte och forskningsfrågor. Därefter
presenteras centrala begrepp i relation till problematisk skolfrånvaro och tidigare forskning med
fokus på åtgärder. Sedan redovisas undersökningens metod och genomförande, varpå
undersökningens resultat redogörs för. Avslutningsvis diskuteras undersökningens metod och
resultat i relation till tidigare forskning, varefter slutsats, pedagogiska implikationer och förslag
på vidare forskning presenteras.

9

2. Tidigare teori och forskning
I detta kapitel presenteras centrala begrepp i relation till problematisk skolfrånvaro. Vidare
redogörs för tidigare forskning med fokus på åtgärder mot problematisk skolfrånvaro.

2.1. Definitioner på problematisk skolfrånvaro
Inom ämnet problematisk skolfrånvaro finns inga bestämda avgränsningar mellan olika typer
av frånvaro, vilket märks i den omfattande mängd termer och definitioner som används. Denna
inkonsekventa användning av begrepp försvårar bedömning och klassificering av problematisk
skolfrånvaro. Flera forskare är överens om att det behövs en gemensam definition på
problematisk skolfrånvaro, då inkonsekvens och tvetydighet är hinder för främjandet av
bedömning, åtgärder och arbetssätt samt vetenskaplig kunskap kring problematisk skolfrånvaro
(Heyne m.fl., 2019; Kearney, 2003; Pellegrini, 2007).
Kearney (2003) hävdar att det är viktigt att skilja mellan oproblematisk och
problematisk skolfrånvaro. För att en frånvaro ska betraktas som problematisk menar Kearney
(2008a) att eleven i fråga har: (1) missat minst 25 % av all undervisning de senaste två veckorna,
(2) stora svårigheter med att gå till skolan och/eller dessa svårigheter påverkar barnets eller
familjens dagliga rutiner och (3) frånvaro under åtminstone tio skoldagar under vilken som
helst period på 15 veckor under skolterminen med en frånvaro på minst 25 %.
Problematisk skolfrånvaro granskas vanligen ur två olika perspektiv: problematisk
skolfrånvarotyp och funktionell klassifikation (Figur 1) (Heyne m.fl., 2019; Määttä m.fl.,
2020). När skolfrånvaro granskas enligt problematiska skolfrånvarotyper (School Attendance
Problems-types, SAP-types) särskiljs fyra olika typer av frånvaro: skolvägran (school refusal),
skolk (truancy), föräldrastödd frånvaro (school withdrawal) samt exkludering eller avstängning
från skolan (school exclusion). Funktionell klassifikation utgår från att det finns fyra olika
funktionella typer av problematisk skolfrånvaro, som både förekommer som skolvägran och
skolk. De funktionella typerna utgör även grunden för bedömningsverktyget för skolfrånvaro
School Refusal Assessment Scale (Revised), SRAS(-R) (Heyne m.fl., 2019). SRAS(-R) kan
användas för att göra en bedömning av problematisk skolfrånvaro och fastställa frånvarons
karaktär. De fyra funktionella typerna är: (1) behov av att undvika saker eller situationer som
orsakar negativa känslotillstånd eller generell ångest (ångest-depression) och som är
förknippade med skolan, (2) behov av att undvika obehagliga sociala situationer och/eller

10
bedömningssituationer, (3) behov av att väcka uppmärksamhet hos närstående, (4) behov av att
söka mycket belönande situationer utanför skolan (Heyne m.fl., 2019).
Utgångspunkten för denna avhandling är problematisk skolfrånvaro enligt frånvarotyp
med inriktning på skolvägran. Därför definieras inte problematisk skolfrånvaro enligt
funktionell klassifikation i denna avhandling. För vidare läsning om funktionell klassifikation
av problematisk skolfrånvaro, se Kearney (2008b).

Figur 1
Figur över indelning av problematisk skolfrånvaro

2.2. Problematisk skolfrånvaro enligt frånvarotyp
Inom olika yrkesgrupper definieras såväl problematisk skolfrånvaro som olika typer av
frånvaro på olika sätt. Följaktligen försvårar den inkonsekventa användningen av definitioner
kunskapsutvecklingen inom området. Genom att olika yrkesgrupper skulle nå konsensus i fråga
om definition skulle det underlätta för forskningen i området, vilket i sin tur skulle öka
förståelsen för utmaningen.
Heyne m.fl. (2019) föreslår definitioner för de olika frånvarotyperna utgående från
tidigare forskning och definitionerna som används i dem. Definitionerna som föreslagits av
Heyne m.fl. (2019) används som grund för denna avhandling. I denna avhandling används

11
termen problematisk skolfrånvaro synonymt med definitionen på skolvägran. Således
definieras skolvägran grundligare än de övriga.
2.2.1. Exkludering eller avstängning från skolan
Exkludering eller avstängning från skolan sägs förekomma när en elev är frånvarande från
skolan eller från specifika skolaktiviteter, under vilken som helst tidpunkt, som orsakats av
skolans: (1) användning av disciplinär exkludering på ett olämpligt sätt (t.ex. olovlig relegering,
intern avstängning till skolans fördel); eller (2) oförmögenhet eller ovillighet att möta den
elevens fysiska, socio-emotionella, beteende eller akademiska behov (t.ex. vårdnadshavare till
en elev med en mild intellektuell funktionsvariation är tvungna att hämta eleven två
eftermiddagar i veckan för att hens assistent inte är tillgänglig); eller (3) uppmaning att eleven
inte närvarar, bortom lagligt acceptabel skolverksamhet (t.ex. en lågpresterande elev ombeds
att inte närvara i skolan när ett nationellt prov utförs) (Heyne m.fl., 2019). Lagliga
avstängningar eller relegeringar faller således utanför klassificeringen exkludering eller
avstängning från skolan. Kearneys (2008a) kriterier för problematisk skolfrånvaro behöver inte
uppfyllas, i och med att all disciplinär exkludering har en negativ inverkan på en elev med
specialbehov och därmed blir varenda exkludering problematisk (Heyne m.fl., 2019).
2.2.2. Skolk
Skolk sägs förekomma när: (1) en elev är frånvarande från skolan en hel dag eller delar av
dagen, eller att hen är i skolan men frånvarande från den rätta platsen (t.ex. på skolgården
istället för i klassrummet); och (2) frånvaron sker utan tillåtelse av skolpersonal; och (3) eleven
försöker vanligtvis dölja frånvaron för sina vårdnadshavare (Heyne m.fl., 2019). Om frånvaron
uppfyller de ovannämnda kriterierna samt Kearneys (2008a) kriterier för problematisk
skolfrånvaro, klassificeras frånvaron som skolk. Om frånvaron inte uppfyller Kearneys kriterier
klassificeras frånvaron som påbörjande skolk (Heyne m.fl., 2019).
2.2.3. Föräldrastödd frånvaro
Föräldrastödd frånvaro sägs förekomma när en elevs frånvaro från skolan (t.ex. försening,
frånvarande hela skoldagar, missar veckor, månader eller år i sträck): (1) inte döljs från
vårdnadshavare; och (2) orsakas på vårdnadshavarnas uppmaning att stanna hemma eller
orsakas av att vårdnadshavarna visar lite eller inget försök till att få eleven till skolan (Heyne
m.fl., 2019). Ytterligare kan den föräldrastödda frånvaron specificeras som “huvudsakligen
avsiktlig frånvaro” eller “huvudsakligen oavsiktlig frånvaro”. Om frånvaron uppfyller de

12
ovannämnda kriterierna samt Kearneys (2008a) kriterier för problematisk skolfrånvaro,
klassificeras frånvaron som föräldrastödd frånvaro. Om frånvaron inte uppfyller Kearneys
kriterier klassificeras frånvaron som påbörjande föräldrastödd frånvaro (Heyne m.fl., 2019).
2.2.4. Skolvägran
Skolvägran sägs förekomma när: (1) en elev är motvillig till eller vägrar att närvara i skolan
och när detta sker i samband med tillfällig emotionell påfrestning som manifesterar sig i en
motvilja att närvara i skolan (t.ex. överdriven rädsla, raserianfall, nedstämdhet, oförklarliga
fysiska symptom), eller i en kronisk emotionell påfrestning som omöjliggör närvaro i skolan
(t.ex. depressiva symptom, sömnproblem), som oftast manifesterar sig i frånvaro (t.ex.
förseningar, hela dagar, flera veckor, månader eller år av frånvaro); och när (2) en elev inte
försöker dölja sin frånvaro för sina vårdnadshavare (t.ex. eleven är hemma och
vårdnadshavarna är medvetna om detta) och ifall eleven tidigare försökt dölja frånvaron så
slutade hen med det genast då frånvaron upptäcktes; och när (3) eleven inte uppvisar något
allvarligt antisocialt beteende, förutom motstånd gentemot vårdnadshavares försök att få eleven
tillbaka till skolan; och när (4) vårdnadshavare har, nu eller i ett tidigare skede av den
problematiska skolfrånvaron, gjort ordentliga försök att få eleven tillbaka till skolan och/eller
vårdnadshavarna uttrycker sin avsikt att få eleven att återvända till skolan på heltid (Heyne,
m.fl., 2019). Om frånvaron uppfyller de ovannämnda kriterierna samt Kearneys (2008a)
kriterier för problematisk skolfrånvaro, klassificeras frånvaron som skolvägran. Om frånvaron
inte uppfyller Kearneys kriterier klassificeras frånvaron som påbörjande skolvägran (Heyne
m.fl., 2019).
Definitionen som utformats av Heyne m.fl. (2019) stämmer överens med tidigare
definitioner av skolvägran. Nuttall & Woods (2013) refererar till Berg, Nichols och Pritchards
fyra kriterier för skolvägran: (1) ihållande svårigheter att delta och närvara i skolan, (2) allvarlig
emotionell nedstämdhet (till exempel ångest, raseriutbrott, depression eller somatiska
symptom), (3) spenderar tid hemma under skoltid och vårdnadshavarna är medvetna om detta
(till exempel försöker eleven övertyga vårdnadshavarna att låta hen stanna hemma) samt (4)
avsaknad av antisociala beteenden såsom att stjäla. Kearney (2008c) lyfter fram att termen
skolvägran vanligtvis hänvisar till en frånvaroproblematik där det finns en ångestrelaterad
komponent.

13

2.3. Åtgärder och arbetssätt
Forskning om åtgärder i förhållande till problematisk skolfrånvaro är fortfarande i startgroparna
(Määttä m.fl., 2020). Det finns uppenbart stora utmaningar i att hitta allmängiltiga former av
åtgärder för olika frånvarotyper (Tonge & Silverman, 2019). Följaktligen är det viktigt att
utreda de bakomliggande faktorerna till den problematiska skolfrånvaron, för att anpassa
åtgärderna enligt de individuella behoven (Heyne m.fl., 2019). Nedan presenteras olika åtgärder
med fokus på individen, familjen och skolan. Nyckeln för att åtgärderna ska lyckas är att
identifiera utmaningarna i god tid och att lägga in stödåtgärder genast (Kearney & Graczyk,
2014).
2.3.1. Åtgärder med fokus på individen
En av de åtgärder som ofta nämns inom forskning om problematisk skolfrånvaro är KBT
(Heyne m.fl., 2019). KBT är ett paraplybegrepp för olika behandlingsformer inom psykoterapi.
I terapin ligger fokus på att försöka ändra vanor, tankemönster och beteenden. Inom KBT anses
ångest, rädsla och depression vara symptom på mera djuprotade problem (Ek & Eriksson,
2013). Forskning har visat att KBT i samband med stöd i skolan är en fungerande åtgärd när
den problematiska skolfrånvaron främst präglas av ångest (Elliot & Place, 2017; Kearney &
Graczyk, 2014). En av styrkorna med användningen av bedömningsverktyget SRAS(-R) är att
verktyget kopplar varje funktionella typ av frånvaro med en KBT behandling som inriktar sig
på orsaken till frånvaron (Heyne m.fl., 2019).
Melvin och Gordon (2019) nämner att i vissa fall har medicinering använts som ett
tillägg till KBT. Medicineringen som används är i första hand antidepressiva och
humörstabiliserande mediciner, främst för att behandla ångest eller andra bakomliggande
orsaker till den problematiska skolfrånvaron.
Barn som lider av ångestsyndrom har ofta svaga sociala färdigheter och undviker
därmed sociala situationer, som till exempel att gå till skolan (Jones & Suveg, 2015). Det är
också vanligt att barn med ångestsyndrom har svårigheter att reglera sina känslor, vilket i sin
tur kan leda till svårigheter att relatera till sina jämnåriga (Jones & Suveg, 2015). Pellegrini
(2007) menar att träning av sociala färdigheter i skolan kan användas som en förebyggande
åtgärd för problematisk skolfrånvaro, eftersom barn med svaga sociala färdigheter kan utveckla
social fobi, som i sin tur kan leda till problematisk skolfrånvaro. Forskning har visat att träning

14
i sociala färdigheter har en positiv inverkan och kan fungera som åtgärd för att stödja de behov
elever som inte dyker upp i skolan har (Pellegrini, 2007).
2.3.2. Åtgärder med fokus på familjen
En dysfunktionell familjefunktion kan ha en negativ inverkan på elevens skolnärvaro (Kearney
& Graczyk, 2014). I sådana fall bör både vårdnadshavarna och hela familjen få stöd i att få en
fungerande skolvardag. Detta kan bland annat uppnås genom familjeterapi eller utbildningar i
föräldraskap (Kearney, 2003; Nuttall & Woods, 2013). Barn med problematisk skolfrånvaro
kan behöva olika typer av föräldrastilar beroende på ålder. Barn behöver vårdnadshavare som
är auktoritära, men som även har goda konfliktlösnings- och kommunikationsfärdigheter.
Genom familjeterapi kan vårdnadshavare få stöd i sådant föräldraskap och få verktyg att stärka
elevens färdigheter att hantera ångest och elevens sociala färdigheter (Kearney, 2003; Kearney
& Graczyk, 2014).
Familjen till ett barn med problematisk skolfrånvaro kan vara i behov av olika former
av stöd (Kearney & Graczyk, 2014). Vissa familjer kan behöva hjälp med att utveckla sitt
sociala nätverk, för att få hjälp med bland annat skolskjutsar. Familjen kan också behöva stöd
i att hitta fungerande morgonrutiner. Vårdnadshavarna bör lära sig att inte belöna eleven när
hen stannar hemma, genom att låta eleven göra något det tycker om. Vårdnadshavare kan också
ha behov av att få insikten att de inte ska låta eleven stanna hemma, speciellt i sådana fall där
vårdnadshavarna är väldigt överbeskyddande (Kearney & Graczyk, 2014).
2.3.3. Skolbaserade åtgärder
Inom forskning om skolbaserade åtgärder kan främst tre trender identifieras: åtgärder baserade
på tvång, holistiska åtgärder och alternativa undervisningsprogram. Maeda och Heyne (2019)
och Maeda m.fl. (2012) beskriver åtgärder som baserar sig på tvång där eleven antingen
uppmanas att återvända på heltid till skolan genom verbal pådrivning eller så eskorteras eleven
fysiskt till skolan. När eleven väl anländer till skolan bör eleven befinna sig någonstans i
skolbyggnaden under en hel skoldag. Eleven behöver alltså inte befinna sig genast i
klassrummet, utan kan studera självständigt eller tillsammans med någon ur personalen i ett
avskilt rum. När detta väl börjar fungera kan eleven gradvis vänjas vid klassrumsmiljön, allt
enligt elevens egen förmåga (Maeda & Heyne, 2019; Maeda m.fl., 2012).

15
Åtgärder med ett holistiskt perspektiv fokuserar på att arbeta med alla de områden som
anses bidra till den problematiska skolfrånvaron. Detta innebär att alla inblandade instanser
samarbetar, som till exempel skolan, vårdnadshavare, sjukhuskontakter och psykiatriska
avdelningar, för att nå det gemensamma målet: att få tillbaka eleven till undervisningen. Ur
skolans perspektiv innebär det att möta eleven halvvägs och anpassa skolgången enligt elevens
behov. Detta kan göras genom undervisning i mindre utrymmen, kortare skoldagar, ha en vuxen
som fungerar som ansvarsperson för eleven i fråga och att gradvis vänja eleven vid skolan.
Detta för att skapa positiva upplevelser både i relation till skolarbete och till skolkompisar
(Finning m.fl., 2017; Kearney m.fl., 2001; Nuttall & Woods, 2013).
Den tredje skolbaserade åtgärden som framkommer i forskning är alternativa
undervisningsprogram. Undervisningsprogrammen har även ett holistiskt perspektiv på
utmaningen med problematisk skolfrånvaro, men sker utanför skolan som eleven i fråga går i
(Brouwer-Borghuis m.fl., 2019). Eleven får ta del av undervisningsprogrammet tillsammans
med andra elever som också har problematisk skolfrånvaro. Tillsammans fokuserar man på att
stärka

självförtroendet

och

självkänslan

hos

dessa

elever.

De

alternativa

undervisningsprogrammen anpassas enligt elevens individuella behov, således ser programmen
olika ut. Konkret kan detta innebära att undervisningen tar plats i en annan byggnad och
undervisningen kan fokusera på det eleven har utmaningar med, såsom sociala situationer. Hur
undervisningen utformas beror på de bakomliggande orsakerna till den problematiska
skolfrånvaron. Stegvis vänjs eleven sedan vid den skola eller det klassrum som eleven var
inskriven i, innan hen kom till det alternativa undervisningsprogrammet (Brouwer-Borghuis
m.fl., 2019).
Kearney och Graczyk (2014) menar att inom skolbaserade åtgärder är det viktigt att
skolan har ett gott samarbete med hemmet genom en öppen och god kommunikation. Det är av
stor vikt att ofta berätta för vårdnadshavarna om hur eleven klarar sig i skolan. I vissa fall kan
det handla om oro hos vårdnadshavarna som leder till ett överbeskyddande beteende, som kan
öka den problematiska skolfrånvaron hos eleven (Kearney & Graczyk, 2014). För vissa
vårdnadshavare kan det även vara betydelsefullt att skolan diskuterar med vårdnadshavarna om
vikten av att gå i skola och vilka konsekvenser skolfrånvaro kan medföra för eleven (Nuttall &
Woods, 2013). I huvudstadsregionen i Finland har en frånvaromodell utformats i samband med
programmet för utveckling av barn- och familjetjänster (LAPE). Frånvaromodellen innehåller
enkät om skolfrånvaro (SRAS-R) och riktlinjer för ingripande vid problematisk skolfrånvaro i

16
form av en trappstegsmodell, anvisningar för trappstegsmodellen (härefter frånvarotrappa) och
en åtgärdsmeny (Söderek, 2018).

17

3. Metod
I detta kapitel redogörs för avhandlingens metod och genomförande. Inledningsvis beskrivs
syftet och forskningsfrågorna, följt av beskrivning av urval och avgränsningar. Vidare
redogörs för valet av metod, datainsamlingen samt genomförandet. Därefter beskrivs
databearbetningen och analysen. Kapitlet avslutas med en redogörelse för tillförlitlighet,
trovärdighet och forskningsetiska aspekter.

3.1. Syfte och forskningsfrågor
Syftet med denna avhandling är att undersöka hur undervisnings- och elevvårdspersonal
upplever och arbetar med problematisk skolfrånvaro.
Utifrån detta syfte har tre forskningsfrågor formulerats:
1. Hur beskriver undervisnings- och elevvårdspersonal problematisk skolfrånvaro med
avseende på förekomst, frånvarons längd och hur väl skolorna lyckats få eleverna att
återvända till undervisningen?
2. Vilka arbetssätt och åtgärder använder undervisnings- och elevvårdspersonal i arbetet
med problematisk skolfrånvaro?
3. Hur upplever undervisnings- och elevvårdspersonal arbetet med problematisk
skolfrånvaro?
I undersökningen låg fokus på skolors arbete med problematisk skolfrånvaro och
undervisnings- och elevvårdspersonals upplevelser av arbetet med utmaningen. Således
undersöktes inte enskilda elevdata, utan tyngdpunkten låg på problematisk skolfrånvaro som
fenomen ur skolans synvinkel. Undersökningen genomfördes i finlandssvenska grundskolor i
en stad i huvudstadsregionen.

3.2. Val av metod
Undersökningens design var inspirerad av mixed methods. Mixed methods är en
multimetodansats som innehåller många olika tillvägagångssätt. Kännetecknande är emellertid
att kvantitativa och kvalitativa metoder kombineras, för att få en både djupare och bredare

18
förståelse för fenomenet som undersöks (Cresswell & Plano Clark, 2011). Denna undersökning
kan närmast karaktäriseras som en explanatory design. Med explanatory design avses att
studien inleds med en kvantitativ fas som följs av en kvalitativ fas (Cresswell & Plano Clark,
2011). Den kvalitativa fasens syfte är att förklara de kvantitativa data på djupet. En explanatory
design lämpar sig när forskaren har möjlighet att använda samma respondenter i en andra fas
och har tid att utföra sin undersökning i två faser. Dessutom är en explanatory design ett bra
val när forskaren utformar nya frågor enligt de kvantitativa data som inte kan besvaras
kvantitativt. Undersökningen genomfördes som en tvådelad studie, där data först samlades in
genom en webbenkät (Bilaga 6) och sedan genom semistrukturerade intervjuer. Därtill
karaktäriseras undersökningen som en participant-selection, då den kvalitativa fasen låg i
centrum. När det redan i planeringsskedet bestämts att undersökningen kommer att ske genom
både kvantitativ och kvalitativ datainsamling är metoden fixed (Cresswell & Plano Clark,
2011). Fördelarna med att använda en mixed method är att genom användningen av både
kvantitativ och kvalitativ datainsamling elimineras de svagheter som respektive
datainsamlingsmetod medför. Dock är metoden krävande, då forskaren bör vara insatt i både
kvantitativa och kvalitativa datainsamlingsmetoder och processer. Dessutom är metoden
tidskrävande (Cresswell & Plano Clark, 2011).
Avsikten med undersökningen var att få ett så brett och så djupt perspektiv på
fenomenet problematisk skolfrånvaro som möjligt. Därför bestämdes det redan i
planeringsskedet att undersökningen genomförs som en mixed method design, där första fasen
skulle bestå av enkät och andra fasen av intervju. Efter att enkätsvaren samlats in och
analyserats, upplevdes enkätsvaren ytliga. Följaktligen formades intervjufrågorna i enlighet
med forskningsfrågorna, för att få en djupare insikt i fenomenet, vilket gjorde att
undersökningen utformades som explanatory design, där tyngdpunkten låg på den kvalitativa
fasen.

3.3. Respondenter
Målgruppen i undersökningen var personal i grundskolor, som arbetar för att få elever med
problematisk skolfrånvaro tillbaka till undervisningen. Utländska studier har visat att
problematisk skolfrånvaro är vanligast i åldrarna 5–6 år och 11–13 år, så kallade
övergångsåldrar (Kearney & Graczyk, 2014; Nuttal & Woods, 2013). I och med det bristfälliga

19
utbudet av forskningsresultat i Finland, låg de utländska studierna som grund för valet av
målgruppen. Följaktligen valdes personal i grundskolor som målgrupp.
Enkäten skickades till 14 finlandssvenska grundskolor i en stad i huvudstadsregionen.
Enkäten skickades till rektorerna, som i sin tur fick i uppgift att distribuera enkäten till den
person som har bäst kännedom om arbetet med problematisk skolfrånvaro. I samband med att
enkäten skickades ut meddelades att endast en person per skola skulle besvara enkäten.
Avsikten var att ta reda på hur olika skolor arbetar med problematisk skolfrånvaro samt att få
veta vilka åtgärder som är vanliga i kommunen. Genom att endast en person per skola besvarade
enkäten, undveks att vissa arbetssätt framstod som mer frekventa än de i själva verket var.
Respondentens arbetstitel var inte av betydelse, utan fokus låg på att respondenten skulle vara
insatt i ämnet, så att data som samlades in skulle vara så tillförlitliga och trovärdiga som möjligt.
I enkäten hade respondenterna möjlighet att ange sina kontaktuppgifter om de kunde tänka sig
att ställa upp på intervju. De som angett sina uppgifter kontaktades och datum för intervju
fastställdes.
Undersökningsgrupperna bestod av fem respektive två respondenter. Enkäten
besvarades av två skolpsykologer, en speciallärare, en skolkurator och en biträdande rektor. Tre
av respondenterna arbetade i årskurserna 1–6, en respondent i förskolan och årskurserna 1–6
och en respondent i årskurserna 1–9. I intervjuerna deltog en skolpsykolog och en speciallärare.
Den ena respondenten arbetade i årskurserna 1–6 och den andra i årskurserna 1–9.

3.4. Datainsamling och genomförande
Undersökningens datainsamling genomfördes i februari och mars 2021. Data samlades in
genom en webbenkät och två semistrukturerade intervjuer.
3.4.1. Enkät
Enkät är ett bra verktyg då en stor målgrupp vill nås samt då konkreta och entydiga fenomen
ska kartläggas (Ejlertsson & Axelsson, 2005; Hirsjärvi & Hurme, 2015). Dessutom anses enkät
vara ett enkelt sätt att samla in data på, då forskaren endast behöver lägga ner tid på själva
utformningen av enkäten samt analysen. En stor nackdel med enkäter är att bortfallet ofta är
stort, vilket gör att resultatet inte är lika trovärdigt. Vidare kan det ske missförstånd i tolkningen
av frågor och vid datainsamlingen kan respondenten inte ställa tydliggörande frågor. Forskaren

20
kan i sin tur inte ställa följdfrågor till respondenten för att klargöra och utveckla svar (Ejlertsson
& Axelsson, 2005; Hirsjärvi & Hurme, 2015).
Målet med webbenkäten var att snabbt och smidigt få reda på hur kartläggningen av
elevers skolfrånvaro görs samt när och hur skolorna ingriper. Enkäten bestod av 16 frågor, nio
slutna frågor och sju öppna frågor. Enkäten delades in i tre huvudsakliga teman: elever med
problematisk skolfrånvaro, skolans handlingsplan och åtgärder samt respondentens
upplevelser kring problematisk skolfrånvaro. Under temat elever med problematisk
skolfrånvaro besvarade respondenterna frågor som behandlade förekomst, frånvarons längd
och vid vilket skede skolan ingriper. Under temat skolans handlingsplan och åtgärder uppgav
respondenterna om skolan hade en handlingsplan eller modell för ingripande vid problematisk
skolfrånvaro. Vidare redogjorde respondenterna kort för hur handlingsplanen ser ut. Om skolan
inte hade en handlingsplan ombads respondenterna beskriva kort hur arbetet med problematisk
skolfrånvaro ser ut. Vidare redogjorde respondenterna för vem och vilka instanser som
kontaktas vid ett fall av problematisk skolfrånvaro. Under detta tema utvärderades dessutom
hur många elever med problematisk skolfrånvaro som återvänt till undervisningen. Under temat
respondentens upplevelser kring problematisk skolfrånvaro beskrev respondenterna sina
upplevelser i förhållande till arbetet med problematisk skolfrånvaro med avseende på vad som
fungerat och vad som varit utmanande. Under samma tema bedömde respondenterna på en
upplevelseskala hur allvarlig utmaningen med problematisk skolfrånvaro är, om antalet elever
med utmaningen har förändrats under de senaste tio åren och om coronapandemin haft en
inverkan på antalet elever med problematisk skolfrånvaro.
I slutet av hösten 2020 utfördes en pilotundersökning, där tre lärare besvarade enkäten.
Pilotrespondenternas kommentarer på enkäten togs i beaktande och justeringar gjordes där det
fanns behov. Efter att justeringar gjorts skickades ett e-postmeddelande (Bilaga 1) med en länk
till webbenkäten till 14 finlandssvenska grundskolor i en stad i huvudstadsregionen.
Meddelandet med länken till enkäten skickades ut den 3 februari 2021 till rektorerna. Om
rektorn ansåg att någon annan i personalen var mera insatt och lämpade sig bättre att svara på
enkäten kunde rektorn vidarebefordra enkäten till den personen. Respondenterna hade 13
arbetsdagar på sig att besvara enkäten (3–19.2.2021), varefter enkäten stängdes. Under den sista
veckan av svarstiden skickades det ut en påminnelse (Bilaga 2) om att besvara enkäten. Inom
utsatt tid hade endast fyra respondenter besvarat enkäten, varav en kunde tänka sig att ställa
upp på intervju. På grund av det låga deltagandet förlängdes svarstiden med fem arbetsdagar,
under tidsperioden 1–5.3.2021. Den 1 mars 2021 skickades ett nytt e-postmeddelande (Bilaga

21
3) till samma mottagare, där det meddelades om att svarstiden förlängts samt länken till
webbenkäten. Den 4 mars skickades en påminnelse om att delta i undersökningen (Bilaga 4).
Under den förlängda tidsperioden besvarade ytterligare en respondent enkäten. Denna
respondent kunde även tänka sig att ställa upp på intervju.
I samband med att enkäten skickades ut bifogades ett följebrev (Bilaga 5) till
respondenterna. I följebrevet beskrevs studien samt vilka rättigheter respondenterna hade.
Vidare informerades respondenterna om hur studien skulle fortlöpa och hur deras svar skulle
behandlas.
3.4.2. Intervju
Andra fasen av datainsamlingen genomfördes som semistrukturerade intervjuer. Intervjun är
semistrukturerad när det utformats en intervjuguide, det vill säga att frågorna är formulerade
på förhand och samma frågor ställs till samtliga respondenter (Dalen, 2015; Hirsjärvi & Hurme,
2015). När intervjuguiden väl är utformad bör forskaren se över frågorna för att säkerställa att
frågorna är tydliga och inte är ledande (Dalen, 2015). Respondenterna får svara med egna ord
på frågorna och är inte bundna till flervalsfrågor, vilket gör att intervjun är relativt fri (Hirsjärvi
& Hurme, 2015). Intervjuaren kan ställa följdfrågor enligt respondentens svar, vilket också styr
hur intervjun fortlöper. I en semistrukturerad intervju bör svaren vara uttömmande, vilket kan
stödjas av probing, det vill säga följdfrågor som ställs för att respondenten ska utveckla sitt
svar. Om intervjuaren låter respondenten fundera ett tag över frågan som ställts, är
sannolikheten större att kvalitén på respondentens svar är högre (Dalen, 2015).
Intervju valdes för att få en mera nyanserad bild av enkätdata och en djupare förståelse
för respondenternas upplevelser av arbetet med problematisk skolfrånvaro (Hirsjärvi & Hurme,
2015). Intervju möjliggör att ställa klargörande frågor vid missförstånd och ofullständiga svar,
vilket gör att intervju lämpar sig då syftet är att få en djupare förståelse för ett fenomen. Den
semistrukturerade intervjun valdes i och med att intervjuguiden stöder intervjun att hålla sig
inom de förutbestämda ramarna (Hirsjärvi & Hurme, 2015).
Inför intervjuerna utformades en intervjuguide med forskningsfrågorna två och tre samt
enkätsvaren som utgångspunkt. Intervjuerna hade två temaområden: skolans konkreta åtgärder
och arbetssätt samt respondentens upplevelser kring arbetet med problematisk skolfrånvaro. I
intervjuguiden utformades under temat skolans konkreta åtgärder och arbetssätt en huvudfråga
och tre underfrågor, för att säkerställa att respondenternas svar var uttömmande. I huvudfrågan

22
ombads respondenterna att berätta om vilka konkreta åtgärder skolan gör och underfrågorna
fokuserade på vem som gör vad och hur åtgärderna har fungerat. Utöver dessa frågor ställdes
ytterligare följdfrågor enligt respondenternas svar. Under temat respondentens upplevelser
kring arbetet med problematisk skolfrånvaro utformades två huvudfrågor. En av huvudfrågorna
fokuserade på vad respondenterna upplevde att har fungerat bra och den andra huvudfrågan
fokuserade på vad respondenterna upplevde att har varit utmanande i arbetet med problematisk
skolfrånvaro. Dessa två frågor ansågs tillräckliga, då fokus låg på respondenternas upplevelser.
Utöver dessa frågor ställdes ytterligare följdfrågor enligt respondenternas svar.
De två respondenter som uppgivit sina kontaktuppgifter för att ställa upp på en möjlig
intervju kontaktades och intervjudatum fastställdes. Intervjuerna utfördes genom videosamtal,
där båda skribenterna deltog. Innan intervjun började informerades respondenterna om att
deltagandet i intervjun var frivilligt samt om möjligheten att avbryta intervjun när som helst
och deras rätt att hoppa över frågor ifall de så önskade. Intervjuerna spelades in och
transkriberades sedan.

3.5. Databearbetning och analys
I detta avsnitt presenteras tillvägagångssätten för bearbetning och analys av enkät- och
intervjudata. Den första datainsamlingsfasen genomfördes som en webbenkät. I och med det
ringa samplet utfördes inga statistiska analyser, istället presenteras de deskriptiva enkätdata.
De deskriptiva data relaterades till varandra för att hitta mönster både inom enskilda frågor och
mellan olika frågor. Trots att data som insamlats var småskaliga gav de en överblick av det
undersökta fenomenet och därför inkluderas de i avhandlingen.
Den andra datainsamlingsfasen genomfördes som semistrukturerade intervjuer. I fråga
om databearbetning av intervjusvaren spelades intervjuerna in och transkriberades genast efter
att intervjuerna utförts (Hirsjärvi & Hurme, 2015). Intervjuerna transkriberades i sin helhet
eftersom det gjordes endast två intervjuer och varje intervju räckte ungefär endast 30 minuter
(Hirsjärvi & Hurme, 2015). Efter att transkriberingarna utförts gjordes en genomgång av
materialet och för analysen onödiga upprepningar och pauser, såsom “att det där att”, “så att,
så att” gallrades bort. Detta val gjordes i och med att fokus inte låg på diskussionen eller
språkanvändningen, utan på innehållet i svaren (Hirsjärvi & Hurme, 2015). Det transkriberade

23
materialet blev totalt 20 sidor med teckensnitt Times New Roman, 12 punkter och radavstånd
1,5.
För att analysera de öppna enkätsvaren och intervjuerna användes innehållsanalys.
Enligt Tuomi och Sarajärvi (2018) kan innehållsanalys delas in i tre ansatser: summerande,
deduktiv och induktiv. För att analysera data användes en induktiv ansats, vilket innebär att i
analysfasen används inte givna teoristyrda kategorier, utan data talar för sig. I en
innehållsanalys inleds analysprocessen med genomläsning av data, för att få en övergripande
bild av innehållet, varefter reducering av data utförs. I reduceringen urskiljs det väsentliga och
det irrelevanta för forskningen gallras bort. Efter reduceringen kodas och kategoriseras data,
enligt likheter och skillnader i innehållet. Slutligen abstraheras data, det vill säga de kategorier
som urskiljts sammanslås till helheter och kopplas till teori (Tuomi & Sarajärvi, 2018).
För analysen låg forskningsfrågorna 2 och 3 som grund. Analysen inleddes med att de
öppna svaren i enkäten och transkriberingarna lästes igenom. Under genomläsningen urskiljdes
det väsentliga för undersökningen och färgkodades enligt forskningsfrågorna, således
sorterades innehållet i stora drag enligt forskningsfrågorna. Därefter utfördes en noggrannare
genomläsning, där övergripande kategorier för varje forskningsfråga identifierades.
Avslutningsvis abstraherades data, där större helheter bildades.

3.6. Tillförlitlighet, trovärdighet och forskningsetiska aspekter
Till god forskningsetik hör att forskaren följer inom ämnesområdet erkända tillvägagångssätt
såsom ärlighet och noggrannhet gällande studien och resultatet (Kuula, 2006). Det ligger på
forskarens ansvar att anpassa studiens kriterier så att de är etiskt hållbara och transparenta under
hela undersökningsprocessen. I användningen av andra forskares arbete ska dessa respekteras
och erkännas. Studien bör vara detaljerat planerad, utförd och rapporterad enligt de
förutsättningar som tillförts vetenskaplig information (Kuula, 2006).
I samband med att webbenkäten skickades ut bifogades ett följebrev. I följebrevet
meddelades vem skribenterna är, skribenternas kontaktuppgifter och vad syftet med
undersökningen var. Vidare beskrevs hur undersökningen skulle utföras, hur svaren och
resultaten skulle behandlas samt vem undersökningen riktade sig till. I följebrevet definierades
även problematisk skolfrånvaro. Ytterligare informerades hur tidskrävande enkäten var och när
den senast skulle besvaras (Kuula, 2006).

24
Deltagandet i studien var frivilligt, både i fråga om enkät och intervju (Kuula, 2006). I
enkäten ställdes inte frågor där respondenterna skulle vara tvungna att uppge identifierbara
uppgifter, såsom respondentens namn och namn på arbetsplatsen. De respondenter som svarade
på enkäten hade möjlighet att fylla i sina kontaktuppgifter (namn och e-post) ifall de kunde
tänka sig att ställa upp på intervju. Enkätsvaren behandlades i undersökningen så att
respondenternas identitet inte kunde kopplas ihop med de angivna uppgifterna och endast
forskningsgruppen tog del av enkätsvaren.
Intervjuerna började med att skribenterna presenterade sig och undersökningen samt
berättade att intervjun spelades in (Kuula, 2006). Vidare meddelades respondenterna om deras
rättigheter: att deras svar skulle förbli anonyma, att de hade möjlighet att avbryta intervjun om
de så ville och hoppa över frågor de inte ville besvara utan konsekvenser. Om respondenterna
kom på något i efterhand eller ville ändra sina svar, hade de möjlighet att kontakta skribenterna
efter intervjun angående detta (Kuula, 2006). Intervjun byggde på en på förhand utformad
intervjuguide, vilket stärker trovärdigheten för undersökningen (Hirsjärvi & Hurme, 2015).
För att tillförlitligt kunna analysera data som samlats in via intervjun, spelades intervjun
in och transkriberades (Hirsjärvi & Hurme, 2015). Två inspelningsprogram användes för att
säkerställa att inga data skulle gå förlorat innan analysen utförts. För att stärka tillförlitligheten
transkriberades intervjuerna genast efter att intervjuerna genomförts. Skribenterna ansvarade
för att transkribera varsin intervju, varpå det transkriberade materialet noggrant granskades och
jämfördes av båda skribenterna (Hirsjärvi & Hurme, 2015). Granskningen genomfördes så att
transkriberingen lästes samtidigt som skribenten lyssnade på den inspelade intervjun. Detta
gjordes för att säkerställa att transkriberingarna var korrekta. För att förstärka trovärdigheten
och tillförlitligheten i de resultat som framkommit i undersökningen, användes citat i
rapporteringen (Hirsjärvi & Hurme, 2015).
Enkätsvaren, de inspelade intervjuerna och transkriberingarna förvarades på en
lösenordsskyddad plattform, som endast skribenterna hade tillgång till. När studien hade
avslutats överskrevs och förstördes alla enkätsvaren och transkriberingarna och de inspelade
intervjuerna förstördes, i och med att svaren inte kommer att användas i vidare forskning
(Kuula, 2006).

25

4. Resultat
I detta kapitel redogörs de resultat som framkommit i undersökningen. Kapitlet är indelat enligt
avhandlingens forskningsfrågor. Inledningsvis.presenteras resultatet med avseende på
förekomst, frånvarons längd och hur väl skolorna lyckats få eleverna att återvända till
undervisningen. Därefter redogörs för skolornas arbetssätt och åtgärder. Avslutningsvis
presenteras undervisnings- och elevvårdspersonals upplevelser av arbetet med problematisk
skolfrånvaro.

4.1. Förekomst, frånvarons längd och hur väl skolorna återfått elever till
undervisningen
För att besvara forskningsfråga 1 (Hur beskriver undervisnings- och elevvårdspersonal
problematisk skolfrånvaro med avseende på förekomst, frånvarons längd och hur väl skolorna
lyckats få eleverna att återvända till undervisningen?) analyserades fem frågor (5–6, 11 och 15–
16) i enkäten (Bilaga 6). Respondenterna ombads uppskatta antalet elever med problematisk
skolfrånvaro de haft i sin skola under de tre senaste åren (2018–2020). Samtliga skolor hade
haft elever med problematisk skolfrånvaro och antalet elever med problematisk skolfrånvaro
varierade mellan två och elva elever under de tre senaste åren (Tabell 1). I medeltal hade
skolorna haft 5,7 elever med problematisk skolfrånvaro under de tre senaste åren. Skolornas
totala elevantal var 1 233 elever läsåret 2020–2021, vilket ger en andel på ungefär 2 %. Samtliga
respondenter ansåg att antalet elever med problematisk skolfrånvaro ökat under 2010-talet.
Vidare ansåg ungefär hälften av respondenterna att coronapandemin har haft en inverkan på
antalet elever med problematisk skolfrånvaro.
Respondenterna ombads vidare ta ställning till hur länge frånvaron pågått i genomsnitt
under de tre senaste åren. Svaren varierade mellan 1–2 månader och mer än 24 månader (Tabell
1). Även om antalet frånvaromånader varierade visar resultatet att det vanligen handlade om
flera månaders skolfrånvaro. Enkäten innehöll ytterligare en fråga om hur många elever som
skolorna uppskattningsvis fått tillbaka till undervisningen. Drygt hälften av skolorna hade
lyckats få tillbaka över 80 % av eleverna, medan de två resterande skolorna rapporterade lägre
siffror (Tabell 1).

26
Tabell 1
Rapporterad förekomst, längd på frånvaro och hur stor andel elever som återvänt till undervisningen

Respondent

Uppskattning av antalet elever
med problematisk
skolfrånvaro de senaste tre
åren:

Uppskattning av frånvarons
genomsnittliga längd:

Uppskattning av hur stor andel
elever som återvänt till
undervisningen:

A

2

6–12 mån

41–60 %

B

11

1–2 mån

81–100 %

C

3

Mer än 24 mån

81–100 %

D

5

Mer än 24 mån

81–100 %

E

5–10 (M: 7,5)

2–4 mån

61–80 %

4.2. Arbetssätt och åtgärder i skolan
För att besvara forskningsfråga 2 (Vilka arbetssätt och åtgärder använder undervisnings- och
elevvårdspersonal i arbetet med problematisk skolfrånvaro?) analyserades fem enkätfrågor (4
och 7–10) (Bilaga 6) och de transkriberade intervjusvaren som hörde till temat skolans konkreta
åtgärder och arbetssätt (Bilaga 7). I analysen sammanfördes data från de öppna svaren i
enkäten (fråga 8–9) och intervjuerna.
Respondenterna ombads ange vid hur många frånvarotimmar skolorna ingriper. Flest
skolor (3) ingriper vid 51–75 timmar, en skola ingriper vid 21–50 timmar och en skola ingriper
vid 1–20 timmar. Resultaten visar att i de flesta fall är frånvarotimmarna relativt många innan
skolorna ingriper. Därtill ombads respondenterna ange vilka personer och instanser som
kontaktas vid fall av problematisk skolfrånvaro. Samtliga skolor kontaktade klasslärare eller
klassföreståndare, speciallärare, rektor, skolpsykolog och elevens familj. Av de givna
alternativen var skolläkaren den som färst skolor kontaktar. En av respondenterna lyfte fram att
vilka personer och instanser som kontaktas varierar från fall till fall.
Beträffande arbetssätt (frågorna 8–9 och intervjusvaren) kunde sex kategorier urskiljas
i respondenternas svar: från fall till fall, uppföljning av frånvaro, utredning av bakomliggande
orsaker,

samarbete

mellan

skolan,

hemmet

och

utomstående

instanser,

flexibla

27
undervisningsarrangemang samt en trygg och välkomnande skolmiljö. Samtliga skolor
rapporterade att de använder sig av en handlingsplan eller modell i arbetet med problematisk
skolfrånvaro.
4.2.1. Från fall till fall
Det som framkom i respondenternas svar var att det inte finns ett entydigt arbetssätt eller åtgärd
som passar varje fall av problematisk skolfrånvaro, utan skolorna ska bemöta varje fall enskilt:
“De behandlas nog väldigt vart fall för sig och jag tycker inte att vi har några väldigt klara
‘att så här gör vi’, utan det varierar från fall till fall nog.”. Därför ska skolorna göra upp en
plan för varje enskilt fall och arbeta i enlighet med den. Dock bör alla inblandade parter vara
flexibla: om det visar sig att planen inte fungerar, kan det finnas skäl till att gå tillbaka till början
och fundera ut ett nytt tillvägagångssätt. Vidare nämnde respondenterna flera gånger att tidigt
ingripande är nyckeln till att lyckas med att få tillbaka eleverna till undervisningen: “Det är
viktigt att reagera i ett tidigt skede på elevers frånvaro”; “I de fall som jag personligen varit
involverad i har tidigt ingripande fungerat bäst, så att problematiken inte växer alltför stor.”.
Som respondenterna nämnde kan ett tidigt ingripande möjliggöra att elevens frånvaro inte blir
utdragen.
4.2.2. Uppföljning av frånvaro
Under kategorin uppföljning av frånvaro nämnde samtliga respondenter att skolorna använder
LAPE:s frånvarotrappa. Frånvarotrappan ger riktlinjer för hur skolorna ska ingripa när en elev
är återkommande frånvarande. En respondent berättade att vid fem frånvarogånger eller tio
frånvarodagar kontaktar skolorna vårdnadshavarna, vid detta tillfälle rekommenderar läraren
att eleven besöker skolhälsovårdaren. Samma respondent lyfte fram att vid 50 frånvarotimmar
under läsåret är det lärarens skyldighet att göra en barnskyddsanmälan. Innan
barnskyddsanmälan görs, informeras vårdnadshavarna om att en barnskyddsanmälan kommer
att göras.
Frånvaron följs upp via plattformen Wilma. Klassläraren bokför elevens frånvaro,
förseningar och om eleven går hem under skoldagen. Vårdnadshavarna i sin tur
frånvaroanmäler eleven i Wilma. En av respondenterna nämnde att det är önskvärt att
klassläraren alltid kontaktar vårdnadshavarna vid det första frånvarotillfället, speciellt då det är
fråga om sjukfrånvaro eller frånvaro utan angiven orsak. Vidare nämnde respondenten att det
är eftersträvansvärt att skolan har en låg tröskel för att kontakta hemmet.

28

“...som jag tycker kanske är den viktigaste saken då det gäller frånvaron, om en elev är
återkommande borta, att man ringer direkt och frågar av föräldern att ‘nu har jag märkt att
ditt barn har varit borta ganska mycket, vad beror det här på?’. Att man frågar ganska direkt
‘Är det så att hen är sjuk eller kan det möjligen vara så att ditt barn inte vill komma till
skolan, att du har svårt att få iväg ditt barn till skolan?’”
En av respondenterna nämnde att om eleven inte dykt upp i skolan och vårdnadshavarna
inte meddelat något, kontaktar klassläraren hemmet för att reda ut om eleven är på väg till
skolan. Därtill granskar klassläraren frånvaron en gång i månaden, för att upptäcka
oroväckande frånvaron eller vissa mönster i frånvaron. Om antalet frånvarotimmar är många
eller ökat drastiskt kontaktar klassläraren hemmet för att diskutera den möjliga orsaken till
frånvaron.

Förutom

klasslärarens

uppföljning

av

elevernas

frånvaro

kontrollerar

elevvårdsgruppen alla elevers frånvarotimmar några gånger per läsår.
4.2.3. Utredning av bakomliggande orsaker
Båda intervjurespondenterna lyfte fram att skolan tar reda på de bakomliggande orsakerna till
frånvaron, för att kunna anpassa åtgärderna enligt den individuella elevens behov: “...göra
stödåtgärderna med en förståelse över vad är det som bakomligger det här problemet”. En av
respondenterna diskuterade att en försening inte alltid beror på ångest och uttryckte sig enligt
följande:
“...därför blir barnet försenat, att de har inte något att göra med någon ångestproblematik
eller någonting, men då har man ju rett ut det. Medan det i något annat fall, faktiskt kan visa
sig att det finns någonting där bakom, som gör att den alltid är försenad.”
I båda intervjuerna framkom ångest som en prominent orsak till den problematiska
skolfrånvaron. En av respondenterna nämnde att hos yngre elever framkommer motviljan att
gå till skolan genom fysiska symptom, men att de vuxna ofta kopplar dessa symptom med en
underliggande ångest. Vidare nämnde respondenten att till skillnad från de yngre eleverna är
ångesten hos de äldre eleverna mera framträdande som en renodlad ångest.
Respondenterna nämnde att både elevens inlärning och hemsituationen kan ha en
inverkan på elevens ångest som kan bidra till den problematiska skolfrånvaron. Därtill har
vantrivsel i skolan, knepiga kompisrelationer och mobbning en stor inverkan på elevens ork

29
och vilja att komma till skolan. En av respondenterna beskriver att vid mobbningsfall ingriper
antimobbningsteamet i skolan:
“... som också är viktigt, det är att man har ett fungerande antimobbningsteam. För att
många gånger så kan den här frånvaron vara relaterad till någon form av mobbning. Då man
börjar reda ut den här frånvaron så kan det komma fram att eleven känt sig mobbad, så
därför är det jätteviktigt att man tar tag i de här mobbningsärendena och reder ut, så att
eleven faktiskt vill komma till skolan, om det är det som orsakar den här ångesten.”
Utredningen av de bakomliggande orsakerna görs bland annat genom att skolan
kontaktar hemmet för att diskutera elevens skolgång. Därtill kontrollerar skolan elevens
frånvaro för att se om det finns specifika mönster, ifall det är frågan om vissa lektioner eller
dagar som eleven alltid är frånvarande. När de bakomliggande orsakerna identifierats
skräddarsys stödåtgärderna, så att de tacklar de specifika utmaningarna som eleven i fråga har.
4.2.4. Samarbete mellan skolan, hemmet och utomstående instanser
Samtliga respondenter betonade vikten av ett välfungerande samarbete mellan skolan och
hemmet i arbetet med problematisk skolfrånvaro: “Och ha samarbete med föräldrarna. För
utan dem så gör man ingenting.“. Respondenterna lyfte fram att det är viktigt att skolan
tillsammans med vårdnadshavarna gör upp en plan och har gemensamma överenskommelser
om hur man ska arbeta med utmaningen. Det är väsentligt att även höra eleven i utformandet
av planen, i och med att det är elevens frånvaro det handlar om. Skolan bör utreda vad hemmet
upplever utmanande och hur skolan kan stödja hemmet, till exempel om hemmet behöver hjälp
med att få eleven till skolan. Under arbetet med att få eleven tillbaka till skolan bör en
kontinuerlig kommunikation mellan skolan och hemmet upprätthållas. Genom kontakten med
vårdnadshavarna får skolan reda på vad som är utmanande och vad som går bra och kan således
flexibelt modifiera åtgärderna enligt behoven.
“...följa upp det och med väldigt låg tröskel försöka få igång en diskussion med familjen att
vad det är fråga om, att varför har vi den här frånvaron och är det någonting som skolan kan
stödja eller är det någonting angående den där hemsituationen och på det sättet påverka.
Och jag tror att många gånger så räcker det med det här, att dialogen kommer igång i bästa
fall.”

30
Respondenterna i intervjun lyfte även fram vikten av ett välfungerande
mångprofessionellt samarbete. Klassläraren är den som bär det huvudsakliga ansvaret över att
rapportera frånvaron och att vara i kontakt med hemmet. Vid oroväckande fall kontaktar och
konsulterar klassläraren specialläraren, rektorn eller någon annan ur elevvårdsgruppen.
Tröskeln för att kontakta både hemmet och elevvårdsgruppen ska vara låg, eftersom tidigt
ingripande är viktigt. När klassläraren informerat elevvårdsgruppen om ett potentiellt fall av
problematisk skolfrånvaro hör det till elevvårdsgruppens uppgift att ta ställning till om det
behövs hjälp av utomstående instanser eller om ärendet kan skötas internt. Majoriteten av
respondenterna lyfte fram att elevvårdsgruppen kontrollerar frånvaron i alla klasser två till tre
gånger per läsår och klassläraren är uppmärksam på frånvarostatistiken däremellan. En av
respondenterna lyfte fram att det kan vara utmanande att bemöta en elev med stor ångest och
vårdnadshavare i deras oro över barnets skolgång. I denna situation har respondenten
konsulterat skolpsykologen i hur hen bäst kan bemöta dessa elever och vårdnadshavare.
“...så där kommer ju nog de här utmaningarna, att på något sätt möta elevernas ångest, att
komma hit till skolan, det har ju inte varit någon lätt uppgift. Och jag är ju inte utbildad
psykolog, tack och lov har vi en bra skolpsykolog här som jag konsulterat mycket gällande de
här sakerna, hur jag ska bemöta eleverna. Och också hur man ska bemöta föräldrarna, för
där kommer ju också deras oro och ängslan in, och deras uppgivenhet.”
Vid fall av problematisk skolfrånvaro där skolans resurser inte räcker till kan eleven
och hemmet få hjälp av utomstående instanser. De utomstående instanser som respondenterna
lyfte fram att oftast är inblandade i fall av problematisk skolfrånvaro är specialsjukvården,
barnskyddet och socialservicen. En av respondenterna nämnde att vårdnadshavare har
kontaktat specialsjukvården för konsultation i utmaningen. Respondenten lyfte fram att det är
skolans skyldighet att göra en barnskyddsanmälan vid 50 frånvarotimmar, vilket innebär att
barnskyddet ofta är inkopplat vid fall av problematisk skolfrånvaro. Respondenterna nämnde
även fall där socialservicen haft en uppsökande verksamhet, där socialservicen hämtat eleven
hemifrån på morgnarna.
4.2.5. Flexibla undervisningsarrangemang
I respondenternas svar kunde fyra typer av flexibla undervisningsarrangemang urskiljas: skicka
uppgifter hem, stödundervisning, hemundervisning och sänka kraven. En av respondenterna i
intervjun lyfte fram att när eleven är frånvarande är det viktigt att läraren ställer krav på eleven

31
och skickar uppgifter hem, för att undvika att eleven upplever det som en belöning att stanna
hemma. Respondenten lyfte även fram att eleven ska göra uppgifterna tillsammans med
vårdnadshavarna. De två respondenterna i intervjun uttryckte sig enligt följande: “...sen också
att eleven där hemma, med hjälp av föräldrarna ska göra uppgifterna.”
“...i och med att det här barnet har någon slags återkommande feber, att även under de här
febriga dagarna skicka uppgifterna hem, så att barnet skulle, om den nu verkligen inte är
väldigt sjuk, göra uppgifterna, att det inte blir en belöningssituation. Att den undviker då allt
som har med skolan att göra, utan att man då också gör uppgifterna hemma tillsammans med
föräldrarna.”
Genast

när

eleven

återvänder

till

skolan

ska

hen

få

stödundervisning.

Stödundervisningen ges av klassläraren, resurslärare eller speciallärare. En av respondenterna
lyfte fram att skolan kan erbjuda ett visst antal timmar hemundervisning, där en lärare går hem
till eleven. Det som respondenterna lyfte fram att är viktigt gällande alla flexibla
undervisningsarrangemang är att sänka kraven på eleven. Respondenterna nämnde att de börjar
med små steg, till exempel med en lektion per dag och ökar närvaron efterhand. Förkortningen
kan gälla både skoltid och eftistid, dagen balanseras enligt hur eleven orkar.
“Det här är också ett barn som kanske har haft svårt med orken sådär i allmänhet, så då har
man kommit överens om förkortade eftisdagar och på något sätt att kunnat följa upp barnets
ork och försöka göra skoldagarna en sådan längd att barnet skulle uppleva att det inte blir
helt slutpumpad, utan att på något sätt balansera dagen på ett sådant sätt att det skulle stöda
orken och därmed också förhoppningsvis det här att komma till skolan och vara
närvarande.”
“...nog har det ju funnits barn som man har kommit överens med om att skoldagarna
förkortas. Det beror ju lite på vad situationen är och hur svåra motstånden från barnet att
komma till skolan är. Nog har vi ju haft sådana barn som, speciellt efter en längre
frånvarotid, att det har kanske gått veckor, om inte till och med en månad, eller att det har
varit så gott som omöjligt för barnet att komma till skolan och då har man nog tänkt sig att
då börjar vi med väldigt små steg, att det skulle kännas att [barnet] klarar av det där. Första
steget är att överhuvudtaget återkomma till skolan.”

32
Detta kan även betyda att eleven tagit överenskomna pauser, både i försöken att komma
till skolan och under själva skoldagen. Förkortade skoldagar har vid behov kompletterats med
hemundervisning. I fall där det har varit fråga om specifika lektioner då eleven varit
frånvarande, har man skalat av stoffet i ämnena i fråga, eller rentav skurit bort dessa lektioner.
“...att vi först kör med hemundervisningen och så småningom gör vi en plan för hur eleven
ska fås tillbaka till skolan. Det kanske kan börja med att [eleven] kommer nån timme som, ja,
eleven får själv också delta i planeringen, vilka timmar är roliga och vilka tycker eleven om
att vara på. I ganska stor grad får de själva påverka. Och föräldrarna får också påverka det,
det är inte bara vi lärare som bestämmer det. Och så ökar vi vartefter den här närvaron här i
skolan och ibland händer det att det går lite till bakåt så då får vi igen dra bort några timmar
från närvaron här i skolan och så kanske vi återlappar med lite hemundervisning”
Som framkom i respondenternas svar är situationen föränderlig och de som arbetar med
eleven med problematisk skolfrånvaro bör vara alerta och reagera när det krävs någon form av
förändring.
4.2.6. En trygg och välkomnande skolmiljö
För att få varje elev att känna sig uppskattad och välkommen till skolan, bör skolan skapa en
trygg skolmiljö. En av respondenterna betonade att skolan bör ha ett fungerande
antimobbningsteam, som både förebygger och tar tag i mobbning. Vidare ska skolpersonalen
vara medveten om utmaningen med problematisk skolfrånvaro och ska således vara aktiv i sitt
arbete med elever som är frånvarande. Detta kräver att skolpersonalen är flexibel i fråga om
undervisningsarrangemang. Ytterligare nämndes att skolpersonalen ska visa uppskattning när
eleven kommer till skolan, trots att eleven är sen.
“...vi [är] också alla medvetna om här i skolan, att de elever som ofta kommer för sent, att då
man öppnar dörren åt dem så ska man inte sucka ‘åh, nämen nu igen är du sen, nå jo de här
är nu tredje dagen den här veckan’, utan istället möta de där eleverna med ett leende och
säga ‘välkommen, jättetrevligt att du kom’. Att man ska visa den där glädjen, för att fort blir
det också en negativ spiral att de kommer försent, och läraren suckar, så kan [eleven] igen
tänka ‘att jag är ändå så pass försenad, och de bara suckar de där lärarna och ser störda
ut’”.

33
En av respondenterna lyfte fram att användningen av ett belöningssystem kan locka den
frånvarande eleven till skolan. Detta kan göras genom att eleven får ett klistermärke när hen
dyker upp eller kommer i tid till skolan. Efter ett visst antal klistermärken får eleven en belöning
hemma.
“Eller sen att vi har gjort något belöningssystem, och varje dag eleven har klarat av att
komma till skolan så får den då något klistermärke eller stjärnor, och då när den har
tillräckligt många av belöningsmärkena så ger föräldrarna någonting där hemma som
upplevs som en positiv belöning.”
Respondenterna lyfte fram att det är viktigt att skolan sänker tröskeln för frånvarande
elever att komma till skolan. Genom att till exempel ha någon i skolpersonalen som möter
eleven vid skolgården kan det kännas tryggare för eleven att komma till skolan.
“...då har vi någon gång gjort så att om eleven har haft svårt att komma till exempel på
skolgården, att någon assistent eller någon lärare har gått till grinden eller till staketet där
och vänta på eleven, liksom, sänka tröskeln för att komma in hit till skolan. “
I en av skolorna har det funnits två i personalen som inte varit bundna till någon klass
och som istället haft de frånvarande eleverna på sitt ansvar. Genom att inte vara bunden till en
klass har det möjliggjort att de har kunnat hämta eleven hemifrån när vårdnadshavarna själva
inte förmått att få eleven till skolan och ingen utomstående instans haft möjlighet att hjälpa.
När dessa två i skolpersonalen hämtat elever hemifrån har det skett i samförstånd med
vårdnadshavarna. Denna åtgärd går utanför skolpersonalens egentliga arbetsuppgifter, men har
gjorts i de fall där det inte funnits utomstående instanser som haft resurser att fånga upp dessa
elever och för att undvika att dessa elever marginaliseras.

4.3. Undervisnings- och elevvårdspersonals upplevelser av arbetet med
problematisk skolfrånvaro
För att besvara forskningsfråga 3 (Hur upplever undervisnings- och elevvårdspersonal arbetet
med problematisk skolfrånvaro?) analyserades tre enkätfrågor (12–14, Bilaga 6) och de
transkriberade intervjusvaren som hörde till temat respondentens upplevelser kring arbetet med
problematisk skolfrånvaro. I analysen sammanfördes data från de öppna svaren i enkäten

34
(frågorna 12–14) och intervjuerna. I analysen framkom fem kategorier: tidigt ingripande som
möjliggörare, medvetenhet och mångprofessionellt samarbete som möjliggörare, elevens ålder
som avgörande komponent, olika tankegångar och definitioner som hinder samt resursbrist
som hinder.
4.3.1. Tidigt ingripande som möjliggörare
Majoriteten av respondenterna ansåg att nyckeln till att lyckas få tillbaka elever med
problematisk skolfrånvaro till undervisningen är tidigt ingripande. Det tidiga ingripandet stöds
av åtgärder såsom ett välfungerande samarbete mellan skolan och hemmet samt användningen
av Wilma. I Wilma sker uppföljningen av frånvaro regelbundet och således är det lättare att
upptäcka eventuella mönster i frånvaron. En av respondenterna lyfte fram att när skolan
ingriper i frånvaron i ett tidigt skede har skolan även möjligheten att påverka mest och arbeta
effektivt med att få eleven tillbaka till undervisningen.
“.. ribban att återkomma till skolan blir bara högre och desto mera man har gått miste om
någonting eller desto mera skolarbete som man har blivit efter i, desto svårare känns det ju
att återkomma [till skolan] och också vanan att vara tillsammans med sin grupp, att vara i
den där skolrytmen, så barnet förlorar den ganska snabbt och det kan kännas jättesvårt att
återuppfå rytmen igen…”
Respondenterna lyfte även fram att ett för sent ingripande innebär ofta att det är svårare
att få tillbaka eleven till undervisningen, vilket ofta känns som ett misslyckande från skolans
sida. Ju längre eleven varit borta, desto svårare är det för eleven att komma tillbaka till skolan,
undervisningen och elevgruppen.
4.3.2. Medvetenhet och mångprofessionellt samarbete som möjliggörare
En av respondenterna ansåg att den ökade medvetenheten inom kollegiet möjliggjort ett
fungerande arbete med problematisk skolfrånvaro: “...jag tycker nog att medvetenheten i
kollegiet är ganska stor, om man jämför med då jag började jobba för 24–25 år sedan, så de
här sakerna pratade man ju inte om...”. Respondenten lyfte fram att den ökade medvetenheten
även har underlättats av en rektor som stöder personalen i denna utmaning, genom att hen är
flexibel och omfördelar resurser när det behövs och ger personalen möjlighet att arbeta med
utmaningen. Respondenten exemplifierade omfördelningen av resurser: “...att ha personal som
i de svåraste fallen kan hämta eleven till skolan”. Den ökade medvetenheten har även

35
underlättats av LAPE:s frånvarotrappa som skolorna använt sedan några år tillbaka. Dessutom
har LAPE:s frånvarotrappa bidragit med gemensamma riktlinjer för när och hur skolorna ska
ingripa vid problematisk skolfrånvaro. Två av respondenterna lyfte också fram att ett
mångprofessionellt samarbete har fungerat, varav en respondent betonade vikten av att kontakta
elevvården och andra instanser med låg tröskel.
4.3.3. Elevens ålder som avgörande komponent
En av respondenterna, som arbetar i årskurserna 1–9, lyfte fram att åldern är en avgörande
faktor i hur lätt det är att få tillbaka eleven med problematisk skolfrånvaro till undervisningen.
Respondenten berättade att arbetet med yngre elever oftast är lättare, i och med att
vårdnadshavarna har större auktoritet, lättare att motivera eleven och större möjlighet att
påverka frånvarosituationen.
“Jag jobbar ju själv huvudsakligen med lågstadieålderns barn, och där kanske föräldrarna
har mera möjlighet att påverka. Barn har kanske svårare att vägra att ‘nu går jag inte till
skolan’ när de är riktigt små ännu.”
Samma respondent diskuterade även att äldre elevers problematiska skolfrånvaro oftast
beror på psykiskt illamående och att deras vårdnadshavare sällan har samma inverkan på dessa
elevers skolgång. Vidare framförde respondenten sin oro över utmaningen med dessa elever,
som mår så dåligt att de inte är kapabla att ta sig till skolan på grund av sin ångest.
Vårdnadshavarna står ofta hjälplösa inför denna utmaning och det kan behövas utomstående
insatser. Respondenten konstaterade: “...då kommunicerar vi kanske huvudsakligen med
föräldrarna och nog är föräldrarna också väldigt ofta jättehjälplösa i situationen, det är svårt
att bära en 14–15 åring till skolan och säga att nu far du iväg hemifrån helt enkelt.”. För skolan
kan det vara svårt att nå dessa elever när de är hemma, vilket gör att kommunikationen främst
sker med vårdnadshavarna. Skolpersonal står ofta rådlösa i hur de ska bemöta både eleven och
vårdnadshavarna i denna svåra situation.
4.3.4. Olika tankegångar och definitioner som hinder
En framträdande utmaning i arbetet med problematisk skolfrånvaro är problematiken kring de
olika tankegångar som finns i skolvärlden. En av respondenterna lyfte fram att gemensamma
tankegångar behövs kring vad problematisk skolfrånvaro är, vid vilket skede frånvaron blir
problematisk och vad läraren borde göra. Denna problematik syns bland annat när

36
vårdnadshavarna döljer den problematiska frånvaron med giltiga orsaker, vilket gör att
frånvaron snabbt kumuleras innan skolan har möjlighet att ingripa. Vårdnadshavarna kanske
inte varje gång döljer frånvaron med flit, utan inte är medvetna om frånvarons betydelse. Därför
behövs gemensamma tankegångar för att underlätta arbetet med utmaningen. En av
respondenterna upplever att denna utmaning ytterligare försvåras i och med coronapandemin
som bröt ut våren 2020 och fortfarande pågick vid intervjutillfället. Riktlinjen har varit att
elever inte ska komma till skolan om de uppvisat förkylningssymptom, vilket har lett till att
många elever stannat hemma med låg tröskel.
“... speciellt nu i och med corona, så är har ju kommunikationen varit att barn ska verkligen
inte komma sjuka [till skolan], så där tror jag att skolan i dessa dagar väntar ganska länge
före man börjar kontakta familjen och säga att nu ser vi att ert barn har varit väldigt mycket
borta på grund av just den här typens symptom…”
Från skolans sida upplever en av respondenterna att detta har lett till att skolan väntat
med att kontakta vårdnadshavarna gällande frånvaron. En fråga respondenten funderar över är
om skolan kan säga till en familj att deras barn har för mycket feber, om skolan ens ska ta upp
frånvaron när det är fråga om sjukdom eller om skolan bara ska ha förståelse.
Angående de gemensamma tankegångarna lyfte respondenterna fram vissa dilemman.
I skolorna används LAPE:s frånvarotrappa och skolorna har även gjort egna överenskommelser
om arbetet med problematisk skolfrånvaro. En av respondenterna frågade sig om alla lärare
följer överenskommelserna till punkt och pricka, ifall de alltid fyller i Wilma och om de
verkligen kontaktar vårdnadshavarna genast vid första dagen av frånvaron.
4.3.5. Resursbrist som hinder
Respondenterna lyfte fram att resursbrist försvårar arbetet med problematisk skolfrånvaro. I
skolan framträder resursbristen främst i fråga om tid. En av respondenterna diskuterade
konflikten mellan förväntningarna att läraren genast ska kontakta hemmet när en elev inte dykt
upp i skolan och att hitta tiden för att göra det. Risken finns att om läraren inte kontaktat
vårdnadshavarna i tillräckligt god tid, kan det leda till att elevens frånvaro växer.
Majoriteten av respondenterna nämnde att det saknas uppsökande verksamhet, det vill
säga att det inte finns någon specifik person som har arbetsuppgiften att hämta eleven hemifrån.
Denna arbetsuppgift har i första hand förväntats utföras av socialservicen, men i och med de

37
bristande resurserna har socialservicen inte alltid haft möjlighet att göra detta. En av
respondenterna upplevde att resursbristen leder till att det känns som att inget blir gjort och att
ingen tar ansvar över den frånvarande eleven.
“Men i och med att ingenting blev gjort från socialens sida, eller det blev gjort en liten del
som ändå i slutändan inte gav något resultat, det blev nästan motsatt resultat, så blev ju
eleven mellan två stolar så då kände jag på något sätt att det här måste vi ta tag i. “
Dessutom betonar en av respondenterna att det finns brist på svenskspråkig personal
inom socialservicen, vilket kan leda till en språkbarriär om eleven är enbart svenskspråkig. Att
hämta en elev till skolan hör inte till lärarens arbetsuppgifter, men i vissa fall har skolorna fattat
egna beslut, där de bestämt att någon i personalen får i uppgift att hämta elever hemifrån vid
behov.

38

5. Diskussion
I detta kapitel diskuteras undersökningens metod med inriktning på metodens styrkor och
svagheter. Vidare diskuteras resultatet i förhållande till tidigare teori och forskning. Därtill
redogörs slutsatserna för undersökningen och avslutningsvis presenteras förslag på vidare
forskning.

5.1. Metoddiskussion
I detta avsnitt diskuteras undersökningens styrkor och svagheter med avseende på
undersökningens metod, analys och genomförande. I relation till avhandlingens syfte anses
valet av metod adekvat. För att få en förståelse för hur undervisnings- och elevvårdspersonal
upplever och arbetar med problematisk skolfrånvaro, ansågs det relevant att först samla in
deskriptiv data om problematisk skolfrånvaro. Genom webbenkäten lyckades vi få tillräckligt
mycket data för att en övergripande bild kunde bildas, även om samplet var litet. Enkätsvaren
gav även en uppfattning om vilka arbetssätt skolorna använder, vilket användes som stöd i
utformandet av intervjuguiden. Genom de semistrukturerade intervjuerna uppnåddes en djupare
insikt om de konkreta arbetssätten och respondenternas upplevelser om arbetet med
problematisk skolfrånvaro. Detta djup nåddes bland annat genom att följdfrågor ställdes, för att
att säkerställa uttömmande svar och att tolkningen av svaren var korrekta (“Du nämnde…, vad
gör man sen?”; “Är det alltså så att…?”; “För att klargöra…”) (Hirsjärvi & Hurme, 2015).
Vice versa möjliggjorde intervjutillfället att respondenterna kunde ställa tydliggörande frågor
(“Vilket menar du nu?”; “Alltså nu förstod jag inte riktigt…”).
Innan webbenkäten skickades ut genomfördes en pilotundersökning, där tre lärare
besvarade enkäten. På basen av de kommentarer pilotrespondenterna gav omarbetades enkäten,
för att den skulle vara så tydlig som möjligt. Trots att en pilotundersökning hade gjorts, märktes
vissa svagheter med enkäten. En av svagheterna var att en respondent gett ett ofullständigt svar
som inte gick att klargöra, då respondenten inte kunde kontaktas (Hirsjärvi & Hurme, 2015).
Ytterligare en nackdel med undersökningens enkät var att när respondenterna ombads uppge
kvantitativa mått efterfrågades endast uppskattningar. Vid frågor med färdiga svarsalternativ
var intervallerna relativt stora (vid ingripande av frånvaro var intervallerna mellan 19 och 29
timmar, vid framgångs procenten var intervallerna 19–20 %). De stora svarsintervallerna och

39
uppskattningarna valdes för att motivera flera respondenter att besvara enkäten och underlätta
besvarandet av enkäten. Dock bidrog uppskattningarna och de stora svarsintervallerna till en
vaghet i resultaten. Med facit i hand, skulle enkäten ha omarbetats så att istället för
uppskattningar och svarsalternativ med stora intervaller skulle exakta siffror efterfrågats.
Exakta siffror skulle ha gett en tydligare överblick av situationen med problematisk
skolfrånvaro i kommunen undersökningen utfördes i. Därtill skulle exakta siffror eventuellt
möjliggjort utförandet av statistiska analyser, trots det småskaliga samplet.
Inför intervjun utfördes inga pilotundersökningar, vilket kan ha påverkat resultatet och
därmed kan ses som en brist i undersökningen. Däremot utfördes en grundlig transkribering
genast efter att intervjuerna genomförts, vilket stärker undersökningens tillförlitlighet
(Hirsjärvi & Hurme, 2015). Vidare utfördes analysen av innehållet i de öppna enkätfrågorna
och intervjusvaren systematiskt och således inkluderades endast det relevanta för
undersökningen. Det relevanta som inkluderades i undersökningen bestyrktes av användningen
av citat, som i sin tur höjer undersökningens tillförlitlighet (Hirsjärvi & Hurme, 2015).
Undersökningens största svaghet är det ringa antalet respondenter. 64 % av målgruppen
besvarade inte enkäten och endast två respondenter kunde tänka sig att ställa upp på intervju.
Datainsamlingen för enkäten pågick under två tidsperioder. Under datainsamlingen hade endast
fem respondenter besvarat enkäten. Under den andra tidsperioden meddelade tre skolor att de
inte kommer att delta i undersökningen. I och med att så få respondenter besvarat enkäten under
en relativt lång tidsperiod (totalt 18 arbetsdagar) och att tre skolor tackat nej till deltagandet i
undersökningen såg vi inte nyttan med att ytterligare förlänga svarstiden. För att det skulle varit
gynnsamt att förlänga svarstiden en andra gång, borde fler kommuner alternativt finska skolor
inkluderats i undersökningen. Denna utökning skulle ha brutit mot det forskningstillstånd som
beviljats för undersökningen. Således fattades beslutet att gå vidare med det ringa samplet.
När undersökningen genomfördes hade coronapandemin pågått nästan ett helt år i
Finland. Under undersökningstiden ökade de bekräftade coronafallen drastiskt (THL, u.å.). I
och med coronapandemin har skolpersonalens arbetsmängd ökat och pandemin har haft en
negativ inverkan på deras välbefinnande i arbetet (Ahtiainen m.fl., 2020; Eronen, 2020;
Harjumaa, 2020). Denna tid av ovisshet och trötthet kan ha haft en inverkan på undervisningsoch elevvårdspersonals ork och motivation att delta i undersökningen. Vi kan endast spekulera,
men ser det sannolikt att denna exceptionella tid medför många undersökningar som riktar sig
till undervisnings- och elevvårdspersonal som påverkat intresset hos dem att besvara enkäter

40
och undersökningar. En nackdel med enkäter är att det är en vanlig datainsamlingsmetod, vilket
gör att människor är trötta på att besvara den oändliga mängd enkäter som skickas ut (Hirsjärvi
& Hurme, 2015). Om ovanstående spekulation stämmer kan vi se och rentav förstå att
undervisnings- och elevvårdspersonal låter bli att besvara ytterligare en enkät.
Trots det ringa samplet gav undersökningen en uppfattning av hur situationen med
arbetet med problematisk skolfrånvaro ser ut idag beträffande förekomst, frånvarons längd,
åtgärder och arbetssätt samt undervisnings- och elevvårdspersonals upplevelser i kommunen
undersökningen utfördes i. Undersökningens forskningsfrågor har således besvarats. Värt att
notera är dock att i och med att bortfallet var så stort kan resultaten inte generaliseras.

5.2. Resultatdiskussion
I detta avsnitt diskuteras resultaten i denna undersökning i relation till tidigare teori och
forskning. Kapitlet tar avstamp i avhandlingens syfte och belyser de mest framträdande fynden
i undersökningen. Syftet med denna avhandling är att undersöka hur undervisnings- och
elevvårdspersonal upplever och arbetar med problematisk skolfrånvaro.
5.2.1. Antalet elever med problematisk skolfrånvaro
Enligt respondenternas svar räknades ut att ca 2 % av eleverna i skolorna som deltog i
undersökningen har en skolfrånvaro som är problematisk. I utländsk forskning framkommer
olika siffror angående förekomsten av problematisk skolfrånvaro. Kearney (2007) uppskattar
att 5–28 % av barn i skolåldern påverkas av ångestbaserad skolfrånvaro. Detta procenttal
bekräftas även av Pina m.fl. (2009). Pellegrini (2007) menar att 1–5 % av alla elever är så
kallade school non-attenders, det vill säga elever som är frånvarande. Förekomsten av
problematisk skolfrånvaro som framkom i denna undersökning stämmer således inte överens
med utländska siffror. Määttä m.fl. (2020) uppskattar att det finns åtminstone 4 000 elever med
problematisk skolfrånvaro i årskurserna 7–9 i Finland, vilket motsvarar 2–3 % av eleverna.
Dessa siffror överensstämmer med det resultat som framkom i denna undersökning. Den
procent som framkom i denna undersökning ger endast en fingervisning om läget i Finland,
men eftersom tidigare finländsk forskning visar på samma resultat kan undersökningens
resultat ändå anses trovärdigt. Skillnaden mellan utländska resultat och finländska resultat kan
förklaras med att det finns ett mönster mellan hög läskunnighet och låg skolfrånvaro. I PISA

41
2018 framkom att länder med en högre läskunnighet också hade en lägre skolfrånvaro (OECD,
2019a). Vidare framkom i PISA 2018 att i genomsnitt hade 21 % av eleverna varit frånvarande
en dag under de senaste två veckorna, medan motsvarande procenttal för finländska elever var
13 % (OECD, 2019b). Detta fynd kan förklara skillnaderna mellan antalet frånvarande elever i
finländsk och utländsk forskning om problematisk skolfrånvaro. Dock kan den låga finländska
procenten också förklaras av att det finns ett mörkertal. Som tidigare nämnts saknas en
allmängiltig definition för problematisk skolfrånvaro, vilket kan bidra till svårigheter i att
klassificera när skolfrånvaron är problematisk. Detta kan i sin tur bidra till att all frånvaro som
är problematisk inte rapporteras, vilket gör att alla elever med problematisk skolfrånvaro inte
syns i statistiken.
Samtliga respondenter ansåg att antalet elever med problematisk skolfrånvaro hade ökat
under 2010-talet. Respondenternas upplevelser stöds av forskning. Määttä m.fl. (2020) vittnar
om att majoriteten av skolpersonal upplever att problematisk skolfrånvaro har ökat de senaste
åren. Gladh och Sjödin (2012) lyfte fram att antalet elever som är frånvarande hade fram till
2012 ökat och författarna menade att trenden inte ser ut att avta. Majoriteten av respondenterna
upplevde även att antalet elever med problematisk skolfrånvaro hade ökat under
coronapandemin. I en rapport av Ahtiainen m.fl. (2020) uppgav 8 % av lärare som deltog i
studien att de inte fått tag på enstaka elever under tiden skolorna var stängda våren 2020 på
grund av pandemin. Av lärarna rapporterade 63 % att de tidvis inte fick tag på enstaka elever
och 3 % rapporterade att de tidvis inte fick tag på flera elever (Ahtiainen m.fl., 2020). Rapporten
beskriver läget under våren 2020, under tidsperioden då skolorna hade distansundervisning.
Coronapandemin pågår ännu våren 2021 när denna undersökning utförs. Mycket forskning
pågår ännu våren 2021, bland annat Ahtiainen m.fl. samlar in data om coronapandemins
inverkan på läsåret 2020–2021. Det finns inga publicerade siffror på hur coronapandemin har
påverkat antalet elever med problematisk skolfrånvaro, men skolpsykologer i Sverige upplever
att antalet elever med problematisk skolfrånvaro ökat (Jernberg, 2021). Denna exceptionella
tid har pågått ungefär ett år i Finland, vilket är en relativt kort tid ur ett forskningsperspektiv,
men en lång tid för skolelever. Detta ytterst ovanliga år ser ut att påverka skolelever på många
olika plan, dessutom vet ingen ännu när denna tidsperiod kommer att upphöra. Således kan vi
anta att coronapandemin och dess restriktioner kan ha en stor inverkan på elevers psykiska
hälsa och socio-emotionella färdigheter, vars efterdyningar vi kommer att se ännu i många år
framöver. En stor del av elever med hög skolfrånvaro har någon form av beteendestörning och

42
psykisk ohälsa, såsom ångest och depression (Maynard m.fl., 2015). Om våra antaganden
stämmer kommer elever med problematisk skolfrånvaro att vara flera till antalet i framtiden.
Respondenterna ombads även uppge hur väl de lyckats få tillbaka elever med
problematisk skolfrånvaro till undervisningen. Svaren varierade mellan 41 % och 100 % med
flest respondenter som lyckats få tillbaka 81–100 % av eleverna. Det som dock förblir oklart
enligt denna undersökning är vad som hänt med eleverna som skolorna inte fått tillbaka till
undervisningen. I och med att vi i Finland har läroplikt, så ser vi tre möjliga scenarier med
avseende på dessa elever: den problematiska skolfrånvaron pågick ännu vid datainsamlingen
och skolorna arbetade vid den tidpunkten med att få tillbaka dessa elever, eleverna har bytt
skola eller stadie och är således inte längre på respondentens ansvar eller så har eleverna
övergått till hemundervisning.
5.2.2. Tidpunkt för ingripande
Respondenterna ombads uppge vid hur många frånvarotimmar skolorna ingriper samt
uppskatta längden på frånvaron i genomsnitt (Tabell 1). I de givna svaren kan ett möjligt
mönster mellan tiden för ingripandet och frånvarons längd ses. Tre skolor i undersökningen
uppgav att de ingriper vid 51–75 frånvarotimmar, varav en skolas uppskattade frånvarolängd
var i genomsnitt 6–12 månader och två av skolornas uppskattade frånvarolängd var i genomsnitt
mer än 24 månader. De två skolor som uppgav att de ingriper vid 1–20 frånvarotimmar
respektive 21–50 frånvarotimmar hade en frånvarolängd på 1–2 månader respektive 2–4
månader. Enligt dessa resultat innebär ett tidigare ingripande en kortare frånvarolängd, vilket
understöds av Kearney och Graczyk (2014) och Wimmer (2008) som understryker vikten av
ett tidigt ingripande.
Majoriteten av respondenterna nämnde att ett tidigt ingripande är vitalt för att lyckas få
tillbaka elever med problematisk skolfrånvaro till undervisningen. Flera forskare understryker
att nyckeln till att lyckas återfå elever till undervisningen är ett tidigt agerande, i och med att
problematiken förvärras ju längre den fortskrider och det blir allt svårare att få tillbaka eleven
till undervisningen desto längre eleven är frånvarande (Kearney & Graczyk, 2014; Maynard
m.fl., 2015; Nuttall & Woods, 2013). I ljuset av dessa forskningsfynd är det motstridigt och
rentav oroväckande att majoriteten av skolorna i denna undersökning säger sig vara medvetna
om vikten av det tidiga ingripandet men ändå ingriper så pass sent.

43
En av respondenterna upplevde att det är lättare att få tillbaka yngre elever till
undervisningen, i och med att eleverna har svårare att vägra och att vårdnadshavarna har en
större möjlighet att påverka då eleverna är yngre. Vidare upplevde respondenten att det är
svårare att få tillbaka äldre elever till undervisningen, eftersom vårdnadshavarna är medellösa
till hur de ska motivera sin ungdom att gå till skolan. Den här upplevelsen bekräftas av Gladh
och Sjödin (2012), som menar att ju äldre eleven med problematisk skolfrånvaro är desto
svårare är det att få tillbaka eleven och risken för att eleven avbryter sin skolgång är större ju
äldre eleven är. Dessa fynd tyder på att skolorna bör vara uppmärksamma på tecken på
problematisk skolfrånvaro redan hos elever i yngre årskurser.
5.2.3. De vaga riktlinjerna
Samtliga skolor i undersökningen har en handlingsplan och när respondenterna ombads
beskriva handlingsplanen nämnde samtliga att de använder sig av LAPE:s frånvarotrappa. Ett
intressant fynd är att majoriteten av respondenterna uppgett att skolorna ingriper i elevers
frånvaro vid 51–75 frånvarotimmar, vilket inte stämmer överens med frånvarotrappans
riktlinjer för ingripande. Enligt LAPE:s frånvarotrappa ska elev, vårdnadshavare samt
mångprofessionell expertgrupp sammankallas till möte vid 30 frånvarotimmar (Söderek, 2018).
Detta innebär att trots att skolorna säger sig följa frånvarotrappans riktlinjer, så följs dessa inte
till punkt och pricka. En av respondenterna i intervjun diskuterade detta dilemma och
ifrågasatte ifall skolpersonal verkligen följer överenskommelserna gällande bokföring av
frånvaro och ingripande samvetsgrant. I Määttä m.fl:s (2020) forskning framkommer det att
skolpersonal önskar klara instruktioner för hur man ska gå tillväga med avseende på tidigt
ingripande, tydliga tillvägagångssätt, modeller och arbetsverktyg som alla i skolpersonalen
förbinder sig till att följa. En respondent i denna undersökning lyfte även fram hur
coronapandemin försvårat bedömningen av när frånvaron blir problematisk. Denna utsaga
bekräftar behovet av tydliga gemensamma riktlinjer också kring definitionen av problematisk
skolfrånvaro. I och med coronapandemin framkommer det hur vag frånvarotrappan och
riktlinjer för arbete med problematisk skolfrånvaro överlag är.
En av respondenterna i undersökningen lyfte fram att arbetet med problematisk
skolfrånvaro underlättats i och med att medvetenheten inom kollegiet är större än tidigare.
Respondenten hävdade att frånvarotrappan har bidragit till den ökade medvetenheten. Det som
vi dock finner intressant är de facto att majoriteten av skolorna i undersökningen inte följer
LAPE:s frånvarotrappa till punkt och pricka, utan ingriper vid ett relativt sent skede. Det sena

44
ingripandet motstrider även tidigare forskning som lyfter fram att tidigt ingripande är av vikt
för att få tillbaka eleven med problematisk skolfrånvaro till undervisningen. När ingripandet
från skolorna sker så sent, är då kunskapen tillräckligt stor om ämnet?
Varför skolorna inte följer frånvarotrappan till punkt och pricka kan vi endast spekulera
i, men vi ifrågasätter om frånvarotrappan är för vag i sina riktlinjer för ingripandet vid
problematisk skolfrånvaro. Därtill kan avsaknaden av gemensamma definitioner för
problematisk skolfrånvaro bidra till att oron kring elevers frånvaro väcks för sent. Som tidigare
nämnts råder det tidsbrist i skolorna, vilket möjligtvis kan leda till att lärarna inte alltid hinner
kontrollera frånvaron regelbundet och frånvaron kumuleras. Tillika frågar vi oss om lärare helt
enkelt är rädda för att överreagera och därför drar sig för att ingripa i ett tidigt skede. Tydliga
riktlinjer medför att läraren inte behöver ta ställning till om det är nödvändigt att ingripa eller
inte, utan kan förlita sig på och hänvisa till de gemensamma överenskommelserna i kommunen.
I intervjun nämner båda respondenterna att ingripandet i problematisk skolfrånvaro
varierar från fall till fall. Vidare nämner de att skolan bör utreda de bakomliggande faktorerna
till frånvaron, för att anpassa arbetssätten och åtgärderna enligt de bakomliggande faktorerna.
Detta arbetssätt stämmer även överens med forskningsfynd. Finning m.fl. (2017) lyfter fram
den problematiska skolfrånvarons komplexitet och att det enda dessa frånvarande elever har
gemensamt sinsemellan är att de är frånvarande. Forskare understryker vikten av att reda ut de
bakomliggande orsakerna för att kunna individanpassa arbetssätten och åtgärderna (Finning
m.fl., 2017; Fremont, 2003; Kearney, 2008a; Nuttall & Woods, 2013). Således gör skolorna,
enligt forskning, rätt i att alltid se till de individuella orsakerna till den problematiska
skolfrånvaron. Dock är arbetssättet “från fall till fall” inte alltid det lämpligaste, speciellt i fråga
om tidpunkten för ingripandet. En av respondenterna i intervjun vittnar om att det finns en stor
skillnad i när lärarna reagerar på en frånvaro som möjligtvis är problematisk. Risken med
arbetssättet “fall till fall” är att det blir godtyckligt och att arbetssättet lämnar utrymme för en
subjektiv uppfattning om när det anses optimalt att ingripa, vilket kan leda till att ingripandet
sker för sent. Det ska inte få finnas utrymme för egna tolkningar, utan hellre ser vi att skolorna
ska ingripa en frånvarotimme för tidigt, än att vänta och se.
5.2.4. Samarbete
I undersökningen framkom det att samtliga skolor kontaktar flera yrkesverksamma när det finns
misstankar om att en elev har en frånvaro som är problematisk. Detta innebär att ingen i

45
personalen arbetar ensam med denna problematik utan arbetet görs i samråd med andra. När
arbetet med utmaningen väl har påbörjats arbetar ingen ensam, men tills dess ligger ett stort
ansvar på klasslärare och klassföreståndare. Respondenterna i intervjuerna upplevde att ett gott
samarbete med vårdnadshavare, antimobbningsteam och elevvårdspersonal som ett bra
arbetsverktyg. Vidare nämnde respondenterna att beslut om när skolan ska ingripa i ett fall av
problematisk skolfrånvaro görs i samråd med flera professionella, till exempel inom
elevvårdsgruppen. Att ha en god kommunikation till vårdnadshavare, mångprofessionella
arbetsgrupper och ett gott samarbete med alla involverade parter har i tidigare forskning även
bevisats vara en vital del för att få elever med problematisk skolfrånvaro tillbaka till
undervisningen (Finning m.fl., 2017; Kearney, 2008a; Kearney & Graczyk, 2014; Wimmer,
2008). Vidare nämnde respondenterna att de involverade parterna bör vara flexibla och beredda
att ändra arbetssätt och åtgärder enligt elevens behov, vilket Nuttall och Woods (2013)
bekräftar.
En av respondenterna lyfte fram utmaningen med att bemöta elever med stor ångest och
vårdnadshavare med stor oro. Respondenten upplever att hens kunskaper inte räckt till, men att
respondenten fått handledning i detta av skolpsykologen. Denna känsla av otillräcklig kunskap
delas av skolpersonalen i Määttä m.fl:s (2020) undersökning, som efterlyste mera utbildning.
Gren-Landell m.fl. (2015) lyfter fram att även om det inte hör till lärarens uppgift att fungera
som det primära stödet för vårdnadshavare, så bör läraren ändå kunna bemöta vårdnadshavarna
i deras oro. Två av respondenterna nämnde i enkäten att ett problematiskt samarbete med
familjen är utmanande. Ingul m.fl. (2019) lyfter fram att det alltid finns en bakomliggande orsak
till varför vårdnadshavarna försvårar samarbetet och rekommenderar att lärare ska försöka
förstå vad de bakomliggande orsakerna är, för att bättre kunna bemöta dessa vårdnadshavare.
Med avstamp i undersökningen kan vi konstatera att genom handledning inom det
mångprofessionella samarbetet stöds inte bara eleven och vårdnadshavarna, utan även de
involverade yrkesverksamma.
5.2.5. Skolmiljö och uppföljning av frånvaro
I respondenternas svar underströks betydelsen av en trygg och välkomnande skolmiljö. Även
Kearney och Graczyk (2014) och Wimmer (2008) betonar vikten av ett bra skolklimat. Vidare
använder sig respondenterna i undersökningen av belöningssystem, där eleven får en större
belöning vid ett visst antal närvarotimmar eller -dagar, vilket även stöds av Wimmer (2008).
En av respondenterna i undersökningen lyfter fram att en person från skolpersonalen kan möta

46
eleven vid skolgården, för att minska elevens press att komma till skolan. Finning m.fl. (2017)
lyfter fram att ett varmt välkomnande till skolan, till exempel genom att möta eleven, kan sänka
tröskeln för eleven att ta sig till skolan. I undersökningen framkom arbetet med att skapa en
trygg och välkomnande skolmiljö som ett arbetssätt för att få tillbaka eleven till undervisningen.
Om ett aktivt arbete för en trygg skolmiljö, där varje elev känner sig välkommen, påbörjas först
i det skedet då en elev blir frånvarande, så är skolorna för sent ute. Kunde ett aktivt och
kontinuerligt arbete för en trygg skolmiljö förebygga problematisk skolfrånvaro?
Samtliga respondenter underströk vikten av uppföljning av frånvaro, för att upptäcka
fall av problematisk skolfrånvaro. En av respondenterna nämnde att det är viktigt att vara
uppmärksam på all frånvaro, där även förseningar inbegrips. Läraren bör vara observant på
möjliga mönster då det kan vara fråga om en viss lektion, tidpunkt eller vissa dagar en elev är
frånvarande. Respondenterna lyfte fram plattformen Wilma som ett tacksamt arbetsredskap,
där lärare har möjlighet att få en tydlig sammanställning över elevers frånvarotimmar och
förseningar, vilket underlättar upptäckandet av mönster i frånvaron. Forskare lyfter fram att en
förebyggande åtgärd för problematisk skolfrånvaro kan vara att utbilda skolpersonal i att
identifiera tecken på en påbörjande problematisk skolfrånvaro, där även mönster i frånvaron
inkluderas (Gren-Landell m.fl., 2015; Ingul m.fl., 2019; Kearney & Graczyk, 2014; Pellegrini,
2007; Wimmer, 2008). Genom att skolorna skulle ha tydliga och konkreta riktlinjer, så skulle
skolpersonal vara medvetna om vad de ska vara uppmärksamma på när de följer upp elevernas
frånvaro. Således ser vi en möjlighet i att varningsklockor skulle ringa i ett tidigare skede vilket
i sin tur skulle leda till att skolorna skulle ingripa i frånvaron tidigare.
5.2.6. Resursbrist
En utmaning flera av respondenterna påpekade är resursbristen som råder. Resursbristen syns
i skolan, där den främst tar sig i uttryck genom kombinationen av de förväntningar som ställs
på lärare och tidsbristen samt i avsaknaden av en uppsökande verksamhet. En av
respondenterna lyfter fram att läraren genast borde ringa till vårdnadshavarna när en elev är
frånvarande, trots att frånvarons orsak anmälts. Detta för att visa att skolan bryr sig om eleven
och lägger märke till att eleven är borta vilket, enligt respondenten, kan minska elevens
frånvaro. Dock lyfter samma respondent fram utmaningen med att när ska läraren faktiskt ha
tid att kontakta vårdnadshavarna. Detta framkommer även i Finning m.fl:s (2017) forskning,
där skolpersonal vittnar om att arbetet med problematisk skolfrånvaro är resurskrävande på
flera plan, speciellt i fråga om tid, ansträngning och pengar. Määttä m.fl. (2020) lyfter fram att

47
skolpersonal önskar mer personal till skolorna och mera utbildning angående utmaningen, för
att möjliggöra stöd och undervisning i smågrupp. Vidare nämnde respondenterna resursbristen
hos barnskyddet och socialservicen, där även brist på svenskspråkig personal lyftes fram som
en utmaning. En av respondenterna önskade att ett mångprofessionellt möte mellan skolan,
socialservicen och barnskyddet skulle arrangeras för att lägga upp gemensamma riktlinjer för
arbetet med problematisk skolfrånvaro. Denna resursbrist och avsaknad av ett välfungerande
samarbete framkom även i Määttä m.fl:s (2020) forskning, där lärare önskade bland annat bättre
resurser hos barnskyddet, stödpersoner för elever med problematisk skolfrånvaro och ett bättre
samarbete med psykiatriska instanser. Även Finning m.fl. (2017) lyfter fram skolpersonals
upplevelse av att de bristande resurserna hos utomstående aktörer, såsom socialservicen, är ett
utmärkande problem. Resursbristen hos barnskyddet är knappast en överraskning för någon
och resursbristen har inte underlättats under coronapandemin. I en artikel för Svenska Yle
skriver Fredriksson (21 april 2021) att vårdnadshavares ork har försämrats och elevers
skolgångsproblematik har ökat under coronapandemin, vilket har ökat behovet av barnskyddets
tjänster. Visserligen är det förståeligt att skolpersonal önskar bättre resurser hos barnskyddet
och socialservicen, men faktum är att skolor i sig inte kan påverka resursproblematiken, utan
fördelningen av resurser ligger på beslutsfattarnas bord. Istället för att vänta på att resursbristen
hos barnskyddet blir löst, kunde skolorna se över sin roll i arbetet med problematisk
skolfrånvaro. En av respondenterna i intervjun exemplifierar hur de i respondentens skola tagit
utmaning i sina egna händer och omfördelat resurserna, för att undvika att elever med
problematisk skolfrånvaro ska falla mellan två stolar på grund av den rådande resursbristen.

5.3. Slutsats och pedagogiska implikationer
Resultaten i denna undersökning tyder på att det finns en bra grund gällande arbetet med
problematisk skolfrånvaro att utgå från. Dock finns det behov för utveckling, specifikt i fråga
om riktlinjer, i kommunen denna undersökning utförts i. När utvecklingsarbetet gällande
arbetet med problematisk skolfrånvaro sker hoppas vi att de fynd som gjorts i denna
undersökning tas i beaktande.
En av de slutsatser som kunde dras enligt denna undersökning är att det finns ett mönster
mellan tidpunkten för ingripande och frånvarolängden: ju senare ingripande, desto längre
frånvaro. Vidare kunde det konstateras att det finns en motstridighet mellan att respondenterna

48
säger sig följa kommunens givna riktlinjer i fråga om ingripande, men följer dem inte till punkt
och pricka. Varför riktlinjerna inte följs noggrant framkom inte i denna undersökning, men
fynden tyder på att riktlinjerna inte är tillräckligt tydliga. Således föreslår vi att det i kommunen
görs upp tydligare riktlinjer och att det inom skolorna skulle utarbetas detaljerade
handlingsplaner.
I undersökningen framkom att mångprofessionellt samarbete stöder inte bara elev och
vårdnadshavare, utan även andra involverade parter i form av bland annat handledning. Därför
är det av stor vikt att skolorna arbetar för ett fungerande samarbete både inom skolan och med
utomstående parter. Således föreslår vi att de utomstående instanserna involveras när riktlinjer
och handlingsplaner utarbetas.
Avslutningsvis kan konstateras att resursbristen både i och utanför skolan försvårar
arbetet med problematisk skolfrånvaro. Ingul m.fl. (2019) synliggör användningen av ett
närvaroteam. Ett närvaroteam kunde underlätta arbetet med problematisk skolfrånvaro, trots
den rådande resursbristen (Ingul m.fl., 2019). Vidare kunde ett närvaroteam i skolan
komplettera kommunens vaga riktlinjer gällande arbete med problematisk skolfrånvaro.
Genom att ha ett närvaroteam, som ansvarar för arbetet med problematisk skolfrånvaro, kunde
de enskilda skolorna göra upp egna planer för ingripande och åtgärder. Ytterligare kunde
närvaroteamet ansvara för att se över frånvaron i skolan regelbundet och därmed minimera
risken för att elever med problematisk skolfrånvaro faller mellan två stolar.

5.4. Förslag på vidare forskning
I detta avsnitt ges förslag på vidare forskning med avstamp i tidigare teorier och forskning samt
avhandlingens resultat. Till följd av att resultatet i denna undersökning inte kan generaliseras
kan det finns orsak till att kartlägga arbetssätt och åtgärder samt undervisnings- och
elevvårdspersonals upplevelser kring arbetet med problematisk skolfrånvaro i en större
utsträckning. I och med att forskningen kring problematisk skolfrånvaro i Finland ännu är i
startgroparna, så finns det relativt lite forskning om ämnet i detta skede. En kartläggning av
problematisk skolfrånvaro har gjorts i årskurserna 7–9, men en motsvarande kartläggning eller
uppskattning saknas i de lägre årskurserna. Således finns det anledning till att undersöka hur
utbredd denna utmaning är i hela grundskolan.

49
Det som inte framkom i undersökningen är vad som hänt med de elever som inte
återvänt till undervisningen, således kan vi endast spekulera vad som hänt med dessa elever.
Vi kom fram till tre möjliga slutsatser: antingen pågår arbetet med att få tillbaka dessa elever
fortfarande, eleverna har bytt skola eller stadie eller så har eleverna övergått till
hemundervisning. I fall där eleven har bytt stadie eller skola kunde det finnas skäl att undersöka
hur elevens problematiska skolfrånvaro påverkats av skolbytet eller stadieövergången samt hur
kommunikationen fungerat och ser ut mellan undervisningspersonal mellan de olika skolorna
och stadierna. Angående elever som övergått till hemundervisning är det motiverat att
undersöka hur de klarat av hemundervisningen. Forskning har visat att det finns en korrelation
mellan social ångest och problematisk skolfrånvaro samt en korrelation mellan social ångest
och svaga sociala färdigheter (Gonzálvez m.fl., 2019; Jones & Suveg, 2015; Nuttall & Woods,
2013). I och med att de elever med problematisk skolfrånvaro som antingen övergått till
hemundervisning eller haft en lång frånvaro gått miste om den sociala träning som skolmiljön
bidrar med kan det finnas orsak att undersöka hur dessa elever klarar sig i samhället i vuxen
ålder.
Dock tar arbetet inte slut när eleverna kommit tillbaka till undervisningen. Således finns
det motiv till att undersöka hur skolorna arbetar för att elever med problematisk skolfrånvaro
inte ska få återfall. Därtill kan det finnas skäl till att undersöka hur väl elever som haft
problematisk skolfrånvaro klarar av den fortsatta skolgången, vilket kunde göras genom en
longitudinell studie med fokus på uppföljning.

50

Källor
Ahtiainen, R., Asikainen, M., Heikonen, L., Heinonen, N., Hotulainen, R., Lindfors, P.,
Lindgren, E., Lintuvuori, M., Oinas, S., Rimpelä, A. & Vainikainen, M-P. (2020)
Koulunkäynti, opetus ja hyvinvointi kouluyhteisössä koronaepidemian aikana:
Ensitulokset. Helsingin yliopisto & Tampereen yliopisto.
https://tuhat.helsinki.fi/ws/portalfiles/portal/141903720/Raportti_ensituloksista_eloku
u_2020.pdf
Brouwer-Borghuis, M. L., Heyne, D., Sauter, F. M. & Scholte, R. H. J. (2019). The Link: An
Alternative Educational Program in the Netherlands to Reengage School-Refusing
Adolescents with Schooling. Cognitive and Behavioral Practice, 26(1), 75–91.
https://doi.org/10.1016/j.cbpra.2018.08.001
Creswell, J. W. & Plano Clark, V. L. (2011). Designing and conducting mixed methods
research. SAGE.
Dalen, M. (2015). Intervju som metod (2 uppl.). Gleerups.
Ejlertsson, G. & Axelsson, J. (2005). Enkäten i praktiken: En handbok i enkätmetodik.
Studentlitteratur.
Ek, H. & Eriksson, R. (2013). Psychological Factors Behind Truancy, School Phobia, and
School Refusal: A Literature Study. Child & Family Behavior Therapy, 35(3), 228–
248. https://doi.org/10.1080/07317107.2013.818899
Elliot, J. & Place, M. (2017) Practitioner Review: School refusal: developments in
conceptualisation and treatment since 2000. Journal of Child Psychology and
Psychiatry, 60(1), 4–15. https://doi.org/10.1111/jcpp.12848
Eronen, M. (12 december 2020). Opetusalan henkilöstö on työuupumuksen partaalla.
https://www.oaj.fi/ajankohtaista/uutiset-ja-tiedotteet/2020/opetusalan-henkilosto-ontyouupumuksen-partaalla/
Finning, K., Harvey, K., Moore, D., Ford, T., Davis, B. & Waite, P. (2017). Secondary school
educational practitioners’ experiences of school attendance problems and interventions
to address them: a qualitative study. Emotional and Behavioural Difficulties, 23(2),
213–225. https://doi.org/10.1080/13632752.2017.1414442
Folkhälsan. (2014). Handlingsplan vid skolfrånvaro – så här gör du. Metoder för att stärka
skolnärvaro.
https://www.folkhalsan.fi/globalassets/unga/professionella/skolfranvaro/fh_skolfranva
ro_handlingsplan.pdf

51
Fredriksson, A-L. (21 april 2021). THL och Barnskyddet: Behovet av barnskyddets tjänster
har ökat under coronapandemin. https://svenska.yle.fi/artikel/2021/04/21/thl-ochbarnskyddet-behovet-av-barnskyddets-tjanster-har-okat-under
Fremont, W. P. (2003). School Refusal in Children and Adolescents. American Family
Physician 68 (8) s. 1555–1561.
Gladh, M. & Sjödin, K. (2012). Nyckeln ut – hur vi bättre kan samverka kring hemmasittare.
Psykisk hälsa, 1, 61–63.
Gonzálvez, C., Díaz-Herrero, A., Sanmartín, R., Vicent, M., Pérez-Sánchez, A. M. & GarcíaFernández, J. M. (2019). Identifying Risk Profiles of School Refusal Behavior:
Differences in Social Anxiety and Family Functioning Among Spanish Adolescents.
International Journal of Environmental Research and Public Health, 16(3731).
doi:10.3390/ijerph16193731
Gren-Landell, M., C. E. Allvin, M. Bradley, M. Andersson, and G. Andersson. (2015).
Teachers’ Views on Risk Factors for Problematic School Absenteeism in Swedish
Primary School Students. Educational Psychology in Practice, 31 (4), 412–423.
https://doi.org/10.1080/02667363.2015.1086726
Harjumaa, M. (7 augusti 2020). Tutkimus: Koronakevät kuormitti opettajia ja oppilaita puolet yläkoululaista koki oppineensa vähemmän kuin normaalisti.
https://yle.fi/uutiset/3-11483375
Heyne, D., Gren-Landell, M., Melvin, G. & Gentle-Genitty, C. (2019). Differentiation
Between School Attendance Problems: Why and How? Cognitive and Behavioral
Practice, 26(1), 8–34. https://doi.org/10.1016/j.cbpra.2018.03.006
Heyne, D., Strömbeck, J., Alanko, K., Bergström, M. & Ulriksen, R. (2020). A Scoping
Review of Constructs Measured Following Intervention for School Refusal: Are We
Measuring Up? Frontiers in Psychology, 11.
https://doi.org/10.3389/fpsyg.2020.01744
Hirsjärvi, S. & Hurme, H. (2015). Tutkimushaastattelu: Teemahaastattelun teoria ja
käytäntö. Gaudeamus.
Ingul, J. M., T. Havik, and D. Heyne. (2019). Emerging School Refusal: A School-Based
Framework for Identifying Early Signs and Risk Factors. Cognitive and Behavioral
Practice, 26(1): 46–62. https://doi.org/10.1016/j.cbpra.2018.03.005
International Network for School Attendance, INSA. (u.å.). Finland.
https://www.insa.network/finland
Jernberg, M. (5 februari 2021). Oroande ökning av problematisk skolfrånvaro.
Psykologtidningen. https://psykologtidningen.se/2021/02/05/oroande-okning-avproblematisk-skolfranvaro/

52
Jones, A. M. & Suveg, C. (2015). Flying Under the Radar: School Reluctance in Anxious
Youth. School Mental Health, 7, 212–223. https://doi.org/10.1007/s12310-015-9148-x
Karlberg, M. & Persson, S. (2017). Problematisk skolfrånvaro - en forskningsöversikt.
Tidskriften Elevhälsa, 4. https://www.tidskriftenelevhalsa.se/4-2017/problematiskskolfranvaro-en-forskningsoversikt
Kearney, C.A. (2003). Bridging the Gap Among Professionals Who Address Youths With
School Absenteeism: Overview and Suggestions for Consensus. Professional
Psychology: Research and Practice, 34, 57–65. https://doi.org/10.1037/07357028.34.1.57
Kearney, C. A. (2007). Forms and functions of school refusal behavior in youth: An empirical
analysis of absenteeism severity. Journal of Child Psychology and Psychiatry, 48, 53–
61. https://doi.org/10.1111/j.1469-7610.2006.01634.x
Kearney, C.A. (2008a). An Interdisciplinary Model of School Absenteeism in Youth to
Inform Professional Practice and Public Policy. Educ Psychol Rev, 20, 257–282.
https://doi-org.ezproxy.vasa.abo.fi/10.1007/s10648-008-9078-3
Kearney, C. A. (2008b). Helping School Refusing Children and Their Parents: A Guide for
School-Based Professionals. Oxford University Press.
Kearney, C. A. (2008c). School Absenteeism and School Refusal Behavior in Youth: A
Contemporary Review. Clinical Psychology Review, 28(3), 451–471.
https://doi.org/10.1016/j.cpr.2007.07.012
Kearney, C. A. & Graczyk, P. (2014). A Response to Intervention Model to Promote School
Attendance and Decrease School Absenteeism. Child & Youth Care Forum, 43, 1–25.
https://link-springer-com.ezproxy.vasa.abo.fi/article/10.1007/s10566-013-9222-1
Kearney, C. A., Pursell, C. & Alvarez, K. (2001). Treatment of School Refusal Behavior in
Children With Mixed Functional Profiles. Cognitive and Behavioral Practice (8), s.
3–11. https://doi.org/10.1016/S1077-7229(01)80037-7
Koulupoissaolo. (2021). Forskningsprojekt om skolfrånvaro.
https://koulupoissaolo.fi/sv/startsida/
Kuula, A. (2006). Tutkimusetiikka: aineistojen hankinta, käyttö ja säilytys. Vastapaino.
Maeda, N., Hatada, S., Sonoda, J. & Takayama, I. (2012). School-Based Intensive Exposure
Therapy for School Refusal Behavior. Clinical Case Studies, 11(4), 299–311.
https://doi.org/10.1177/1534650112457456
Maeda, N. & Heyne, D. (2019). Rapid Return for School Refusal: A School-Based Approach
Applied With Japanese Adolescents. Frontiers in Psychology, 10.
https://doi.org/10.3389/fpsyg.2019.02862

53
Maynard, B. R., Heyne, D., Esposito Brendel, K., Bulanda, J. J., Thompson, A. M. & Pigott,
T. D. (2015). Treatment for School Refusal Among Children and Adolescents: A
Systematic Review and Meta-Analysis. Research on Social Work Practice, 28(1), 56–
67. https://doi.org/10.1177/1049731515598619
Melvin, G. A. & Gordon, M. S. (2019). Antidepressant Medication: Is It a Viable and
Valuable Adjunct to Cognitive-Behavioral Therapy for School Refusal? Cognitive and
Behavioral Practice, 26(1), 107–118. https://doi.org/10.1016/j.cbpra.2018.07.005
Määttä, S., Pelkonen, J., Lehtisare, S. & Määttä, M. (2020). Kouluakäymättömyys Suomessa:
Vaativan erityisen tuen VIP-verkoston tilannekartoitus.
https://www.oph.fi/sites/default/files/documents/kouluakaymattomyys_suomessa_0.pd
f
Nuttall, C. & Woods, K. (2013). Effective intervention for school refusal behaviour.
Educational Psychology in Practice, 29(4), 347–366,
https://doi.org/10.1080/02667363.2013.846848
OECD. (2019a). PISA 2018 Results. Combined Executive Summaries. Volume I, II & III.
https://www.oecd.org/pisa/Combined_Executive_Summaries_PISA_2018.pdf
OECD. (2019b). Programme for International Student Assessment (PISA). Results from PISA
2018. Finland. https://www.oecd.org/pisa/publications/PISA2018_CN_FIN.pdf
Pellegrini, D. W. (2007). School Non-attendance; Definitions, meaning, responses,
interventions. Educational Psychology in Practice 23(1), 63–77.
https://doi.org/10.1080/02667360601154691
Pina, A. A., Zerr, A. A., Gonzales, N. A. & Ortiz, C. D. (2009). Psychosocial Interventions
for School Refusal Behavior in Children and Adolescents. Society for Research in
Child Development, 3(1), 11–20. https://doi.org/10.1111/j.1750-8606.2008.00070.x
Söderek, C. (22 november 2018). Poissaolojen seuranta ja niihin puuttuminen. Uppföljning
av och ingripande i frånvaro [PowerPoint-presentation]. PKS LAPE. https://vipverkosto.fi/wp-content/uploads/2018/11/Poissaolojen-seuranta-ja-niihinpuuttuminen.pdf
THL. (u.å.). Konstaterade cornavirusfall (COVID-19) i Finland.
https://experience.arcgis.com/experience/2b4648368532409788966d21e9c1e840
Tonge, B. & Silverman, W. (2019). Reflections on the Field of School Attendance Problems:
For the Times They Are a-Changing? Cognitive and Behavioral Practice, 26(1), 119–
126. https://doi.org/10.1016/j.cbpra.2018.12.004
Tuomi, J. & Sarajärvi, A. (2018). Laadullinen tutkimus ja sisällön analyysi. Tammi.

54
Wimmer, M. (2008). Why Kids Refuse to Go to School… And What Schools Can Do About
It. Education Digest: Essential Readings Condensed for Quick Review, 74(3), 32–37
Åkerholm, A-C. (24 maj 2020). När skolångesten tar över.
https://svenska.yle.fi/artikel/2020/05/24/nar-skolangesten-tar-over

55

Bilagor
Bilaga 1: E-post 1
Ämne: Delta i undersökning om problematisk skolfrånvaro
Hej!
Vi heter Ida-Sofie Asplund och Linnéa Törnqvist, och studerar specialpedagogik vid Åbo
Akademi. Vi skriver som bäst vår pro gradu-avhandling, i vilken vi undersöker problematisk
skolfrånvaro. Syftet med avhandlingen är att undersöka vilka strategier svenskspråkiga
grundskolor i en stad i huvudstadsregionen använder för att elever med problematisk
skolfrånvaro ska återvända till undervisningen. Avhandlingen består av en tvådelad studie, där
första fasen utgörs av en enkät som består av både öppna och slutna frågor. Enkäten riktar sig
till en ansvarsperson eller någon som i er skola arbetat kring problematisk skolfrånvaro. Således
har inte respondentens yrkestitel någon skillnad. Om mottagaren av detta e-post inte är den
mest lämpliga respondenten för denna studie, ber vi mottagaren vänligen vidarebefordra detta
e-post till personen som kunde besvara enkäten. Det räcker med att endast en person från er
skola besvarar enkäten. Enkäten tar ca 30 minuter att fylla i, och vi önskar ert svar senast den
19.02.2021.
Som en bifogad fil hittar ni vårt följebrev, med närmare information om avhandlingen och
undersökningen.
För att delta i enkäten, vänligen följ länken:
https://survey.abo.fi/lomakkeet/xxxxx/lomake.html
Om ni har frågor om avhandlingen, svarar vi gärna på dem. Kontakta oss via e-post på
adresserna ltornqvi@abo.fi eller iasplund@abo.fi .
Med vänliga hälsningar,
Linnéa Törnqvist & Ida-Sofie Asplund

56

Bilaga 2: E-post 2

Hej!
Vi vill påminna er om att delta i vår undersökning om problematisk skolfrånvaro. Svarstiden
är fram till denna veckas fredag (19.2.2021). Information om undersökningen hittar ni i emailet nedan. Om ni har frågor gällande undersökningen eller vill se vårt forskningslov, tveka
inte att ta kontakt.
För att delta i enkäten, vänligen följ länken:
https://survey.abo.fi/lomakkeet/xxxxx/lomake.html
Tack på förhand för era svar!

Med vänliga hälsningar,
Linnéa Törnqvist och Ida-Sofie Asplund
ltornqvi@abo.fi / iasplund@abo.fi

57

Bilaga 3: E-post 3
Hej!
I och med att vi inte har fått tillräckligt med enkätsvar för att kunna analysera resultaten för
vår pro gradu-avhandling, så har vi öppnat enkäten igen och förlängt svarstiden till fredagen
den 5 mars. Varje svar har en stor betydelse för undersökningen och vi är ytterst tacksamma
för vartenda svar. Enkäten kan besvaras även om skolan inte har haft elever med problematisk
skolfrånvaro.
För att delta i enkäten, vänligen följ länken:
https://survey.abo.fi/lomakkeet/xxxxx/lomake.html
OM enkäten inte får flera svar kommer vi att genomföra undersökningen genom intervjuer.
Om du kan tänka dig att ställa upp på en kort intervju, vänligen svara direkt på detta e-mail så
kontaktar vi dig efter den 5.3.2021.
Information om enkäten hittar ni nedan i e-mailet. Tveka inte att ta kontakt om ni har frågor
gällande undersökningen eller forskningstillståndet.
Tusen tack på förhand!
mvh,
Linnéa Törnqvist och Ida-Sofie Asplund
ltornqvi@abo.fi /iasplund@abo.fi

58

Bilaga 4: E-post 4
Hej!
Vi vill påminna er om att ni ännu har tid på er tills imorgon att delta i undersökningen om
problematisk skolfrånvaro. Undersökningen görs för vår pro gradu-avhandling, som
undersöker vilka strategier skolor använder för att få tillbaka elever med problematisk
skolfrånvaro till undervisningen. Vidare undersöker vi yrkesverksammas upplevelser av arbetet
med problematisk skolfrånvaro. För mera information om undersökningen se de tidigare mejlen
samt det bifogade följebrevet.
För att delta i enkäten, följ länken: https://survey.abo.fi/lomakkeet/xxxxx/lomake.html
Om du hellre deltar i en intervju än svarar på enkäten, vänligen svara på detta e-mail så är vi i
kontakt med dig efter den 5.3.
Varje svar som vi får hjälper oss vidare i våra studier, så vi är ytterst tacksamma om ni tar er
tid att besvara enkäten.
Mvh,
Linnéa Törnqvist & Ida-Sofie Asplund
ltornqvi@abo.fi/ iasplund@abo.fi

59

Bilaga 5: Följebrev

Hej!
Vi heter Ida-Sofie Asplund och Linnéa Törnqvist, och studerar specialpedagogik vid Åbo
Akademi. Vi skriver som bäst vår pro gradu-avhandling, i vilken vi undersöker problematisk
skolfrånvaro. Syftet med avhandlingen är att undersöka vilka strategier svenskspråkiga
grundskolor använder för att elever med problematisk skolfrånvaro ska återvända till
undervisningen. Avhandlingen består av en tvådelad studie, där första fasen utgörs av en enkät
som består av både öppna och slutna frågor. Enkäten riktar sig till en ansvarsperson eller någon
som i er skola arbetat kring problematisk skolfrånvaro. Således har inte respondentens yrkestitel
någon skillnad. Om mottagaren av detta e-post inte är den mest lämpliga respondenten för
denna studie, ber vi mottagaren vänligen vidarebefordra detta e-post till personen som kunde
besvara enkäten. Det räcker med att endast en person från er skola besvarar enkäten.
Problematisk skolfrånvaro är en växande och komplex utmaning, som saknar en universell
lösning. Vi vill undersöka hur skolor arbetar kring utmaningen, för att ta reda på vilka metoder
som haft framgång. Vi är således inte intresserade av enskilda elevdata, utan av problematisk
skolfrånvaro som fenomen i grundskolor.
I avhandlingen används begreppet problematisk skolfrånvaro, i och med att det kan ses som ett
paraplybegrepp, som inbegriper flera kategorier av frånvaro såsom hemmasittare, skolvägrare
och skolfobi. I undersökningen ligger fokus således på elever som är frånvarande med
vårdnadshavares kännedom och som har en frånvaroproblematik där det vanligen finns en
ångestrelaterad komponent. Detta innebär att de elever som skolkar utesluts från denna
undersökning. Till skillnad från elever med problematisk skolfrånvaro saknar elever som
skolkar överdriven ångest, vårdnadshavare är sällan medvetna om den olovliga frånvaron och
dessa elever spenderar nödvändigtvis inte tiden de skolkar hemma.
Den andra fasen i studien kommer sannolikt att bestå av en intervju, som genomförs via
videosamtal. Alla som svarar på enkäten ges möjlighet att lämna sina kontaktuppgifter ifall de
kan tänka sig att ställa upp på intervju. Efter att vi analyserat enkätsvaren kommer några
respondenter att väljas ut för intervju. Vi vill betona att det är frivilligt att delta i både enkät
och intervju. Respondenten har möjlighet att hoppa över frågor samt avbryta enkät och intervju
när som helst.
Namn och kontaktuppgifter som givits förstörs när enkätsvaren analyserats och
intervjuobjekten valts och kontaktats. Era svar behandlas i undersökningen så att er identitet
inte kan kopplas ihop med era angivna uppgifter och endast forskningsgruppen tar del av
enkätsvaren. När undersökningen har avslutats kommer alla enkätsvaren att förstöras.
Enkätsvaren kommer inte att användas i vidare forskning.
Enkäten tar ungefär 30 minuter att fylla i. För att underlätta ifyllandet av enkäten ber vi er att
innan ni besvarar enkäten ta fram möjliga dokument gällande problematisk skolfrånvaro (t.ex.
bokföring över frånvaro och handlingsplan). Vänligen besvara enkäten senast 19.02.2021.

60

Ifall ni vill ha närmare information angående studien, vänligen kontakta oss per e-post så svarar
vi på eventuella frågor.
Vi uppskattar ert deltagande!
Med vänliga hälsningar,
Linnéa Törnqvist, ltornqvi@abo.fi
Ida-Sofie Asplund, iasplund@abo.fi

61

Bilaga 6: Webbenkät
Skolors arbete med problematisk skolfrånvaro.
Problematisk skolfrånvaro är en växande och komplex utmaning, som saknar en universell lösning. Därför vill vi undersöka
hur skolor arbetat kring utmaningen, för att ta reda på vilka metoder som haft framgång. Vi är således inte intresserade av
enskilda elevdata, utan av problematisk skolfrånvaro som fenomen i grundskolor.
Tack för ditt deltagande!

Samtycke
[ ] Genom att fylla i denna enkät samtycker jag till att svaren jag angivit får användas i
undersökningen.

Bakgrundsuppgifter
Dina svar behandlas i undersökningen så att din identitet inte kan kopplas ihop med dina angivna
uppgifter och endast forskningsgruppen tar del av enkätsvaren.
1. Årskurser i skolan (t.ex. åk 1–6):

[
[
[
[
[
[

2. Respondentens arbetsuppgift:
] Rektor
] Speciallärare
] Klasslärare/Klassföreståndare
] Skolkurator
] Skolpsykolog
] Annat, vad?
3. Skolans elevantal:

Elever med problematisk skolfrånvaro
I undersökningen används begreppet problematisk skolfrånvaro och fokus ligger på elever som är frånvarande
med vårdnadshavares kännedom och som har en frånvaroproblematik där det vanligen finns en ångestrelaterad
komponent. Detta innebär att de elever som per definition skolkar utesluts från denna undersökning.

[
[
[
[
[
[

4. Vid hur många frånvarotimmar per elev (lovliga eller olovliga) ingriper skolan?
] 1–20h
] 21–50h
] 51–75h
] 76–100h
] Över 100h
] Annat, vad?
5. Uppskatta hur många elever som haft problematisk skolfrånvaro i er skola under de senaste tre
(3) åren:
6. Uppskatta hur länge den problematiska skolfrånvaron har pågått i genomsnitt för de elever
som haft problematisk skolfrånvaro i er skola under de senaste tre (3) åren:

62
[
[
[
[
[
[
[

] 0–1 mån
] 1–2 mån
] 2–4 mån
] 4–6 mån
] 6–12 mån
] 12–24 mån
] mer än 24 mån

Skolans handlingsplan och åtgärder
7. Har ni i skolan en handlingsplan/modell för arbete kring problematisk skolfrånvaro?
[ ] ja
[ ] nej
8. Om ja på fråga 7, beskriv huvudpunkterna i handlingsplanen
9. Om nej på fråga 7, redogör kort för hur ni går tillväga för att få tillbaka elever med
problematisk skolfrånvaro till undervisningen

[
[
[
[
[
[
[
[
[
[
[
[
[

10. Vilka personer och/eller instanser kontaktas vid problematisk skolfrånvaro? (Flera alternativ
kan väljas)
] Klassläraren/klassföreståndaren
] Specialläraren
] Rektorn
] Skolkuratorn
] Skolpsykologen
] Skolhälsovårdaren
] Skolläkaren
] Elevens familj
] Barnskyddet
] Barn- eller ungdomspsykiatrin
] Mångprofessionell nätverksgrupp bildas
] Barnskyddsanmälan görs
] Övrigt. Vad?

Övrigt, vad?: ________________________________________________________

[
[
[
[
[

11. Uppskatta hur många procent av de elever med problematisk skolfrånvaro ni i er skola har fått
tillbaka till undervisningen under de senaste tre (3) åren.
] 0–20 %
] 21–40 %
] 41–60 %
] 61–80 %
] 81–100 %

63
Respondentens upplevelser kring problematisk skolfrånvaro.
12. Vilka strategier upplever du att har fungerat för att få tillbaka elever med problematisk
skolfrånvaro till undervisningen?
13. Vad upplever du att har varit svårt i arbetet med problematisk skolfrånvaro?

[
[
[
[
[

14. Hur allvarlig upplever du utmaningen med problematisk skolfrånvaro är i din skola?
] Inte alls ett problem
] Inget allvarligt problem
] Delvis ett problem
] Ett allvarligt problem
] Ett väldigt allvarligt problem
15. Upplever du att antalet elever med problematisk skolfrånvaro förändrats under de senaste tio
(10) åren?
Om du arbetat en kortare tid än tio år, svara för den tid du arbetat.

[
[
[
[

] Ja, antalet elever med problematisk skolfrånvaro har ökat
] Ja, antalet elever med problematisk skolfrånvaro har minskat
] Ej förändrat
] Kan inte säga

[
[
[
[

16. Upplever du att corona-pandemin har haft en inverkan på antalet elever med problematisk
skolfrånvaro?
] Ja, antalet elever med problematisk skolfrånvaro har ökat
] Ja, antalet elever med problematisk skolfrånvaro har minskat
] Ej förändrat
] Kan inte säga

Tack för ditt deltagande!
Efter att vi sammanställt svaren kommer vi att kontakta några skolor för intervju. Intervjun kommer att ske via
videomöte. Om du kan tänka dig att ställa upp på intervju, vänligen fyll i dina kontaktuppgifter nedan. Dina svar
i undersökningen kommer att behandlas så att din identitet inte kan kopplas ihop med dina angivna uppgifter och
endast forskningsgruppen tar del av kontaktuppgifterna. Namn och kontaktuppgifter som givits förstörs när
enkätsvaren analyserats och intervjuobjekten valts och kontaktats.

Kontaktuppgifter (namn och e-post):

64

Bilaga 7: Intervjufrågor
1. Vilka konkreta arbetssätt och åtgärder använder ni i er skola för få tillbaka
elever med problematisk skolfrånvaro?
-

Vem gör vad?

-

Vilka åtgärder har fungerat?

-

Vilka åtgärder har inte fungerat?/ Finns det åtgärder ni testat på som inte fungerat?

2. Vad upplever du att överlag fungerar bra i arbetet med problematisk
skolfrånvaro?

3. Vad upplever du att överlag har varit utmanande i arbetet med problematisk
skolfrånvaro?
(Är det fortfarande en utmaning?)

