Amanda Aumanen

”Jag är ju också invandrare”
En analys av identitetskonstruktion i finlandssvenska migrationsberättelser

Amanda Aumanen, 37791
Pro gradu-avhandling i svenska språket
Handledare: Saara Haapamäki
Fakulteten för humaniora, psykologi och teologi
Åbo Akademi
2020

Amanda Aumanen

ÅBO AKADEMI – FAKULTETEN FÖR HUMANIORA, PSYKOLOGI OCH
TEOLOGI
Abstrakt för avhandling pro gradu
Ämne: Svenska språket
Författare: Amanda Aumanen
Arbetets titel: ”Jag är ju också invandrare” - En analys av identitetskonstruktion i
finlandssvenska migrationsberättelser
Handledare: Saara Haapamäki
Handledare:
Abstrakt:
Avhandlingens syfte är att studera om och hur etnisk och språklig identitet framställs i
migrationsberättelser skildrade av finlandssvenskar som har flyttat till Sverige. Jag utgår
från tanken om privilegiering då jag undersöker hur migranterna positionerar sig själva
och andra i berättelserna och i intervjun, samt hur de inom berättelserna även blir
positionerade av andra. Jag vill veta hur migranterna framställer sig själva, sin identitet
och sin omgivning språkligt i sina berättelser om flytten. Hur etnicitet och språklig
identitet konstitueras i finlandssvenskarnas skildringar är något som den här
avhandlingen söker svar på. Det här görs för att synliggöra vilka kulturella föreställningar
som produceras och reproduceras. Materialet består av sju intervjuer med sammanlagt tio
informanter, insamlade av Svenska Litteratursällskapet i Finland (SLS).
De teoretiska utgångspunkterna för avhandlingen och analysen grundar sig i
en socialkonstruktionistisk syn på identiteter och berättelser, med fokus på
identitetskonstruktion. Det här görs genom att studera positioneringar utifrån Davies &
Harrés (1990) teori om social positionering och Bambergs (1997) tre nivåer på vilka
positioneringar i en berättelse görs. Även värdering, som kan härledas till Labovs (1972)
strukturelement, samt Adelswärds (1997) poänger för en berättelse ägnas ett visst
utrymme i analysavsnittet. Undersökningen stödjer sig på tidigare berättelseforskning,
forskning om migration och forskning om identitet och självrepresentation.
Genom att studera berättelser utifrån Bambergs (1997) olika nivåer blir det
tydligt att skapandet av identiteten är något komplext och kontextberoende. Resultatet
visar bl.a. att informanterna på den första nivån, inom den s.k. berättelsevärlden, ofta
framhäver en privilegierad position och det förekommer att de gör motstånd till
positioner med negativ laddning. På den andra nivån, i interaktionen mellan intervjuaren
och berättarna, har trovärdighet en betydande roll för att skapa positiva självbilder inför
lyssnaren. Kontrastering är en strategi som inte sällan används på den tredje nivån, här
framkommer också olika attityder och föreställningar kring språk och etnicitet. Språklig
och etnisk identitet används som resurser för att skapa samhörighet till vissa grupper och
avgränsa sig från andra, men migranterna visar samhörighet till flera olika grupper
beroende på sammanhang. Konstruerandet av identiteten kan göras på flera olika nivåer,
både medvetet och omedvetet, det kan uttryckas både direkt och indirekt och inte sällan
med väldigt små språkhandlingar.
Nyckelord: finlandssvenskhet, migration, självbild, identitet, berättelser, positioneringar,
privilegiering, identitetskonstruktion
Datum: 24.4.2020
Abstraktet godkänt som mognadsprov:

Sidoantal: 65

Amanda Aumanen

Innehåll
1 Inledning ............................................................................................................................................. 1
1.1 Bakgrund och forskningsöversikt .................................................................................................. 1
1.2 Avhandlingens syfte och frågeställningar ..................................................................................... 4
2 Teori och metod .................................................................................................................................. 6
2.1 Teoretiska utgångspunkter............................................................................................................ 6
2.1.1 Socialkonstruktionistiskt perspektiv på identitet och berättelser ......................................... 6
2.1.2 Ett narrativt angreppssätt ...................................................................................................... 7
2.2 Analysprinciper .............................................................................................................................. 9
2.2.1 Narrativ analys: värdering och berättelsers poäng ................................................................ 9
2.2.2 Positioneringar ..................................................................................................................... 10
2.2.3 Sammanfattning av metod ................................................................................................... 12
3 Material ............................................................................................................................................. 14
3.1 Beskrivning av materialet ............................................................................................................ 14
3.2 Informanter ................................................................................................................................. 14
3.2 Transkriptioner ............................................................................................................................ 15
4 Analys av migrationsberättelser ..................................................................................................... 17
4.1 Formell tillhörighet genom medborgarskap ............................................................................... 17
4.1.1 När det gäller hockeyn blir alla avslöjade ............................................................................ 17
4.1.2 Och så visar jag pappret ....................................................................................................... 21
4.1.3 Sammanfattning ................................................................................................................... 23
4.2 Etniska benämningar och beskrivningar ..................................................................................... 25
4.2.1 Vi är inte annorlunda ............................................................................................................ 25
4.2.2 En finlandssvensk, en finsk och en svensk ........................................................................... 28
4.2.3 Sammanfattning ................................................................................................................... 32
4.3 Uppfattningar om gruppen finlandssvenskar.............................................................................. 33
4.3.1 De sitter ändå som frågetecken ........................................................................................... 34
4.3.2 Jag vet ju att det brister........................................................................................................ 37
4.3.3 Sammanfattning ................................................................................................................... 40
4.4 Språket i jämförelse ..................................................................................................................... 42
4.4.1 Ett mycket äldre språk .......................................................................................................... 42
4.4.2 Det kommer in rikssvenska .................................................................................................. 44
4.4.3 Sammanfattning ................................................................................................................... 48

Amanda Aumanen
4.5 Attityder och associationer ......................................................................................................... 49
4.4.1 Det är väldigt olika, på gott och ont ..................................................................................... 50
4.4.2 Nog var ju finländarna lågt ner ............................................................................................. 52
4.4.3 Sammanfattning ................................................................................................................... 55
5 Slutsatser ........................................................................................................................................... 57
5.1 Diskussion utgående från Bambergs tre nivåer .......................................................................... 57
5.2 Avslutande diskussion ................................................................................................................. 61
Litteraturförteckning ............................................................................................................................. 63

Amanda Aumanen

1 Inledning
Den här pro gradu-avhandlingen behandlar frågor kring språk, identitet, migration och
samhörighet hos finlandssvenskar som flyttat till Sverige. I det inledande kapitlet presenterar
jag bakgrund, tidigare forskning inom de ämnen jag behandlar, samt avhandlingens syfte och
frågeställningar.

1.1 Bakgrund och forskningsöversikt
Under 1950-, 1960- och 1970-talen flyttade ett stort antal finländare till Sverige i jakten på jobb
och bättre ställning, vilket utgjorde grunden till den sverigefinska minoriteten som idag har
officiell status i Sverige (Lukkarinen Kvist, 2007, s. 357). Under de senaste åren har
utvandringen från Finland till Sverige återigen ökat märkbart och detta gäller framför allt bland
den svenskspråkiga befolkningen i Finland. Också när det gäller flytt till andra länder är det
finlandssvenskarna som är mer benägna att röra på sig. Jämför man med de första
flyttningsströmmarna kan man däremot se förändringar gällande flyttarnas sociala bakgrund.
Det är inte längre enbart lågutbildade arbetssökande som väljer att emigrera, idag utgörs
migranterna av en skara med skiftande bakgrund och med varierande flyttningsmotiv. (Kepsu,
2016.) Kepsu och Henriksson (2019) skriver att flyttningen kan vara en del av personlig
utveckling för många: ”Orsakerna är en del av ett större, mer komplext händelseschema, där de
stora komponenterna är sökandet efter den rätta utbildningen eller karriären, personliga
omständigheter och äventyrslystnad” (Kepsu & Henriksson, 2019 s. 68). Man kan alltså numer
tala om en frivillig migration och en mer privilegierad flytt än de som skedde under 1900-talets
flyttvåg. Jag behandlar begreppet migration med syftning på internationell migration, trots att
vissa (t.ex. Kepsu, 2016) påpekar att flytten mellan Finland och Sverige kan likställas med en
intern migration på grund av att länderna har så närliggande kultur.
Tidigare forskning kring finlandssvensk identitet har bland annat visat att finlandssvenskar
hyser ett slags dubbelidentifikation, å ena sidan med den egna minoritetsgruppen, å andra sidan
nationellt, vilket däremot kontrasteras till majoritetsbefolkningens tendens att inte se
finlandssvenskar som äkta finländare (Henning-Lindblom, 2012, s. 91). Frågan kring identitet
skulle kunna tänkas bli ännu mer komplex för finlandssvenskar som har flyttat till Sverige,
eftersom de har språket gemensamt med majoritetsbefolkningen, men delar nationell härkomst
1

Amanda Aumanen

med landets största minoritetsgrupp, sverigefinnarna, som däremot inte delar samma språkliga
bakgrund. Malin Löfströms (2014) undersökning Jag är inte lika svensk som andra svenskar
behandlar identitet och språklig stil bland finlandssvenska migranter och visar genom att
undersöka deras språk att de känner ett slags dubbeltillhörighet som inte alltid stämmer överens
med omgivningens förståelse.
Den etnologiska studien av Marja Ågren (2006) undersöker identitet och betydelsen av finsk
bakgrund hos andragenerationens sverigefinnar. I sin avhandling om finsk migration till
Sverige menar hon att man på 1960- och 1970-talen verkade uppfatta finnar som en
invandrargrupp med problem, men på den tiden pekade man på problem som de hade. Nu för
tiden verkar man betrakta själva invandrarskapet, att vara invandrare, som ett problem. Ågren
skriver att ”det skapar synnerligen en oattraktiv position, för så länge man ´är´ invandrare eller
betraktas som invandrare så kan man inte förändra problembilden – den är klistrad på en”
(Ågren, 2006, s. 207). Hon menar att det bara verkar finnas ett sätt att övervinna problemen och
det är att sluta vara invandrare. Sverigefinnarna har dock nationell minoritetsstatus i Sverige
sedan år 2000, vilket Ågren kopplar samman med synen på dem som invandrare. De har
invandrarbakgrund men betraktas varken av omgivningen eller av sig själva som invandrare –
de har alltså inte en så kallad invandrarstatus. Många av Ågrens informanter ser ändå på
invandrarskapet som något de i någon mån tillskrivits av andra, de känner sig inte som
invandrare, men det handlar ändå om ett slags utanförskap som man inte kan avträda från.
Tankesmedjan Magmas rapport På spaning efter den finlandssvenska identiteten visar att
språklig identifikation inte nödvändigtvis behöver ha att göra med kunskaper i ett visst språk.
Man kan exempelvis välja att identifiera sig med enbart en språkgrupp trots att man behärskar
de båda inhemska språken lika bra. Det är gemenskapskänslan som har det största inflytandet i
valet av språklig identifikation. (Kovero, 2012, s. 101.) Kovero (2012, s. 106) anser att
finlandssvenskheten i språklig bemärkelse kommer att förändras drastiskt i framtiden och hon
visionerar fram en komplex bild i och med att definitionen av benämningen finlandssvensk blir
allt mer diffus. Även i vetenskaplig forskning har detta påpekats. Linda Bäckmans (2017)
doktorsavhandling visar att nationell och språklig identitet kan vara något mer komplext än vad
man traditionellt ansett. Begrepp som modersmål kan ha en mer mångfacetterad innebörd t.ex.
för någon som är två- eller flerspråkig och ett språk som används inom familjen kan vara av
stort värde även om man själv inte behärskar språket så bra. Bäckman undersöker
identitetspositioner i intervjuberättelser hos personer som har föräldrar med invandrarbakgrund
och tittar på hur informanterna talar om vilken betydelse eller funktion de olika språken har i
2

Amanda Aumanen

deras liv genom att granska positioneringar i berättelserna. Hennes avhandling ifrågasätter det
faktum att det ofta ses som ett problem att så kallade andra generationens invandrare befinner
sig mitt emellan två olika kulturer. Hon lyfter fram att det även inom forskningen finns en
uppfattning om nationell identitet som om den enbart skulle omfatta tillhörighet till ett land.
Avhandlingen föreslår däremot en utvidgad förståelse av etniska identiteter, där man kunde
fokusera på det som finns gemensamt i att vara t.ex. ”finländsk”, ”svensk”, ”brittisk” eller
”europeisk”. Bäckman menar att om man skulle ”inbegripa den gemensamma historia som
europeiska länder har sinsemellan och med länder utanför kontinenten, kunde man ändra på de
dominerande berättelserna om vilka vi är” (Bäckman, 2017, s. 288). Språkliga ideologier hör
samman med nationell och etnisk identitetskonstruktion, t.ex. visade materialet hur
informanterna upplevt att omgivningen kopplat ihop ett visst språk med en viss identitet. Det
här kan t.ex. ta sig i uttryck genom att man får beröm för sina kunskaper i svenska trots att detta
är ett språk som personen i fråga är uppväxt med eller till och med har som modersmål.
(Bäckman, 2017.)
Identitetskonstruktion och etnicitet har varit ett intresse för bl.a. Dennis Day (1998) som i sina
analyser av samtal på arbetsplatser utsett fem olika strategier som talarna använder för att göra
motstånd till att bli etnifierade. Dessa motståndsstrategier går i interaktion ut på att 1) avfärda
kategorins relevans, 2) att utjämna skillnader mellan olika kategorier, 3) att konstruera om
kategorierna så att man själv inte passar in, 4) att etnifiera den som etnifierar och 5) att undvika
etnifieringen aktivt (Day, 1998). Charlotte Engblom (2004) har också ägnat sig åt att studera
etnisk identitetskonstruktion och undersöker hur ungdomar som bor utanför Stockholm i
multietniska förorter relevantgör identitet i olika typer av samtal. Hennes undersökning har som
utgångspunkt att ungdomarna själva måste göra etniciteten relevant i samtal. Identitet kan enligt
henne ses som ett strategiskt och flexibelt verktyg som är tillgängligt för individen för att
positionera sig själv i en viss situation och på en mikronivå för att uttrycka solidaritet och
distans till grupper eller deltagare. Hon analyserar bl.a. hur pronomenet vi används för att
inkludera eller exkludera sig själv. De etniska identiteterna fungerar som resurs för att utesluta
och räkna in övriga deltagare i samtalen. På liknande sätt som Day (1998) hittade Engblom
olika strategier som ungdomarna använder sig av för att göra motstånd till vissa kategorier,
speciellt för att utjämna skillnader mellan olika kategorier. Med avhandlingen konstaterar hon
att etniska identiteter är flexibla: ”Interaktionen, förhandlingen kring sociala relationer,
kontrasteringar, solidariserande och distanserande spelar roll för hur vi väljer att framställa
olika versioner av våra jag i samtal” (Engblom, 2004, s. 191). Identiteten är alltså

3

Amanda Aumanen

kontextberoende och dess relevantgörande har till stor del med situationen och själva deltagarna
att göra (Engblom, 2004).
Ågren (2006) skriver i sin avhandling att hennes studie ofta ifrågasatts i och med att
(sverige)finnarna av omgivningen inte anses som ett problem för det svenska samhället, en
studie om migration förväntas ofta lyfta fram någon form av problematik. Finsk migration är
överlag ett ämne som forskningen inte har ägnat sig så mycket åt (Johansson, 2008). Den
forskning som finns verkar dessutom mestadels behandla migration bland invandrare med
finskspråkig bakgrund. För finlandssvenskar gäller helt andra typer av frågor eftersom de tillhör
en minoritet i ursprungslandet medan de delar språk med majoritetsbefolkningen i det nya
hemlandet. Därför anser jag tvärtom mot många att det är ett unikt utgångsläge som är värt att
titta närmare på genom frågor om identitet, språk och tillhörighet. Med min avhandling hoppas
jag alltså kunna bredda forskningsfältet om finländsk migration. Den finlandssvenska
populationen är dessutom ett intressant studieobjekt då forskning kring minoriteter med hög
status generellt är ovanliga (Henning-Lindblom, 2012, s. 84) och eftersom flyttningen bland
dessa återigen har ökat. På så sätt fyller den här avhandlingen en forskningslucka.

1.2 Avhandlingens syfte och frågeställningar
Avhandlingens syfte är att undersöka hurudana språkliga och etniska identiteter som
konstrueras i migranternas berättelser. Vårt sätt att tala och uttrycka oss om andra människor
och den egna platsen i samhället bidrar till att vissa människor diskrimineras samtidigt som
andra privilegieras, detta kan bland annat göras genom konstruerande av den nationella
identiteten, exempelvis kan svenskhet konstrueras som en motsats till andra kulturer (Hagren
Idevall, 2016, s. 11, 18). Hagren Idevall (2016, s. 17) poängterar att en nation eller den grupp
som anses tillhöra en viss nation inte utgörs av några gemensamma medfödda egenskaper, utan
måste hela tiden konstrueras och bevaras som en nation på olika vis, vilket bland annat kan
göras med hjälp av språket. Hon anser att diskriminering och privilegiering bör studeras som
en helhet och att det är viktigt att tillämpa analyser som belyser de privilegierade positionerna
som annars kan riskera att förbli oupptäckta. Det här hoppas jag kunna göra i min egen analys
genom att se på hur de så kallade privilegierade flyttarna beskriver sin migration.
Forskningsfrågor som jag bland annat ställer till mitt material är:

4

Amanda Aumanen



Hur framställer informanten sig själv och sin omgivning språkligt och vilka
positioneringar och kategorier kan man urskilja?



Vilka kulturella föreställningar blir synliga när de berättar om sin migration och
händelser kring detta?



Hur konstitueras etnisk och språklig identitet i informanternas migrationsberättelser?

Jag undersöker alltså hur migranterna positionerar sig själva och andra i berättelserna och hur
de inom berättelserna även blir positionerade av andra. Jag vill veta hur migranterna framställer
sig själva, sin identitet och sin omgivning språkligt i sina berättelser om flytten, samt hur
etnicitet och språklig identitet konstitueras i deras migrationsberättelser. Det här görs för att
skönja vilka kulturella föreställningar som produceras och reproduceras i migranternas
berättelser.

5

Amanda Aumanen

2 Teori och metod
I detta avsnitt redogör jag för de teoretiska utgångspunkter och de analysprinciper jag använder
mig av, trots att teori och metod till viss del går in i varandra. Det vida forskningsfältet
berättelseforskning, också kallat för narrativa studier, är svårt att reda ut och anses som ett
mångfasetterat tvärdisciplinärt och tvärvetenskapligt område (Johansson, 2008, s. 20).
Identitetskonstruktion ur ett socialkonstruktionistiskt perspektiv utgör avhandlingens
övergripande teoriram, vilket avgränsas och analyseras med fokus på positioneringar i
narrativer. I avsnittets avslutande del sammanfattas analysens tillvägagångssätt mer
överskådligt.

2.1 Teoretiska utgångspunkter
2.1.1 Socialkonstruktionistiskt perspektiv på identitet och berättelser
Socialkonstruktionismen har blivit ett av de ledande synsätten inom den lingvistiska
teoretiseringen om identitet (De Fina & Georgakopoulou, 2012, s. 156). De Fina &
Georgakopoulou (2012, s. 156) lyfter fram sociologerna Berger och Luckman som viktiga
gestalter inom socialkonstruktionismen med sin syn samhället och människan: alla sociala
kategorier skapas och förhandlas genom kommunikativa processer människor emellan; det
sociala och det individuella står inte i motsats till varandra och ska inte förstås som två separata
ting.
Socialkonstruktionismen består av ett antiessentialistiskt perspektiv som ifrågasätter tankar om
sanning och verklighet. Utifrån en sådan synvinkel ska berättelser inte ses som en återgivning
av vad som faktiskt har ägt rum, utan bör snarare ses som sociala konstruktioner. Berättelsers
mening och innebörd produceras i kulturell och historisk kontext genom socialt samspel och
verbal kommunikation. Det är snarare människors olika uppfattningar, alternativa sanningar,
som produceras och reproduceras utifrån vissa kategorier och synsätt, varav vissa förekommer
oftare än andra. En hierarki mellan dessa kategorier föreligger, där vissa kategorier, t.ex.
”invandrare” kan vara underordnad kategorier som ”svenskar” i det svenska samhället. Hur
man ser på världen, hur den förstås, kategoriseras och beskrivs, är något som förändras över tid
och görs beroende på kulturella och sociala sammanhang. (Johansson, 2005.) Johansson skriver

6

Amanda Aumanen

att ”berättelser som form av kunskap ligger på en och samma gång till grund för mänskligt
socialt handlande samt att skapandet av dessa berättelser i sig också är sociala handlingar”
(Johansson, 2005, s. 26). Kunskap är alltså något man inom socialkonstruktionismen anser att
är socialt situerat.
Identitet har traditionellt associerats med jaget eller självet (the self), även om det finns en
uppsjö olika definitioner av begreppet. Inom flera olika forskningstraditioner inom bl.a.
lingvistiken och etnometodologin har man funnit stöd i tanken om att processen vid
konstruktionen av självet har stark koppling med språket och kommunikativa processer.
Språket har på så sätt en stor betydelse för identiteten då man ser på självet som något som
konstitueras genom social interaktion istället för något redan givet och från början existerande.
Identiteten är alltså inte en enhet som man föds med eller något som individen innehar, utan
något som framträder i möten med andra genom socialt, diskursivt och kommunikativt arbete.
(De Fina & Georgakopoulou, 2012.) Enligt ett socialkonstruktionistiskt synsätt är identiteter
multipla, de blir till i samspel i interaktionella situationer mellan människor och bildas genom
förhandling (De Fina, 2011). Goldstein-Kyaga & Borgström (2009, s. 57) skriver med
hänvisning till Foucault att subjektet är något människor skapar i olika diskurser och begrepp
som finns i deras medvetande, vilket innebär att en samhällelig makt är integrerad i människors
identitet.

2.1.2 Ett narrativt angreppssätt
Materialet som jag har valt att analysera består till största delen av personligt berättande. Man
kan använda berättandet i en mängd olika syften, för att underhålla, belysa en viss poäng,
motivera en åsikt eller för att skapa sociala kopplingar till andra människor. Vi kan genom våra
berättelser hjälpa oss själva och även andra att förstå omvärlden och göra den mer begriplig
(Johansson, 2005). Men genom berättandet producerar och reproducerar vi också olika
kulturella föreställningar genom ett urval av enbart vissa händelser och berättelser (Kahlin,
2008, s. 139).
Ayometzi (2007) hänvisar till Polanyi då hon skriver att berättelser (stories) berättas för att
skapa en poäng och för att framföra ett visst budskap, ofta med en moralisk ståndpunkt eller en
kritisk bedömning av världen. Men hon menar även att berättelser används för att erkänna sin
uppfattning av självet genom en uppsättning upplevelser och scenarion som personen ifråga
kan, men inte behöver ha upplevt. (Ayometzi, 2007, s. 44.) Den kunskap som vi har om världen

7

Amanda Aumanen

och verkligheten som kommer fram i våra berättelser bör inte ses som en generell sanning.
Människors olika uppfattningar om världen är styrda utifrån vissa specifika kategorier och
perspektiv. Vårt samhälle är till stor del format efter kategorierna genus, etnicitet, sexualitet
och klass. (Johansson, 2005, s. 26.)
Narrativer (narratives) är något som ibland används synonymt med berättelser. Begreppet
berättelse definieras på varierande sätt hos olika berättelseforskare, vissa kräver t.ex.
självupplevda händelseskildringar medan andra kan fordra en viss struktur, en underliggande
värdering eller mänskliga deltagare (Norrby, 1998, s. 54-55). Eriksson (1997) delar in
berättelser i tre olika kategorier: 1) prototypiska narrativer som består av berättelser som
skildrar händelser som skett under en viss tid och på en specifik plats, 2) generiska narrativer
som skildrar något som brukar hända och 3) hypotetiska narrativer som skildrar något som
skulle kunna hända eller hur man tror eller önskar att en person skulle handla i en viss situation.
Han har i sin undersökning om ungdomars berättande en så kallad prototypisk syn på
berättande, där skildringar av en eller flera specifika och faktiska händelser som har eller verkar
ha ägt rum i verkligheten och i det förflutna är villkor för berättelsen. Kahlin (2008) utgår från
Erikssons definitioner men avgränsar inte berättelser till enbart protypiska narrativer. Jag
ansluter mig till Kahlins vida definition av narrativer där alla Erikssons kategorier ingår i
beskrivningen. Hypotetiska narrativer återfanns dock inte bland mitt material. De prototypiska
narrativerna prioriteras, men eftersom dessa används i olika stor utsträckning (hos vissa
berättare inte alls) beroende på berättare och berättarstil har narrativer med starka generiska
drag också inkluderats. Jag använder mig även, likt Johansson (2005, s. 34), i stor mån av det
mer vardagliga begreppet berättelser, men även begreppet narrativ/narrativer används då jag
syftar på berättelsers struktur och form, samt då jag refererar till resonemang som är kopplade
till lingvistiken.
Bruner (2002) menar att tolkningsramar skapas utifrån narrativer, som kan hjälpa oss att
organisera identiteter, upplevelser och normativa förväntningar, samt att identiteter konstrueras
i narrativer genom att berättaren framställer sig själv och andra personer på ett visst sätt
beroende på vem det är som åhör. Han skriver: ”Telling others about oneself is, then, no simple
matter. It depends on what we think they think we ought to be like – or what selves in general
ought to be like. […] Our self-directed self-making narratives early come to express what we
think others expect us to be like” (Bruner, 2002, s. 66). Identitetsskapandet i berättandet är på
så sätt hela tiden beroende av situationen och åhörarna.

8

Amanda Aumanen

2.2 Analysprinciper
2.2.1 Narrativ analys: värdering och berättelsers poäng
Labovs och Waletskis analysmodell av berättelsers strukturella element är flitigt använd inom
narrativ analys. Deras modell bygger på att berättaren ofta inleder sin berättelse med någon
form av sammanfattning som besvarar frågan: Vad handlar det här om? Detta kallar de för
abstract. Sedan orienterar berättaren lyssnaren i en sekvens som Labov (2003) kallar för
orientation, vilket görs genom att berättaren svarar på frågorna: vem, var, när, vad? Därefter
kommer en redogörelse av händelseförloppet i berättelsen förklarar vad som hände sen, vilket
kallas för complicating action. I berättelser brukar även utvärderande satser förekomma,
evaluation, som ger svaret på frågorna: So what? Vad är poängen? (Labov, 2003.)
Detta narrativa verktyg har fått kritik från flera håll bland annat för att den inte tar hänsyn till
samspelet mellan berättare och lyssnare, samt att den kräver ett linjärt berättande med en
tidsmässig ordningsföljd som berättelser inte alltid har. Det här har lett till modellen har
vidareutvecklats. Den värderande delen i berättelserna, evaluation eller evaluering, som är en
av de mer avgörande aspekterna i en berättelse, har fått speciellt fokus i senare narrativa studier.
(Johansson, 2005.) Även jag fokuserar på värderingar i berättelserna om flytten från Finland
till Sverige. Jag hoppas genom att studera berättelsernas poäng på det här sättet komma närmare
vilken funktion berättelserna har för situationen och på så sätt skönja de värderingar och
kulturella föreställningar berättelserna speglar. Goffman (2008) menar att en berättelses poäng
kan vara att förmedla ett visst intryck av sig själv till lyssnaren, vilket kan nås genom en djupare
analys. Norrby (1998, s. 73) tillägger att en poäng också kan vara att framhäva sina värderingar
som befäster och förstärker den kulturella identiteten för den sociala gruppen.
Jag skiljer på extern värdering som enligt Johansson (2005) med hänvisning till Labov görs
genom att berättaren vänder sig till lyssnaren och kommenterar berättelsen eller
händelseförloppet, samt intern värdering som sker inom berättelsen t.ex. genom ett återgivande
citat där personen som citeras för fram ett visst resonemang. Interna värderingar kan även
användas för att förstärka intensiteten i en händelse genom ljud och gester, vokalförlängning,
kvantifiering och repetition (Johansson, 2005, s. 192).

9

Amanda Aumanen

Norrby (1998, s. 72) menar att vad som utmärker poängen i en berättelse ofta är en
tolkningsfråga och kulturstyrt. Den kan förekomma explicit som en kommentar eller knorr på
slutet av berättelsen, men den kan också finnas i värderande element och vara underliggande,
vilket kräver mer tolkning för att uppfattas. Adelswärd (1997, s. 212, 213) skiljer på tre olika
typer av poäng, vilka hon kallar berättelsepoäng, berättarpoäng och underliggande poäng.
Berättelsepoäng är lätt att förstå, likt en poäng i en skämtsam historia, ligger på ytan och är
medveten hos berättaren. Berättarpoängen är kopplad till självrepresentation och har att göra
med själva berättaren, och en bestämd sådan, liksom berättelsens kontext, till skillnad från
berättelsepoängen som har mer att göra med berättelsens innehåll. En sådan poäng kan på så
vis vara mer omedveten, trots att en berättelse också mer medvetet kan ha syftet att måla upp
en bild av sig själv. Den underliggande poängen, eller moralisk poäng som Adelswärd (1997,
s. 214) också kallar det, är förknippad med ”kulturella innebörder”.

2.2.2 Positioneringar
Enligt Hornscheidt & Landqvist (2014 s. 140) var det Davies & Harré (1990) som myntade
begreppet positionering och gjorde skillnad på den position som talaren tillskriver sig själv
(utifrån t.ex. jag eller vi), det vill säga reflexiv positionering, och den position som talaren ger
andra (utifrån t.ex. dig, ni eller de), det vill säga interaktiv positionering. Davies & Harré (1990)
skapade begreppet ”positioning” med utgångspunkt från synen på individen som ständigt
skiftande beroende på i vilka diskursiva praktiker som personen deltar i.
[...] Who one is is always an open question with a shifting answer
depending upon the positions made available within one`s own
and others` discoursive practices, and within those practices, the
stories through which we make sense of our own and others` lives
(Davies & Harré, 1990, s. 46).

Deras uppmärksamhet riktas inte mot personlig identitet, utan de tänker sig att personlighet
eller individualitet är en produkt av diskursiva praktiker och kan på så sätt undersökas som
multipla identiteter (Davies & Harré, 1990, s. 47).
Social positionering används som en samlad benämning på olika analysmetoder av identitet,
vanligtvis där man har en maktkritisk infallsvinkel (Landqvist, 2014, s. 87). Det är vanligt att
samtalsanalytiska undersökningar av positioneringar försöker synliggöra diskursroller som
uppstår i interaktionen och relaterar dessa roller till normer, samt att ”undersöka hur människor

10

Amanda Aumanen

i en viss verksamhet i samtal med andra identifierar sig med någon viss grupp, och hur det
kommer till uttryck i kommunikativa aktiviteter” (Landqvist, 2014, s. 88). Förutom social
positionering brukar man även tala om institutionell positionering. Hornscheidt & Landqvist
(2014) använder social positionering för innebörder som har uppkommit till följd av sociala
strukturer, t.ex. ras, funktionshinder och genus, medan de med institutionell positionering syftar
på den variation mellan olika roller som personer intar i olika sammanhang, t.ex. på jobbet och
hemma. Det är främst social positionering som kan ha en diskriminerande effekt på grund av
hierarkiskt ordnade system i samhället, men även institutionell positionering kan verka
rangordnande mellan t.ex. chefsposition och positionen som anställd. (Hornscheidt &
Landqvist, 2014, s. 137.)
Språket har en central roll i positioneringen. Både språkets stil, t.ex. formell eller ledig, och
olika språkhandlingar som uttrycker t.ex. beröm eller kritik kan bidra till att en positionering
aktualiseras. En vanlig utgångspunkt för ett förhandlande kring roller och positioner i talat
material är ofta användning av vi och de och olika typer av benämningar, det vill säga socialt
deixis (Hornscheidt & Landqvist, 2014, s. 144, 158). Övriga språkdrag som enligt Hornscheidt
& Landqvist (2014, s. 157 f.) är värda att titta närmare på då man analyserar positioneringar är
bl.a. diskursiv deixis som refererar till andra sammanhang och diskussioner (t.ex. en vän
berättade för mig), olika verb och verbformer (t.ex. aktiva, passiva, statiska föränderliga,
materiella, mentala och verbala), modalitet (t.ex. ju och nog), negationer (t.ex. inte och aldrig),
inskränkande adverb (t.ex. bara och också) och värdeomdömen (t.ex. adjektiv). I alla personliga
berättelser är berättaren tvungen att positionera sig i förhållande till lyssnaren, dessutom måste
man som berättare också positionera sig till den man var vid den tidpunkten för händelsen som
skildras (Adelswärd, 1997, s. 224). Identitet kan tänkas göras relevant i samtal och genom
kontrastaterande positionerar bland de som talar med varandra, både gentemot deltagarna i
samtalet och gentemot den rådande samtalssituationen (Davies & Harré, 1990).
Bamberg har enligt De Fina och Georgakopoulou (2012) haft ett stort inflytande på
positioneringsanalys genom sitt interaktionella perspektiv på positioneringar. Hans tanke är att
förflytta intresset för positioneringar mot en analys som är inriktad på jaget och identiteten i
interaktionen då man berättar en berättelse. Enligt ett sådant perspektiv anser man att människor
väljer sina positioner, man kan göra motstånd mot dem och man kan återanvända dem genom
berättelser och interaktion. Bambergs sätt att studera identitet är inriktad på hur människor
använder sig av berättelser för att skapa identiteter (De Fina & Georgakopoulou, 2012).

11

Amanda Aumanen

Bamberg (1997) anser att processen i vilken positioneringen äger rum sker på tre olika nivåer.
Dessa nivåer formuleras genom tre frågor: 1) Hur är karaktärerna i berättelserna positionerade
i relation till varandra inom de händelser som skildras? 2) Hur positionerar berättaren sig själv
i förhållande till lyssnaren/publiken? 3) Hur positionerar berättaren sig själv i förhållande till
sig själv? Den första nivån kan förklaras som ett sätt att analysera hur karaktärerna inom
berättelsevärlden är konstruerade utifrån termer som t.ex. protagonister, antagonister, förövare
eller offer. Den här typen av analys är inriktad på de lingvistiska aspekterna av hur en person
inom berättelsen markeras som t.ex. handlande agent eller en central karaktär som är (hjälplöst)
påverkad av yttre faktorer. Den andra nivån handlar om hur berättaren positionerar sig i
förhållande till den som lyssnar, vilket kan ske genom att berättaren t.ex. föreslår hur man skulle
kunna handla i en viss situation eller försöker försvara sina handlingar för lyssnaren. Den här
nivån kommer i uttryck i interaktionen mellan berättaren och lyssnaren, det vill säga utanför
själva berättelsen. På den tredje nivån undersöker man hur språket används för att positionera
sig i förhållande till sig själv i en större kontext, utanför själva berättelsesituationen. Här handlar
det om hur man som berättare vill bli förstådd av lyssnaren. (Bamberg, 1992, s. 337.)

2.2.3 Sammanfattning av metod
Först görs ett noggrant urval bland materialet där mindre sekvenser av narrativ karaktär och
med gemensamma övergripande teman (språk, tillhörighet, identitet och etnicitet) plockas ut ur
intervjuerna. Denna excerpering görs utgående från Erikssons (1997) syn på berättelser eller
narrativer, där jag har tagit fasta på de innehållsliga, funktionella och interaktionella villkoren
för han redogör för, men med en något vidare definition. De sekvenser jag har valt ut ska därmed
i huvudsak skildras som en eller flera specifika och faktiska händelser som har eller verkar ha
ägt rum i verkligheten och i det förflutna, men vissa sekvenser innehåller också starka generiska
drag. Dessutom ska berättelsen ha en poäng. De prototypiska och generiska berättelserna har
valts ut efter de ämnen som avhandlas i intervjuerna och är kopplade till frågor om bland annat
språk, tillhörighet, identitet och etnicitet. Rubrikerna i analysavsnittet åsyftar de teman som är
relevanta för exemplen i fråga, men bör inte ses som en avgränsning i fråga om material och
innehåll eftersom det som behandlas ofta går in i varandra. Etniska benämningar och
beskrivningar är exempelvis föremål för flera berättelsesekvenser i analysen än de som är
placerade inom just den kategorin.

12

Amanda Aumanen

För att synliggöra de mer underliggande poängerna har jag behövt inkludera vissa passager
utanför berättelsernas strukturella form som kan vara av vikt för narrativens innebörd eller
budskap. Därför finns ibland sådant som står utanför narrativerna, även om det, som Norrby
(1998, s. 72) poängterar, ofta är svårt att urskilja var en narrativ exakt börjar och slutar. Ibland
har jag inkluderat detta i transkriptionen, medan berättelserna ibland enbart kontextualiseras i
analystexten.
Efter den tematiska uppdelningen görs en närläsning av berättelsesekvenserna. Även om jag
använder mig av begrepp tagna från Labovs analysmodell är det inte berättelsernas struktur jag
har för avsikt undersöka, dessa fungerar mera som en grund som hjälper mig att tala om
narrativen och föra analysen framåt. De evaluerande elementen, eller den utvärderande delen
enligt Labovs strukturelement, har dock varit en del av narrativerna som jag ägnat större intresse
åt. Analysen fokuserar ändå mestadels på olika språkliga handlingar som berättarna använder
sig av i berättelserna för att uttrycka värdering och olika positioner. De sociala positioneringar
som informanterna gör undersöks särskilt med fokus på språkhandlingar som pronomenval,
etniska benämningar och andra benämningar för karaktärer som förekommer i berättelserna,
vilka adjektiv som kopplas till dessa, adverb och negationer. Också övriga språkhandlingar där
man kan uppfatta en värdering lyfts fram.
Bambergs modell används för att särskilja på vilka olika nivåer som positioneringarna görs. På
den första nivån ställer jag frågorna: Vilka karaktärer förekommer i berättelsen? Hur beskrivs
de och vad gör de? Hur positioneras de i förhållande till varandra inom berättelsen? På den
andra nivån diskuteras frågan: Hur positionerar berättaren sig själv i förhållande till
lyssnaren? På den tredje och sista nivån behandlas det som annat kan sägas om positioneringar
utanför den lokala kontexten, det vill säga utanför intervjusituationen. Genom att titta på hur
berättarna positionerar sig själva och andra personer som förekommer i berättelserna, hur
berättarna positionerar sig i förhållande till lyssnaren (intervjuaren) och till sig själva och andra
enligt Bambergs modell, hoppas jag kunna komma närmare narrativernas mer implicita
innebörder för att skapa mig en uppfattning om hur identiteter konstrueras i berättelserna.

13

Amanda Aumanen

3 Material
I det här avsnittet redogör jag för materialets insamling, informanternas bakgrund och de
transkriptionsprinciper jag tillämpat i överföringen från tal till skrift.

3.1 Beskrivning av materialet
Materialet jag använder mig av i den här avhandlingen är en del av ett insamlingsprojekt kring
finlandssvensk migration som gjorts av Svenska litteratursällskapet i Finland (SLS). Hösten
2016 gjordes ett fältarbete i Stockholm var arkivarierna Susanne Österlund-Pötzsch och Yrsa
Lindqvist intervjuade ett 20-tal finlandssvenskar som bosatt sig i Stockholm. Ur detta material
har jag plockat ut sju intervjuer med sammanlagt tio informanter. Materialet består av
halvstrukturerade intervjuer där samtalet mellan intervjuaren och informanten/informanterna
bygger på ett och samma frågeformulär som alla har fått ta del av på förhand. Informanterna
får dock utrymme för utsvävningar ganska fritt och ofta liknar intervjuerna mer ett samtal där
intervjuaren upplevs som en av samtalsdeltagarna.

3.2 Informanter
Informanterna består av en brokig skara med stor variation gällande bakgrund, men har alla
svenska som modersmål och är uppväxta på en eller flera finländska orter, även om nästan alla
av de jag valt ut till min avhandling kommer från Österbotten. Tabellen nedan redogör för
informanternas pseudonymer, födelse- eller uppväxtort (beroende på vad som angetts),
födelseår, tidpunkt för flytten och i vilka exempel de förekommer.
Figur 1. Informanter ordnade enligt tidpunkt för flytt
Pseudonym

Födelse-

Födelseår

/uppväxtort

Tidpunkt

Exempel

för flytt

Erik

Övermark

1941

1950-tal

7, 9, 18

Rolf & Majvor

Kronoby, Närpes

1944, 1948

1960-tal

2, 6, 17

Anders &

Pedersöre

1968, 1966

1980-tal

4, 5

Christina

14

Amanda Aumanen

Lisbeth

Kronoby

1970

1990-tal

3, 14

Tina

Nykarleby

1983

2000-tal

1, 16

Sara

Pargas

1984

2010-tal

8, 11, 15

Bosse & Sonja

Pedersöre

1954, 1959

2010-tal

10, 12, 13

Samtliga informanter har tillskrivits pseudonymer och även namn på närstående har bytts ut
eller exkluderats för att skydda deltagarnas integritet. Berättelser som innehåller personlig
information eller på andra sätt avslöjande uppgifter som lätt kan kopplas till specifika personer
har helt och hållet uteslutits från materialet. Målet i urvalsprocessen var att inkludera
informanter med så bred och jämn spridning som möjligt, speciellt gällande bakgrundsfaktorer
som uppväxtort, ålder och tidpunkt för utflyttningen. Detta har inte helt och hållet uppfyllts i
och med att vissa intervjuer saknade den typen av narrativa sekvenser som erfordras för en
sådan här undersökning. Alla utom en av informanterna är därmed födda eller uppvuxna på en
österbottnisk ort, men flera av informanterna har bott på andra finländska orter innan flytten,
bland annat i och med studier.

3.2 Transkriptioner
De auditiva inspelningarna har överförts till skrift genom transkriptioner som till stor del
efterliknar talspråk, men som ändå ska uppfattas som relativt lättläsliga. SLS som har gjort
inspelningarna har även bidragit med grova transkriptioner på en del av materialet, vilka jag
har använt som bastranskriptioner i början av arbetsprocessen. Dessa har sedan omarbetats
enligt CA-metod eftersom jag inte enbart analyserar vad som sägs utan också hur det sägs. I
dessa mer detaljerade transkriptioner har jag till största del utgått från Norrby (2004, s. 98-99),
men vissa symboler har även kompletterats med de principer som Eriksson (1997) använder
(framförallt markering av röstförställning) och anpassats till mina analyser. De drag, t.ex.
emfas, ljudstyrka och längd, som markeras i transkriptionerna gäller så till vida endast sådant
som avviker från det normala i talet. Under analysarbetet har jag genomgående jobbat med
transkriptionerna och ljudinspelningarna parallellt med varandra, vilket är något som både
Norrby (2004) och Eriksson (1997) förespråkar. Man bör inte se på transkriptionen som det
huvudsakliga materialet, utan mer en som en tolkning eller en variant av samtalet och som
aldrig helt och hållet kan bli fullständig (Norrby, 2004, s. 93). Den som talar markeras med

15

Amanda Aumanen

namn i exemplet, men intervjuaren markeras endast med versalen ”I”. Nedan redogör jag för
de symboler som används i översättningen av tal till skrift.
Figur 2: Transkriptionsprinciper
(.)

paus

otroligt

emfatiskt tryck, stryks under

otro:ligt

förlängning av föregående ljud

väl-

avbrutet ord

[jaha]

överlappande tal

=

latching (sammanbundna yttranden, utan paus)

°otroligt°

sägs med svagare röst än normalt

+otroligt+

sägs med starkare röst än normalt

SKRATT

alla skrattar

SKRATTAR

talaren skrattar

*otroligt*

framförs med röstföreställning

hotroligth

sägs skrattande

hh

utandning

.hh

inandning

(otrolig)

osäker transkription

<det är otroligt> snabbare takt än normalt
>det är otroligt< långsammare takt än normalt
>>

repliken fortsätter (används vid samtidigt tal)

↑

stigande ton

→

fortsättningston (det kommer mer)

?

frågeintonation

↓

fallande ton

BULLER

metakommentarer med versaler

16

Amanda Aumanen

4 Analys av migrationsberättelser
Detta avsnitt utgörs av själva undersökningen av de finlandssvenska migranternas berättelser
genom 18 mindre sekvenser som presenteras enligt specifika teman och ämnen. Varje del
avslutas med en sammanfattning som mer ingående diskuterar resultatet av de analyserade
berättelserna och sätter dessa i närmare förhållande till varandra.

4.1 Formell tillhörighet genom medborgarskap
Många av informanterna uppger att de har dubbelt medborgarskap. Vad som sällan
framkommer i dessa berättelsesekvenser är att flera av informanterna även har varit bosatta i
andra länder. Vissa säger sig ha planer att flytta utomlands i framtiden och vissa har tankar på
att flytta tillbaka till Finland. Det här är också faktorer som kan inverka på den nationella
identiteten och synen på den etniska tillhörigheten. I det här avsnittet behandlas berättelser med
ämnen som är kopplade till tillhörighet och medborgarskap.

4.1.1 När det gäller hockeyn blir alla avslöjade
Det är inte ovanligt att ishockey, och ibland även andra sporter, används som exempel för att
visa tillhörighet och samhörighet till sitt hemland. I de två följande exemplen kan man se hur
etnicitet konstitueras genom ishockey och hur detta görs genom nationella indelningar (Finland
vs. Sverige). Att lyfta fram just ishockey är något som självmant görs bland informanterna, det
är alltså inte något som intervjuaren specifikt efterfrågar. Det som är speciellt intressant är att
diskussionen om ishockey i båda intervjuerna uppstod i och med samtal om medborgarskap.
Både Majvor och Rolf, samt Tina har dubbelt medborgarskap och berättelserna fungerar som
ett slags förtydligande av vad detta kan innebära. Tina uppger att hon formellt är både svensk
och att hon är finsk, orsaken till att hon valde ett dubbelt medborgarskap var för att kunna rösta
i riksdagsvalet eftersom hon jobbar och betalar skatt i Sverige. Men hon menar att hon
”identitetsmässigt” inte ser sig själv som svensk utan definierar sig mest som österbottning.
Exempel 1: Ja hejar absolut int på sverige i ishockey
1 Tina:
2

>(fö e va ju såde en nästan som)< slentriangrej när vi va yngre
att folk va nästan såde antisverige liksom

17

Amanda Aumanen
3 I:
4 Tina:
5
6 I:
7 Tina:
8 I:
9 Tina:
10 I:
11
12 I:
13
14
15 I:
16 Tina:
17
18 I:
19 Tina:
20
21 I:
22 Tina:

ja
o he ja definitivt int fö e känns ju barockt i o me att ja
bor o lever här då kan ja ju int liksom vara mot de landet>>
[.ja .hja
ja
ja]
som ja bor i
ja
eh men e siter nog hårt att jag sku böri hej på svärji i na (.)
ja
idrott(.)ja kan hej ja hejar absolut int på sverige i ishockey>>
ja
[ja
möjligen kan jag liti hej på dem i nånting som int finland har
en chans i
fotboll SKRATTAR
[typ] SKRATTAR
såde kan ja pity-hej på sverige men att nä så ja>>
[ja ]
har no int direkt na svensk identitet men ja har definitivt int
na såde antisvenska (.) >>
nä
känningar heller så

Exemplet ovan är av mer generisk karaktär och förklarar mer ett allmänt tillstånd istället för att
skildra en specifik händelse, men den framställs ändå som att det är något som har skett i det
förgångna ”förr när vi var yngre” och innehåller värderande element som är värda att titta
närmare på. Tina beskriver en negativ attityd gentemot Sverige ”folk va nästan som såde
antisverige”, vilket hör samman med yttringen ” e va ju som nästan såde en slentriangrej”. Hon
är dock försiktig med att uttrycka den negativa attityden som om den kom direkt från henne.
Först använder hon pronomenet ”vi” då hon anger när berättelsen utspelar sig. Vilka andra som
ingår i detta ”vi” är oklart, det kan handla om hennes umgängeskrets eller finlandssvenskar
överlag. Senare tar hon ett större avstånd genom att ersätta subjektet med ”folk”. Ändå antyder
hon något slags ansvar i och med inledningen ”e va ju som nästan såde en slentriangrej”, där
hon syftar på att en sådan inställning var något man inte reflekterade över desto vidare, det
skedde slentrianmässigt. Redan här kan man alltså se en värdering som indirekt visar på en
insikt hos henne som person.
I den evaluerande delen använder Tina värderande uttryck för att markera ett starkt
avståndstagande till den negativa attityden som hon tidigare beskrivit. Hon använder adjektiv
som ”barockt” och förstärker negationen med ord som ”ju” och ”definitivt (int)”. I detta
avståndstagande är Tina själv subjektet och använder pronomenet jag (”ja”). Norrby (1998, s.
291) skriver att det är mycket möjligt för en berättare att presentera en viss bild av sig själv som
karaktär inom berättelsen, på samma gång som berättaren externt, utanför berättelsen, motsätter
sig den här bilden. Eriksson (1997) har visat det här med sin undersökning om ungdomars

18

Amanda Aumanen

berättande, där vissa berättare tenderar visa upp en starkare självmedvetenhet då de reflekterar
kring sitt tidigare, ibland felaktiga, handlande. Det här kan man jämföra med Tinas berättelse
om den attityd som fanns i hennes omgivning förr då hon var yngre, som man då inte
reflekterade över men som hon idag har blivit medveten om och nu tar avstånd ifrån. På så sätt
fungerar berättelsen för att visa en personlig utveckling vilket i sin tur skapar en positiv
självbild.
Tina tillägger att hon ”absolut int hejar på sverige i ishockey” för att specificera sin syn på sin
egen tillhörighet. Crolley & Duke (1996) menar att sport, med en fotbollsmatch som exempel,
möjliggör för nationsmedlemmar att på ett mer tydligt sätt åskådliggöra nationen som spelarna
på planen representerar, och på så sätt få den nationella identiteten bekräftad. Eftersom Finland
internationellt sett varit mer framgångsrik i ishockey än i andra sporter kan just det användas
som identitetsmarkör för den finska nationen. Att Finland och Sverige, åtminstone på finskt håll
framställs som rivaler i ishockeysammanhang skapar ett spänt förhållande mellan länderna. Här
förväntas man som åskådare och medborgare välja sida. Att det här lyfts fram i diskussioner
kring nationalitet och tillhörighet är då inte så konstigt, etniciteten eller nationaliteten kan alltså
konstitueras genom sport. Tinas yttrande i slutet på exemplet är dock intressant: ”möjligen kan
jag liti hej på dem i nånting som int finland har en chans i”. Intervjuaren utvecklar hennes svar
genom att föreslå fotboll som en sådan sport, vilket Tina accepterar med ”typ”. De båda skrattar
i och med detta vilket antyder att det finns en gemensam förståelse om Finlands prestationer i
fotboll som något humoristiskt, i jämförelse med Sveriges. Dock avser Tina ett rätt så
oengagerat stöd, vilket man förstår i och med uttrycket ”pityhej” som syftar på att hon endast
hejar på dem på grund av medlidande eller sympati. I slutet av exemplet förtydligar Tina
berättelsens poäng genom att sammanfatta att hon inte har någon svensk identitet, men att hon
definitivt inte heller känner sig negativt inställd mot Sverige.
Tinas sätt att ordna Finland och Sverige i rang enligt vem hon hellre hejar på i ishockey kan
liknas med Rolf och Majvors sätt att se på saken. Rolf säger skämtsamt att deras dubbla
medborgarskap är praktiskt då man tittar på en hockeymatch eftersom de ”vinner jämt” när
Finland och Sverige spelar mot varandra. Trots att han normalt håller på Finland kan han om
de förlorar hänvisa till sitt svenska medborgarskap. Samtalet fortsätter med berättelsen nedan.
Exempel 2: Du är första människan som jag hört säga det att håller på Sverige
1 Rolf:
2 I:
3 Rolf:

man blir avslöjad när de gäller hockey (.)
[jättegod mm]
när de gäller hockeyn så blir alla avslöjade

19

Amanda Aumanen
4 I:
5 Majvor:
6
7
8 Rolf:
9 Majvor:
10
11 I:
12 Majvor:
13
14 I:
15 Majvor:
16
17

jå jå
de blev ja väldit förvånad en gång när ja prata me tala me
en väninna hon är väldit tydligen inte så intresserad men hon
kommer ju nästan samma ställe som
[från] närpes
[jaa] så sa ja ba nånting
va håller du jag håller ju på sverige sa +va+
SKRATT
[o sa] ja du e första människan som ja hört säga de
att håller på sverige som kommer från finland jo: ja
[SKRATT]
har ju bott här så länge o mina barn är födda här ja sa de
är mina me sa ja men ja skulle inte komma på idén även om ja
skulle försöka tänka om

Majvor skildrar ett samtal mellan sig själv och en väninna som en utveckling på Rolfs yttrande
”när det gäller hockeyn blir alla avslöjade”, vilket fungerar som ett abstract eller ett intro för
denna berättelsesekvens. Tidpunkten för händelsen anges inte, ändå framställs händelsen som
att den faktiskt har inträffat på riktigt i och med att Majvor uttryckligen säger att det har skett i
ett förflutet ”en gång” (rad 5), samt hennes användning av preteritum förutom i direkt anföring.
Majvor inleder händelsen med en extern värdering ”blev ja väldigt förvånad”, då den inte är en
del av händelsen utan uppfattas som en kommentar över händelsen riktad mot intervjuaren. En
andra karaktär i berättelsen presenteras som ”en väninna” och åhöraren får veta att denna har
samma eller liknande ursprung som berättaren.
Det är oklart om Rolf var delaktig i situationen som skildras, men det är tydligt att han genast
vet vad det är fråga om då han tillägger information som specificerar väninnans ursprung. Att
hon inte är så intresserad är något som Majvor påpekar och man kan urskilja en extern värdering
även här i och med adverbet ”tydligen” tillsammans med negationen ”inte” (rad 6). Det är
intressant att väninnans avsaknad av intresse nämns tillsammans med fakta om hennes ursprung
och binds ihop genom ”men” i ”tydligen inte så intresserad men hon kommer ju nästan från
samma ställe”. Man kan utläsa en förväntning från Majvors sida, också i och med modalt
satsadverbial ”ju” (rad 7), att ett intresse för hockey borde kongruera med det faktum att hon är
från Finland. Det här är en viktig utgångspunkt för berättelsen då hon fortsätter med att återge
ett samtal kring detta. Dialogen framförs genom direkt anföring och väninnans repliker återges
ur dennas perspektiv med pronomenet ”jag” och tillför en närvaro samt dramatik i skildringen.
Här framkommer ett flertal interna värderingar från Majvor riktade till väninnan i
berättelsevärlden. T.ex. yttringen ”va” återges som ett utrop med förhöjd röstvolym och
uppfattas som en reaktion på något ytterst överraskande.

20

Amanda Aumanen

Majvor positionerar sig inte explicit tillsammans med sin väninna, men nämner gemensamma
faktorer som bidrar till ett jämförande mellan dem i berättelsen. De är båda ursprungligen från
Finland men har bott länge i Sverige och har även barn som är födda där. Att de då inte båda
hejar på Finland i hockey är något skiljer dem åt och bryter mot de förväntningar som ställs.
Denna värdering förstärks internt i och med berättelsens slut: ”jag skulle inte komma på idén
även om jag skulle försöka tänka om”, vilket markerar ett kraftigt motstånd till väninnans
värdering. Här kan man alltså se hur Majvor och Rolf kopplar ihop etniciteten med vissa
kulturella egenskaper. Eftersom detta händelseförlopp skildras i nära anslutning till Rolfs
yttrande i början ”när de gäller hockeyn så blir alla avslöjade” (rad 3) kan en funktion hos
berättelsen vara att illustrera ett exempel på någon som blir ”avslöjad”. Att denna berättelse
uppstod i samtalet kring medborgarskap pekar på att de med avslöjad syftar på något som har
med detta att göra. Ordvalet antyder att något är dolt, att vara en sann finländsk medborgare
kan kanske vara något mer utöver det som står på pappret och istället något mer kulturellt
betingat, t.ex. sport. Det finns således en underliggande poäng där paret uttrycker sina
värderingar om vad som innebär att vara riktiga finländare.

4.1.2 Och så visar jag pappret
Att medborgarskapet inte framhävs som något som visar på sann tillhörighet kunde vi se i
föregående avsnitt, där kulturell tillhörighet som vem man hejar på i ishockey betonas som mer
betydelsefullt. Också i följande exempel, som är taget ur en intervju med Lisbeth som flyttade
till Stockholm på 1990-talet från Kronoby, framställs nationalitet och medborgarskap som
mindre viktigt i jämförelse med faktorer som språk och modersmål. Ändå används
medborgarskapet som ett slags bevis på nationaliteten. I exemplet nedan beskriver Lisbeth en
händelse som senare fick henne att skaffa svenskt medborgarskap utöver sitt finska.
Exempel 3: Sak samma nationalitet jag pratar ju ändå det språket
1 Lisbeth: ja va: arbetslös ett tag öh fö på nittitalet och så tänk- jamen
2 I:
[ja]
3 Lisbeth: kan ju bli va hettere (.) väktare (.) typ på arlanda o sådär eh
4 I:
[ja]
5 Lisbeth: och så ringde jag dit och ja ba vad ska ja göra dom ba nämen (.)
6
har du svensk medborgarskap? ja ba näej↑ jag har fin öh finsk
7
men ja är finlandssvensk så ja pratar för de va de som va fö >>
8 I:
[mm]
9 Lisbeth: man måste prata svenska och ja ba ja har de som modersmål men >>
10 I:
[mm]
ja
11 Lisbeth:dom ba de gör inge de hspelar ingen roll du måste va svenskh

21

Amanda Aumanen
12
13
14
15
16
17
18
19
20
21

I:
SKRATTAR
Lisbeth:ja ba .hh så de är också en såndär byråkrati jag menar >>
I:
[ja precis]
Lisbeth:sak samma nationalitet jag pratar ju ändå det språket som jag
I:
[ja]
[ja]
Lisbeth:ska som njä men (.)jag blev aldrig väktare så att o ja behöll >>
I:
[ja]
[nä]
Lisbeth: så ibland när folk ba *aah du är finne* ja ba näe jag är
finlandssvensk och förresten är ja faktiskt också svensk
o så visar jag pappret SKRATT

Lisbeth inleder utan annonsering med att redogöra för berättelsens omständigheter, att hon var
arbetslös och sökte jobb, samt för tidpunkten ”på nittiotalet”. Händelseförloppet utgörs till stor
del av en återgivande dialog ur ett telefonsamtal mellan henne och ”dom”, det vill säga någon
på Arlanda som hon kontaktade angående ett jobb. Också i flera andra berättelsesekvenser i
detta material kan man se att pronomenet “dom” används om personer med maktposition eller
i samtal med personer från myndigheter eller andra mer formella samtal. I det här fallet är det
tydligt att hon befinner sig i underläge, det är någon som bestämmer över henne.
Lisbeth använder direkt anföring med pronomen och “ba” (bara), t.ex. ”ja ba” (rad 5) och ”dom
ba” (rad 5) för att återge dialogen mellan henne och personen på Arlanda. Detta tillför närvaro
i berättelsen. Lisbeth positionerar sig själv som finlandssvensk i berättelsevärlden och
motparten nekar hennes jobbansökan eftersom man måste ha svenskt medborgarskap. Detta
återges skrattande, antingen för att markera att det inte tagits så allvarligt eller för att lätta upp
stämningen. Hon lägger också till en suck eller inandning (rad 13), det är svårt att tyda om detta
är en intern eller extern värdering då den både fungerar som ett uppgivet svar inom samtalet
med Arlanda, och som ett värderande element över själva situationen. Senare vänder hon sig
dock tydligt till lyssnaren med en extern värdering: ”sak samma nationalitet jag pratar ju ändå
det språket som jag ska”. Här kan man urskilja en viktig berättarpoäng, genom att uttrycka sin
åsikt angående nationalitet och medborgarskap lyfter hon fram språket som den viktigaste
aspekten. Berättelsen avslutas med upplösningen ”jag blev aldrig väktare”.
Lyssnaren får aldrig veta orsaken till kravet på svenskt medborgarskap som anges i berättelsen.
Inom berättelsevärlden gör Lisbeth själv kopplingar till språket, vilket avfärdas av motparten i
det återgivna citatet. Att Lisbeth inom berättelsen utmärker sin position som finlandssvensk är
viktigt eftersom det genom benämningen ”finsk” inte framgår att hennes modersmål är svenska.
Karaktären som Lisbeth talar med i berättelsen avvisar henne ändå: ”det spelar ingen roll” och
”du måste va svensk”. Att vara svensk framställs alltså i det här sammanhanget med hänvisning
till medborgarskap och inte till att vara svenskspråkig. Externt gör Lisbeth senare också

22

Amanda Aumanen

kopplingar till formella eller juridiska orsaker i och med yttringen ”såndär byråkrati”. Här kan
man avläsa en negativt laddad värdering gentemot byråkratin och den mentalitet som
värdesätter sådant framför språkliga faktorer.
I slutet av exemplet kan man se en evaluerande kommentar till detta som är av mer generisk
karaktär. Lisbeth beskriver hur hon brukar göra då någon ibland reagerar över att hon är finne.
Här poängterar hon sin finlandssvenskhet genom att säga att hon ”faktiskt är finlandssvensk”
och dessutom ”faktiskt också svensk” enligt pappret, det vill säga medborgarskapet som hon
hänvisar till. Hon gör därmed också motstånd till den etnifiering som positionerar henne inom
kategorin ”finne”. Ett sådant motstånd är något som inte är en ovanlig företeelse i detta material.
Att vara finne anses bland de flesta av informanterna samma sak som att vara finskspråkig, en
distinktion som det av flera berättelser framkommer att inte uppfattas på samma sätt av många
infödda svenskar. Benämningarna ”finlandssvensk” och ”svensk” anger en närmare koppling
med det svenska språket. Genom att förtydliga sin position genom de korrekta benämningarna
beskrivs hennes etnicitet mer detaljerat och överensstämmer kanske bättre med sin självbild
och identitet. Det svenska medborgarskapet framställs i skildringen som ett bevis som kan
användas som stöd i situationer där någon påstår att hon är finne. Även om Lisbeth i själva
narrativen antyder att medborgarskapet är irrelevant för den egna tillhörigheten visar hon med
sin berättelse att det kan ha stor betydelse för omgivningens sätt att betrakta hennes nationalitet.

4.1.3 Sammanfattning
I de två första exemplen används ishockey som ett slags sätt att förhålla sig till sin finländska
identitet, en diskussion som uppstår i båda intervjuerna i samband med intervjuarens frågor om
medborgarskap. Det här uppstår trots att informanternas bakgrund skiljer sig markant. Rolf och
Majvor hör till den äldsta åldersgruppen, födda under 1940-talet och har bott i Sverige i över
femtio år. Tina tillhör den yngsta gruppen av informanter, född på 1980-talet och flyttade till
Sverige år 2007. Etnicitet konstitueras i samtalen genom att beskriva vem de hejar på i ishockey,
en sport som är speciellt utmärkande för den finländska kulturen. Här delas etnicitet enbart in
enligt de nationella kategorierna, Sverige och Finland, eftersom det är just dessa kategorier som
tävlar mot varandra. Den finlandssvenska kategorin som annars är ett relevant ämne i samtalen
behandlas inte alls i dessa sammanhang. I informanternas berättelser och yttringar framställs
vem man hejar på i ishockey som något mycket mer relevant för den finländska identiteten än
vilket medborgarskap man har. Ändå förhåller sig inte informanterna fientligt gentemot den
andra gruppen, utan beskriver det dubbla medborgarskapet mer som en rikedom. Istället för att
23

Amanda Aumanen

poängtera gruppernas rivalitet ordnar informanterna dem hierarkiskt enligt vilket lag de hellre
håller på och skapar på så sätt en slags metafor för vad etnicitet och kulturell tillhörighet kan
innebära.
I det senare exemplet som anger varför informanten sedan valde att skaffa dubbelt
medborgarskap framställs språket som en viktigare aspekt för den egna tillhörigheten än de
juridiska och byråkratiska faktorer som medborgarskapet innefattar. I Lisbeths berättelse
framkommer att den etniska identiteten och tillhörigheten måste förtydligas genom
benämningen ”finlandssvensk” eftersom benämningen ”finsk”, som här används i betydelsen
finskt medborgarskap, inte ger en fulländad bild av hennes nationella identitet. HenningLindblom (2012, s. 95) efterfrågar en ny språklig benämning för en gemensam nationell
identitet som inkluderar såväl kultur som språk och etnicitet. På finska används samma term för
såväl finskspråkiga som finländare (suomalainen) på samma sätt som ordet ”svensk” ofta
används om både svenskspråkiga och ”svenskar”. Att införa en term som inte likställer sanna
nationsmedlemmar och majoritet-/ursprungsbefolkning kunde vara ett steg mot verklig
mångkulturalism, menar hon. Benämningen finlandssvenskar syftar både på ursprungslandet
och på den språkliga bakgrunden, vilket Lisbeth i exemplet kompletterar med i samband med
angivelser kring nationalitet och medborgarskap där den språkliga faktorn inte framkommer.
Medborgarskapet används däremot som ett lagstadgat bevis och ett faktum för den formella
etniciteten och framställs också som mer relevant i omgivningens ögon.
Att juridiskt tillhöra flera länder är något som möjliggjordes långt efter att flera av
informanterna bosatt sig i Sverige och framhävs också i migrationsberättelserna som något som
inte alltid varit självklart. När lagen om dubbelt eller multipelt medborgarskap trädde i kraft
2001 uppstod en livlig debatt i Sverige där vissa bland annat ansåg att det endast går att känna
tillhörighet till ett land (Gustafson, 2005). Vissa ansåg att integrationen till det nya hemlandet
kunde påverkas negativt, medan andra menade att tillhörighet kan verka på olika sätt: ”an
important line of argument distinguished between different kinds of belonging, often
associating the sending country with emotional belonging and the receiving country with more
instrumental ties” (Gustafson, 2005, s. 10). Men det fanns också de som argumenterade för att
migranter, oavsett medborgarskap, kan känna sann tillhörighet till flera (hem)länder, vilket
stämmer mer överens med dagens sätt att se på migration och tillhörighet. Utvecklingen av den
mänskliga mobiliteten och den accelererande globaliseringen har skapat transnationella
perspektiv som istället ser på migration som en ständigt pågående process. (Gustafson, 2005.)
Det här kan man också se i de här berättelserna där dubbelt medborgarskap framhävs som en
24

Amanda Aumanen

rikedom. Det framkommer att andra faktorer, så som vem man hejar på i ishockey, har större
betydelse för känslan av tillhörighet än vilket medborgarskap man har.

4.2 Etniska benämningar och beskrivningar
Huruvida man väljer att kategorisera sig enligt en viss etnisk benämning eller göra motstånd till
en kategori kunde man se exempel på i föregående avsnitt (speciellt i exempel 3). I denna del
tittar jag närmare på några berättelser där de etniska benämningarna och beskrivningarna av
dessa är mer centrala samtalsämnen. I de exempel som presenteras i det här avsnittet kan man
se hur informanterna kategoriserar och beskriver sig själva, kategoriseras och beskrivs av andra
och ordnar olika grupper utifrån vissa egenskaper. Man kan också se hur informanterna och
karaktärer i berättelserna gör motstånd till vissa benämningar och beskrivningar.

4.2.1 Vi är inte annorlunda
Exempel 4 är taget ur en intervju med Anders och Christina från Pedersöre som flyttade till
Sverige på 1980-talet på grund av jobb och bristande språkkunskaper. Samtalsämnet som
behandlas i följande exempel handlar om den första tiden i Sverige och de byråkratiska och
ekonomiska problemen som de stötte på i början.
Exempel 4: Vi var ju inga socialfall
1 Anders: de va nån som oj(.)som alla andra ungdomar på den där tiden som
2
sådär blev man ju tipsad ja men ni ska gå till socialen och söka
3
socialbidrag de va ju helt otänkbart för oss
4 Christina:äej det kändes inte nej det kan vi inte göra nej
5 Anders:
[för vi som kom från finland socialbidrag]
6:
det var absolut inte sådana som vi hvi var ju inga social7
socialfallh så utan utan vi tyckte ju att det där va helt >>
8 Christina:[näe vi va inga socialfall näe]
9 Anders: utan nej vi gjorde på dehär sättet och vi fixa ju de

Anders börjar med att orientera lyssnaren genom att ange en anonym karaktär ”nån” (rad 1) och
hänvisar till en viss tid ”på den där tiden” (rad 1). Händelsen framförs av ett återgivande citat
”ja men ni ska gå till socialen och söka socialbidrag” (rad 2-3). Efter detta vänder sig Anders
till lyssnaren med en extern värdering: ”det var ju helt otänkbart för oss”. Även Christina
instämmer i detta och använder i sin värdering historiskt presens i ”nej det kan vi inte göra nej”
(rad 4), som för att redogöra för sina tankegångar under händelsens lopp. Det här är alltså en
25

Amanda Aumanen

intern

värdering

eftersom

Christinas

inställning

till

händelsen

framhävs

inifrån

berättelsevärlden, vilket skapar en närvaro. Hon använder sig även av en upprepning av ”nej”
vilket ytterligare dramatiserar berättelsen och förstärker den reaktion hon beskriver. Anders
positionerar tydligt sig själv och sin fru som finländare. Genom att definiera vad ”vi som kom
från Finland” och ”sådana som vi” inte var, det vill säga ”socialfall” eller sådana som ansöker
om socialbidrag, tillskrivs ett sådant attribut till finländare och dem själva. Att ordet absolut
används i ”det var absolut inte sådana som vi” förstärker avståndstagandet från beskrivningen
socialfall, något de tydligt inte vill positioneras som.
Kulturella föreställningar om finländare produceras (eller reproduceras) i och med att de
anknyter sitt ursprung till motståndet att ansöka om socialbidrag. Berättelsen avslutas lyckligt
med yttrandet ”vi gjorde på dehär sättet och vi fixa ju det” (rad 9). En central funktion för
narrativen är att avskriva sig positionen som människor i behov av hjälp, och istället framställa
sig själva som ungdomar med en viss moral som fixade det själva trots att de skulle ha kunnat
få hjälp. På så sätt konstituerar de en positiv självbild genom berättelsen och vägrar att
framställa ett utsatt jag. De värderingar som Anders och Christina har, som framkommer i
berättelsen, förklaras med hänvisning till det land de kommer från. Istället för att säga ”vi som
finlandssvenskar” väljer de i det här exemplet att kategorisera sig själva som finländare, vilket
är intressant. Att de har just finländskt ursprung sätts som en orsak till deras känslor angående
att ansöka om socialbidrag. De gör motstånd till beskrivningen av finländare som socialfall,
vilket samtidigt utmärker just Finland i förhållande till andra länder som eventuellt är behov av
bidrag. Det här bygger kanske på kulturella föreställningar om Finland som ett land med
liknande ekonomiska tillgångar som Sverige. Samtidigt uppger paret tidigare i intervjun att en
av orsakerna till deras flytt var just en ökad ekonomisk trygghet.
Följande berättelse är tagen ur Anders svar på intervjuarens fråga ”har ni fått några reaktioner
på att ni är från Finland?”. Anders berättar att han sällan tänker på att han är från Finland och
menar att han har samma eller liknande bakgrund och uppväxt som sina kompisar: ”En kompis
är från norrbotten, en är från västerbotten, jag kommer från österbotten”, vilket illustrerar hans
sätt att se på samhörighet och tillhörighet. Denna sekvens är kanske inte det mest utmärkande
exempel på en prototypisk narrativ och skulle snarare kunna ses som en anekdot än en
berättelse, men kunde trots detta inte bortses i urvalet eftersom den väldigt tydligt behandlar
just de kärnfrågor som avhandlingen ägnar sig åt. Trots narrativens generiska drag verkar
Anders ändå skildra något som hänt i verkligheten, i det förflutna.

26

Amanda Aumanen

Exempel 5: Nej du är inte invandrare för du är ju från Jakobstad
1 Anders:
2
3
4
5
6
7 I:
8 Anders:
9

så att på de sättet så kan ja inte riktigt känna vi känner
kanske alltid att vi är nå annorlunda och ja tror inte att
omgivningen reagerar på för de är flera som har sagt till mig
när ja nångång såhär skoj- (.) på skoj sagt att ja jag är ju
också invandrare nej men du är inte invandrare för du är ju från
jakobstad säger dom
SKRATTAR
o de men alltså de är ju lite att so- svenskarna ser ju kanske
int- däremot *vet dom ju väldigt lite om österbotten* och finland

Anders framställer händelsen i exemplet ovan som något som han varit med om upprepade
gånger: ”de är flera som har sagt till mig” (rad 3). Tidpunkten för händelserna anges också vagt,
”nångång” som varken redogör för hur många gånger det handlar om eller när i tiden det har
skett. Han använder sig ändå av direkt anföring och återger specifika yttringar: ”ja jag är ju
också invandrare” och ”nej men du är inte invandrare för du är ju från jakobstad” (rad 5-6). I
berättelsevärlden positionerar sig Anders explicit som invandrare, men man får ändå intrycket
av att detta inte är en benämning han vanligtvis använder för att tala om sig själv. I och med att
han har sagt det ”på skoj” insinuerar han dels att samtalet har förts i en inte alltför allvarsam
kontext, men dels också att positioneringen han uttrycker inte är seriös. Den eller de som står
för den andra yttringen i dialogen godkänner inte heller denna positionering utan använder
beskrivningen ”att vara från Jakobstad” som en motsats till att vara invandrare, trots att de syftar
på en stad i Finland, ett annat land.
Anders inleder exemplet ovan vänd mot intervjuaren genom att säga att de inte känner sig ”nå
annorlunda”. Man kan anta att det är gentemot svenskarna han menar i och med att han nämner
dessa senare. Det råder ändå en tveksamhet i det värderande yttrandet i och med ord som
”kanske”, ”int alltid” och ”tror” (rad 2). Här kan man tänka sig att det i och med
intervjudiskursen finns en tanke om en förväntan på ett annorlundaskap, som styr eller påverkar.
Tveksamheten kan vara ett sätt att även visa en viss solidaritet gentemot finlandssvenskar
eftersom intervjuaren också är finlandssvensk. Den här solidariteten förstärks i och med det
sociala deixis som används genom en indelning av vi och de. Genom att tala om svenskarna
som “de” distanserar Anders denna grupp. Vi:et som Anders använder om sig själv och sin
grupp är kanske inte så annorlunda, men är inte heller helt lika som de, svenskarna.
Berättelsen används för att visa på omgivningens acceptans, men präglas ändå av en dubbelhet.
Att vara från just Jakobstad är både det som avskiljer och det som förenar. Det svenska

27

Amanda Aumanen

ortnamnet känns kanske bekant för svenskarna, det kunde lika gärna vara en stad i Sverige (tänk
t.ex. Jakobsberg, Karlstad, Kristianstad), vilket det en gång också var. Här är det alltså språket
som förenar. Att vara från Jakobstad är dock detsamma som att vara från ett annat land, något
som ofta är definitionen på invandring. Som Anders även tillägger finns det en okunskap bland
svenskarna om Österbotten och Finland. Det här är ytterligare en poäng för berättelsen. I
narrativen presenteras ett simpelt sätt att se på tillhörighet, men den externa värderingen i slutet
antyder att det inte är fullt så enkelt. Brist på kunskap om Anders nationella ursprung är ett
problem ur vilket det uppstår ett annorlundaskap. Den här sekvensen är ett mycket illustrerande
exempel på hur komplext identitetsskapandet kan vara och tyder på ett ambivalent
förhållningssätt till etnisk grupptillhörighet. Kanske man inte kan tala om en
dubbelidentifikation då det kommer till finlandssvenskar som flyttat till Sverige? Kanske bör
man istället tala om en “trippelidentifikation” eller multipla identifikationer där man utöver
identifikation med minoritetsgruppen och nationen också känner en samhörighet till den grupp
man delar språk med.

4.2.2 En finlandssvensk, en finsk och en svensk
De två följande exemplen kan ses som motsatser i fråga om självrepresentation i förhållande
till etnisk kategorisering. I exempel 6 framhävs den egna gruppen som den bästa och den mest
pålitliga i förhållande till kategorierna finsk och svensk. I exempel 7 framställs däremot den
egna gruppen, eller att vara finländsk, som något han i vissa sammanhang undviker då han
presenterar sig själv. Samtalsämnet som behandlas i följande exempel är Rolf och Majvors
umgängeskrets. Berättelsen nedan uppstod i samband med att intervjuaren frågar om de har
några finländare att umgås med eller om de enbart träffar svenskar.
Exempel 6: Man kunde ju inte tänka sig en sån sak sku ha hänt i Finland
1 Rolf:
2 I:
3 Rolf:
4 I:
5 Rolf:
6 I:
7 Rolf:
8 Majvor:
9 I:
10 Majvor:
11 Rolf:
12 Majvor:
13 I:

men om du tar vem man litar på o då ta- då lägger vi ju först
[mm]
in finlandssvensk
ja:
och så en finsk och så en svensk (0,7) i pålitlighet
[jaha jå]
ja.hh ja
så där (är lite vi)
[men vi lärde] oss lite de också när vi kom
jo
det blev lite ill- för vi trodde ju hellre vad de sa
[jå:]
då man hkommer från landet och kommerh SKRATTAR
[jå jå jå]
just de

28

Amanda Aumanen
14
15
16
17
18
19
20
21
22
23
24
25
26
27
28
29

Rolf:
I:
Rolf:
I:
Rolf:

ja första bilen vi köpte så den var ju inte betald
jå
så dom ville ju ha betalt en gång till av mig
jaha ja
men de redde jag ut ganska bra ja ringde upp en advokatbyrå och
fråga om ja ska betala
I:
ja
Rolf
så sa dom nej att ja kommer att klara mig på dehär med god tro
I:
mmm
Rolf
för priset stämde med årsmodellen ungefär och allting
I:
[ja]
Rolf:
så att de sluta lyckligt men
I:
ja
Rolf:
man kunde ju inte tänka sig en sån sak sku ha hänt i finland
I:
mja
Majvor: [nej fanns inte i våran fantasi

Exemplet ovan inleds med att ordna de etniska grupperna finlandssvenskar, finnar samt
svenskar enligt hur de passar in under beskrivningen pålitlig. Denna inledning fungerar som en
sammanfattning inför den självupplevda händelse som senare beskrivs. Majvor backar upp
Rolfs påstående i och med att säga att det är något de lärt sig, och orienterar lyssnaren genom
att förklara att den här händelsen var något de lärt sig när de kom till Sverige. På så sätt antyder
hon att detta utspelade sig i nära anslutning till flytten från Finland till Sverige. Majvors yttrande
på rad 10-12 ”vi trodde ju hellre vad de sa då man kommer från landet” är intressant. Hon
skapar en bild av dem själva som godtrogna landsbor som kom att lära sig att inte lita på allt
som sades då de kom till Stockholm. Efter detta redogör Rolf för en händelse som exemplifierar
en opålitlig svensk. Genom att skildra berättelsen om när de första gången skulle köpa bil och
blev lurade av en svensk bilhandlare visar han exempel på hur de lärde sig att svenskar passar
in sämst på beskrivningen pålitliga. Även efter denna berättelse fortsätter han att redogöra för
en liknande företeelse då de för andra gången skulle köpa bil och förstärker ytterligare den
värdering han uttrycker i inledningen. Skildringen av händelsen används alltså för att
frambringa trovärdighet och för att ge lyssnaren en anledning varför han bedömer svensken
som minst pålitlig bland de andra nämnda etniska grupperna.
I exemplet ovan finns ett flertal värderande element som uttrycks externt. Rolf vänder sig till
lyssnaren redan i början av händelsens beskrivning då han säger ”de redde ja ut ganska bra”
samt mot slutet ”de sluta lyckligt” Han fungerar själv som agent i händelseförloppet och
beskriver ett handlande jag som redde upp situationen mot ett lyckligt slut. Här kan man alltså
utläsa en berättarpoäng där berättaren framställer sig själv som duktig. I slutet av exemplet kan
man också se en kommentar till händelsen som fungerar som extern värdering. Rolf vänder sig
till intervjuaren och säger att man inte kunde ”tänka sig en sån sak sku ha hänt i finland” (rad
29

Amanda Aumanen

27). Även Majvor instämmer med yttrandet: ”nej fanns inte i vår fantasi” (rad 29) och bidrar
också till detta värderande element. Här beskriver Rolf den händelse som utspelar sig i Sverige
som kontrast till sitt hemland Finland, då han inte kan tänka sig att en liknande händelse skulle
kunna inträffa där. Ett visst beteende och en viss egenskap kopplas alltså här till den etniska
härkomsten. Däremot framkommer det inte varför paret litar mer på svenskspråkiga finländare
än på finskspråkiga och inte likställer alla finländare. Övriga etniska grupper utesluts helt och
hållet.
Följande exempel skildrar en händelse som används som ett exempel eller en anekdot i ett
samtal om hur övriga världen ser på invandringspolitiken i Finland. Erik nämner tidigare att
han under tiden som han jobbade i Afrika inte brukar berätta att han är från Finland för att
undvika frågor av flyktingar där. I exemplet nedan framkommer vilka reaktioner som i och med
detta uppstod hos andra finländare.
Exempel 7: Jag var ingen god patriot
1 Erik:
2
3 I:
4 Erik:
5
6 I:
7 Erik:
8 I:
9 Erik:
10 I:
11 Erik:
12 I:
13 Erik:

Då blev de lite faktiskt då hufvudstadsbladet intervjuade mig
när jag var hemma och så tog ja upp det där med att det är så
[mm]
många som öh ja att fin- att man tycker att finland inte tar
några flyktingar och ibland undviker jag dedär att säga att
[mm mm]
jag är från finland sa jag men då hade dom rubriken ibland skäms
[mm mm]
jag för att vara finländare och då de va inte jag men då fick
[ja SKRATTAR]
min mor en massa skällsbrev och såntdär va så dom tyckte att jag
[ja ja
ja ja
ja]
var ingen god patriot SKRATTAR

Berättelsesekvensen annonseras genom en extern evaluerande inledning. Erik vänder sig till
intervjuaren med kommentaren ”då blev det lite faktiskt” som samtidigt låter henne förstå att
det som han ska berätta är anmärkningsvärt, men i och med att adjektivet saknas (det blev lite
vad?) vet man inte på vilket sätt. Därefter fortsätter han med att redogöra för omständigheterna,
att han blev intervjuad av Hufvudstadsbladet då han var (hemma) i Finland. Han skildrar ett
orättvist bemötande där det blir underförstått att hans yttrande ”ibland undviker jag det där att
säga att jag är från finland” tolkades felaktigt. Genom att citera sig själv genom direkt anföring
frambringar han trovärdighet, det känns som en exakt eller mycket nära återgivelse av vad som
faktiskt sagts. Han håller hela Hufvudstadsbladet ansvarig för händelsen genom att illustrera
hur de citerar något han aldrig har sagt vilket däremot skapar en misstro hos lyssnaren gentemot
tidningen.
30

Amanda Aumanen

Sättet som Erik positionerar motparten i berättelsen på är intressant. Istället för att peka ut den
enskilde intervjuaren använder han omnämningar som syftar på ett kollektiv i
”hufvudstadsbladet intervjuade mig”(rad 1) och ”då hade dom rubriken”(rad 7). Det här skapar
en maktposition där han själv befinner sig i underläge. Genom användningen av pronomenet
dom i förhållande till pronomenet jag som han använder då han refererar till sig själv, skapas
en numerisk skillnad. ”De va inte jag” (rad 9) invänder han genom en extern värdering mot att
skämmas över att vara finländare, samt nämner de negativa konsekvenser som följde. Det här
gör att Erik upplevs som ett offer för händelsen. Han avslutar berättelsen med yttrandet ”dom
tyckte att jag var ingen god patriot” där han av andra positioneras som något negativt. Han
kommenterar inte hur han tyckte att den här incidenten upplevdes för honom, däremot avslutar
han med ett skratt som signalerar att han inte tagit det hela så allvarligt, eller att han inte håller
med om den beskrivning omgivningen tillskrivit honom.
Strax innan denna berättelsesekvens berättar Erik att han under en period då han jobbade i
Afrika med flyktingar brukade undvika att nämna att han kommer från Finland, istället
hänvisade han till den svenska organisationen han jobbade för. Han är noga med att försäkra
lyssnaren om att han alltid talade sanning - han ljög inte utan undanhöll bara en viss del av
informationen för att slippa jobbiga frågor. En anledning till att Erik skildrar ytterligare en
berättelse med liknande tema kan vara för att utveckla sitt resonemang, men det kan också
handla om självpresentation. En berättarpoäng kan alltså här vara att förmedla ett bättre intryck
av sig själv, vilket dock kan vara en omedveten strategi. Berättelsen antyder att det faktum att
han undviker att ange sitt finländska ursprung inte ska tolkas som att han skäms över att vara
finländare. Att inte vara en god patriot är något som omgivningen i Eriks berättelse föraktar.
Det är svårt att avläsa vilka värderingar och åsikter Erik själv har angående flyktingfrågan. Han
positionerar inte sig själv direkt bland de som tycker att Finland inte tar in tillräckligt med
flyktingar, men samtidigt säger han att han ibland undviker att ange sitt ursprung just på grund
av detta. Eftersom det här kan vara en känslig fråga för många kan det sociala ansiktet och
självbilden sättas på spel, vilket är något som Erik verkar vara medveten om med tanke på hans
försiktighet. Det här gäller både i intervjun och sitt sätt att uttrycka sig där, men också i själva
berättelsevärlden. Här presenterar han ett jag som är känslig för omgivningens åsikter, som
respekterar och är tolerant gentemot olika synpunkter, och på det sättet också en positiv
självbild. Av vissa kunde detta dock tolkas annorlunda, att han undviker att berätta att han
kommer från Finland kunde också betraktas som något negativt, t.ex. konflikrädsla. Att skildra

31

Amanda Aumanen

en berättelse där han själv intar en offerposition kan vara ett sätt att väga upp den negativa
självbilden han annars riskerar framföra.

4.2.3 Sammanfattning
I exempel 4 och 5 är det etnifieringar i bemärkelsen av de egenskaper och aktiviteter som
kategorierna och de själva tillskrivs i berättelserna som motsätts. Man kan också se hur
kulturella föreställningar om invandrare, både hos informanterna själva och den bemötande
omgivningen, produceras och påverkar självbilden och självpresentationen i intervjun. I
berättelsen i exempel 4 skildras omgivningens sätt att se på dem som behövande genom att
föreslå att de ska söka hjälp från socialen. I de externa värderingarna kan man se hur paret inte
vill gå med på denna position och utmärker ursprunget, ”att vara från Finland”, som en orsak
till att de inte är eller inte ska uppfattas som utsatta. Det här placerar dem implicit i kontrast till
invandrare från andra länder och framhäver den finländska, eller finlandssvenska gruppen som
mer privilegierad. Att vara socialfall är alltså en beskrivning som Christina och Anders
motsätter sig höra samman med benämningarna ”finlandssvensk” och ”ungdom”. I exempel 5
kan man se hur ett annorlundaskap görs relevant i och med att Anders påstår att de ”inte alltid
känner att de är annorlunda” i förhållande till andra svenskar. I detta exempel är det
benämningen invandrare som motsätts i intervjusituationen genom den berättelse Anders
framför. Inom berättelsevärlden är det dock han själv som skämtsamt tillskriver sig positionen
invandrare, vilket de andra karaktärerna inte godkänner. Här försöker han utjämna skillnader
mellan olika kategorier genom bland annat språket då han grupperar det finländska landskapet
Österbotten tillsammans med svenska landskap med liknande språklig form (Västerbotten och
Norrbotten) och det svenskspråkiga namnet på staden Jakobstad.
I exempel 6 är det informanterna själva som gör en etnifiering i intervjusituationen. Det är inte
ovanligt att man talar om grupper som inte är närvarande vid ett samtal i negativ bemärkelse,
medan man tar fasta på motsvarande sidor hos den egna gruppen som framställs positivt
(Holšánová, 1998). Genom att generalisera och exemplifiera en eller ett fåtal händelser som
bevisning för andra etniska gruppers beteende och egenskaper, framställs den egna gruppen
som bättre (a.a.). Det här sker när Rolf och Margit ordnar de etniska grupperna
finlandssvenskar, svenskar och finnar (finlandssvensk, finsk och svensk) enligt vem de litar
mest på, och gör rätt så drastiska kopplingar mellan etnicitet och vissa egenskaper. Genom att
skildra berättelsen om en opålitlig svensk försöker de rättfärdiga denna slutsats och framställer

32

Amanda Aumanen

detta som något lärt sig genom egna erfarenheter. Sverige och Finland kontrasteras bland annat
i och med yttringen ”man kunde ju inte tänka sig en sån sak sku ha hänt i finland”. Deras
ursprungsland idealiseras medan det nya hemlandet framställs som en plats där man inte bör
vara naiv. De förmedlar en bild av sig själva som godtrogna i och med att de kom från landet,
men också att de senare lärde sig att vara mer försiktiga med att lita på folk (särskilt svenskar).
Den självutveckling och insikt som kommer fram i parets berättelse och som vanligtvis brukar
förmedla en positiv självbild kan hos en mer medveten lyssnare istället uppfattas som mindre
fördelaktig. På sätt och vis verkar åtminstone Majvor vara medveten om det här äventyrandet
av självbilden i och med att hon vidareutvecklar Rolfs inledande yttring genom att förklara att
det var något de lärt sig och att de kommer från landet.
Exempel 7 kan ses som en motsats till exempel 6 i fråga om självrepresentation kopplat till
ursprung. Här är det den egna gruppen Erik undviker att positionera sig själv inom i berättelsen
eftersom han inte verkar vilja förknippas med den flyktingpolitik som han förväntar att är känd
bland flyktingar också i övriga länder. I berättelsen använder sig Erik alltså av ett undvikande
motstånd till etnifiering. Detta kan eventuellt bero på en rädsla över att ställas till svars för sitt
lands politiska värderingar, då han i en situation som ensam finländare (i den föregående
berättelsen som utspelar sig i Afrika) blir representant för sitt land. Erik avslöjar inte sina egna
politiska värderingar. Han vill inte hålla med om att han skäms för att vara från Finland, men
han utsäger sig samtidigt undvika att ange sitt etniska ursprung då det kommer till situationer
där detta kan bli obekvämt. Han visar upp en självbild som är känslig och tolerant mot olika
åsikter, eller är rädd för att trampa andra på tårna, beroende på hur man väljer att se på saken.
Men han ställer sina egna åsikter utanför och hans ordval visar en medvetenhet, också för vad
intervjuaren eventuellt kan ha för åsikter. Det här är framför allt en stor skillnad till Rolf och
Majvors sätt att uttrycka sig.

4.3 Uppfattningar om gruppen finlandssvenskar
I det här avsnittet behandlas berättelser som har att göra med omgivningens uppfattningar om
finlandssvenskar. I de exempel som presenteras i det här avsnittet kan man se hur informanterna
skildrar händelser där någon i omgivningen har missförstått eller visat upp en enligt berättaren
bristfällig uppfattning om finlandssvenskar.

33

Amanda Aumanen

4.3.1 De sitter ändå som frågetecken
I princip alla intervjuer lyfter i någon mån fram upplevelser där omgivningen inte förstår
innebörden av ”finlandssvensk”. Informanterna har stött på kommentarer som ”oj vad snabbt
du har lärt dig svenska”, ”vi kan ta det på engelska om det blir lättare för dig” och ”du bryter ju
bara lite på finska”. Vissa har även stött på situationer där finlandssvenskan har misstagits för
ett helt annat språk, främst finska, men en informant fick höra att ”åh vad färöiska är vackert”
vid ett tillfälle då han talade dialekt. I båda exemplen nedan framställs händelser som uppstått
i kontakt med myndigheter. Följande exempel skildrar inte en självupplevd händelse, utan
återberättar en väns upplevelse av ett missförstånd. Strax innan berättelsen nedan nämner Sara
att det finns svenskar som är helt ovetande om att det finns finlandssvenskar. Hon menar att
man kan förklara ländernas gemensamma historia och finlandssvenskans bakgrund, men ändå
finns det de som inte förstår varför hon och andra finlandssvenskar kan svenska.
Exempel 8: Nej du måste skriva finska, du är ju från Finland
1 Sara:
2
3 Sara
4 I:
5 Sara:
6 I:
7 Sara:
8 I:
9 Sara:
10 I:
11 Sara:
12 I:
13 Sara:

det är på olika nivåer ja vet min ena väninna så sökte
jobb i göteborg så hade när hon skulle fylla i på
arbetskraftsbyrån som modersmål svenska så hade dom sagt att >>
[mm]
*nej du måste skriva finska du är ju från finland*
[ja SKRATTAR]
*>nä mitt modersmål är svenska<* o dom hade alltså dom hade inte
[mm]
trott på henne så att hon hade tagi blanketten och sagt att >>
[näej]
ja men ja fyller i det här själv till sist liksom
[ja]
att det finns ju sådana här exempel också

Den här narrativen används för att beskriva svenskars ovetskap om finlandssvenskar.
Intervjuaren frågar huruvida Sara upplever att svenskarna känner till finlandssvenskar och hon
svarar på detta genom redogöra för sina egna upplevelser först. Hon menar att hon ofta stött på
personer som undrat varför hon kan svenska då hon är från Finland ”alltså du kan förklara
historia och du kan förklara allting och dom sitter ändå som ett frågetecken men alltså varför
ska du lära dig svenska i finland” (tidigare yttrande). Berättelsesekvensen i exemplet ovan
används för att illustrera och stödja det tidigare yttrandet. Istället för annonseringen ”minns”
som är vanlig i självupplevda berättelser inleder Sara med ”jag vet”. Detta bidrar till att
berättelsen upplevs som mer trovärdig, än om Sara t.ex. använde sig av ”jag hörde”. Hon

34

Amanda Aumanen

understryker att situationen faktiskt har ägt rum, trots att hon inte har upplevt det själv. Att bidra
med ett trovärdigt intryck kan vara ännu viktigare i icke-självupplevda narrativer.
Sara använder sig av direkt anföring i berättelsen när hon återger en dialog mellan väninnan
och den svenska personalen. Man kan anta att det är den svenska motsvarigheten till
arbetskraftsbyrån Sara syftar på eftersom väninnan i fråga sökte jobb på en svensk ort
(Göteborg), trots att myndigheten i Sverige heter arbetsförmedlingen. Det här kan vara
avsiktligt och ytterligare ett sätt att ta den finlandssvenska intervjuaren i beaktande, eller bara
en omedveten förväxling. Sara orienterar först lyssnaren genom att redogöra för
omständigheterna, väninnan (som är finlandssvensk, vilket framkommer senare) skulle söka
jobb på arbetskraftsbyrån i Göteborg. Då väninnans uppgifter skulle fyllas i protesterade
personalen över det angivna modersmålet. Det här frambringas genom direkt anföring: ”nej, du
måste skriva finska, du är ju från Finland”. Ord som ”nej”, ”måste” och ”ju” förstärker intrycket
av ett tillrättavisande. Sara vänder sig till intervjuaren med en extern värdering ”alltså dom
hade inte trott på henne”. Här framställs arbetsförmedlingen som ett kollektiv i och med
pronomenanvändningen ”dom”, trots att det tidigare framkommit att väninnan talat med endast
en person. Det här skapar en ojämn fördelning mellan parterna, det upplevs som att det är hela
arbetsförmedlingen som står för denna misstro. Men väninnan, huvudkaraktären i berättelsen,
framställs inte som ett offer för händelsen utan som handlingskraftig agent: ”hon hade tagit
blanketten och sagt att ja, men jag fyller i det här själv till sist”.
Norrby (1998, s. 293) menar att i sådana fall där berättaren återger händelserna som en
observatör eller rapportör, i och med att händelsen inte är självupplevd, är det i första hand den
presenterade handlingen som får skapa bilden av berättaren. I det här fallet kan man dock se
vilken sida Sara sympatiserar med, t.ex. i och med att Sara går mer in i rollen som väninnan då
hon framställer henne i jag-form (”jag fyller i det här själv”), men framför allt i och med
narrativens värderande element. Genom externa värderingar som ”alltså” kan man skönja en
kritisk inställning mot bemötandet väninnan fick i berättelsen. Hon markerar det faktum att
karaktären i berättelsen inte hade blivit trodd som något anmärkningsvärt i och med den externa
värderingen. Även i den avslutande evalueringen ”att det finns ju såna här exempel också”, kan
man utläsa en viss kritik, trots att hon förhåller sig objektivt. Det här förstärks senare i och med
att diskussionen fortsätter efter narrativen bl.a. genom att Sara frågar sig varför vi
finlandssvenskar känner ett behov av att svenskarna ska känna till dem. Hon besvarar själv
frågan genom yttrandet: ”Det är ju absurt det där att vi är ju ändå av samma modersmål, man
kan ju tycka att därför sku de vara av intresse”. Här uttrycker hon en starkare värdering som
35

Amanda Aumanen

utvärderar det rådande läget som ”absurt” och pekar ut det gemensamma språket som ett motiv
till varför det borde vara annorlunda. En viktig poäng framkommer dock i början av exemplet
”det är på olika nivåer” som detta kan ske, det skildrade exemplet utgör en beskrivning av en
viss nivå och som eventuellt hör till de mer extrema och inte så ofta förekommande fallen.
Att framställa svenskars okunskap kring finlandssvenskar på ett humoristiskt sätt är
återkommande både i intervjun med Erik i följande exempel och bland de övriga informanterna.
Exemplet nedan utgör en berättelsesekvens som skildras med stor dramatisk ansats i syftet att
underhålla, vilket han även lyckas med att döma av lyssnarens respons.
Exempel 9: Jaha då hör ni till västerbotten då eller?
1 Erik:
2
3 I:
4 Erik:
5
6
7
8
9 I:
10 Erik:
11 I:
12 Erik:
13
14
15
16
17 I:
19 Erik:
20
21
22
23
24
25 I:
26 Erik:

där blev de också då minns att ja va hetere gjorde en
flyttanmälan här i sverige
mm
man då ska göra till på tal om byråkrati så ja skulle göra då
som och jag fyllde i all världens blanketter och sen så ri-gick
de ett pa- tre veckor så ringde dom en månad hade det nog gått i
finland då så ringde dom och sa dom var från skatteverket och
det gällde min flyttanmälan
mm
*vi hittar inte dendär orten*
SKRATTAR
jaha sa ja >övermark< hade då skrivit att jag var född i
postadressen var också övermark det var de dom gick på *ja men
nä vi går på postnumret så får vi fram ylimarkku* jaja men det
är samma sak de e ju en ann de ba e på sve *ja men du får inte
gå och översätta det*
SKRATTAR
ja men ja har int översatt de helt de e fl- de e väl nitti
procent där ungefär som e svenskspråkiga men nä hon förstod de
inte och så förklara ja börja med kriget artonhundraåtta nie o
hela den där faderullan SKRATTAR o så sa ja då att sa att hela
svenskösterbotten då där finns svenskspråkiga om hela den där
kustremsan *jaha då hör ni till västerbotten då eller*
SKRATTAR
då gav jag upp (.) så att och det är en som är statlig anställd

Erik tillkännager att han har något att berätta genom den inledande annonseringen ”minns” och
orienterar åhöraren genom att redogöra för plats, tid och omständighet, trots att detta inte görs
särskilt noggrant. Innan berättelsesekvensen som framkommer i exemplet talar han dock om
den här tiden som då han ”försökte” flytta tillbaka till Finland efter sin pension. Det är framför
allt hans berättarstil som framhäver den humoristiska tonen i berättelsen. Han går in med stor
dramatisk ansats med hjälp av röstföreställningar som markerar replikbyten och förstärker även
bilden av de personer som talar i berättelsen. Det här är typiska kännetecken för berättelser med

36

Amanda Aumanen

underhållande funktion: ”Berättarstilen är subjektiv och icke-seriös, dvs. med fler instanser av
de dramatiserande/värderande dragen” (Norrby, 1998, s. 157), vilket passar in på Eriks
berättarstil.
Han talar, på samma sätt som föregående exempel, om motparten i berättelsen som ett kollektiv
”så ringde dom och sa dom var från skatteverket”, trots att det senare framkommer att han syftar
på endast ett samtal från en anställd på skatteverket. Det här förstärker även ett maktförhållande
mellan honom som enskild person och en myndighet, vilket tillför en dramatisk spänning i
berättelsen. Men istället för att inta rollen som offer, skapar han en förlöjligad bild av ”dom”
eller den andre genom att framställa denna som okunnig. Han får själv vara den som förklarar
och han visar att han innehar mer kunskap än den motparten han presenterar. Det här är något
som dock inte uppfattas i berättelsevärlden eftersom han misslyckas med att göra sig förstådd.
I berättelsevärlden framkommer inga explicita känslor, han bemöter den andra parten på ett
lugnt och pedagogiskt sätt. Han avslutar dock berättelsen med en extern värdering då han
vänder sig till intervjuaren med kommentaren: ”då gav jag upp”. Tonen förändras till något mer
allvarlig, han uttrycker en hopplöshet. Speciellt intressant är kommentaren ”och det här är
någon som är statligt anställd”. Här kan man avläsa en poäng i berättelsen, han lyfter fram
staten, den svenska nationens okunskap om Finland och finlandssvenskan.
Strax innan denna berättelse lyfter han även fram ett annat exempel på samma tema, en incident
där hans finlandssvenska kusin misstogs för att bryta på finska, trots att hon inte kunde finska.
Genom att senare även redogöra för den här självupplevda episoden ger han ytterligare ett
perspektiv på svenskars omedvetenhet och konstituerar finlandssvenskar som osedda och
svenskar som obrydda. Man kan ana denna kritik genom hans berättelse, men humorn används
för att avdramatisera händelsen som skildras, vilket bidrar till en distansering till verkligheten.
En funktion för narrativen kan alltså vara att lyfta fram problematiken kring svenskars
omedvetenhet.

4.3.2 Jag vet ju att det brister
I följande exempel används skrattet för att avdramatisera den oförståelse som migranterna
möter bland svenskar, på liknande sätt som i exempel 9. På samma sätt som i andra exempel i
det här avsnittet skildras missförstånd kring innebörden finlandssvensk eller finlandssvenskhet
genom humor, men i detta fall är det vänner eller bekanta till informanterna som framställs som
motpart.

37

Amanda Aumanen

Exempel 10: De blev ju väldigt förvånade över att vi kunde svenska ordspråk
1 Sonja:
jag tänker faktiskt vi hade fest i helgen och då hade vi
2
charader (.) och så hade vi öh (b)ordspråk
3 I:
[mmm]
mm
4 Sonja:
och då hade vi också svenskar som var bjudna på festen och de
5
blev ju väldigt förvånade att vi kunde svenska ordspråk
6 I:
just de jå de som är så hdjupth
7 Sonja:
[så då men va vad ska vi vi ka-] SKRATT plus att de har förstått
8
det på ett plan och på ett annat plan så har de inte förstått
9 I:
[jå nej mm jå]
10 Bosse: det var ju precis lika på din chefs femtiårsfest och de fattade
11
ju ingenting att vi kunde deras ordspråk också så näe näe så det
12 Sonja
[ja att vi]
13
är lite förvånande men kanske man uppfattar ändå om sitt eget
14 land att vi är vi är väldigt inslutna kanske och hur kan de förstå det här
15
i finland det är nog möjligt att de inte har tänkt det så
16 Sonja:
[>jå så kan de<]
17 I:
just de att den kulturella sfären också omfattar svenskfinland
18 Bosse:
[ja]

Händelsen som Sonja beskriver uppkom i ett samtal om just svenskars okunskap om
finlandssvenskar. Sonja och Bosse berättar strax innan denna berättelse att de flesta svenskar i
deras umgängeskrets har förstått att de inte vill bli kallade för finnar: ”finländare men inte
finnar” och ” de pratar nog om att vi är finlandssvensk, så att där försöker de vara ganska noga
de man känner faktiskt” (tidigare yttrande). Genom att efter dessa yttringar skildra en händelse
där svenskar inte har förstått innebörden av att vara finlandssvensk skapas en kontrast till vad
som tidigare sagts, vilket ger en mer dynamisk bild av situationen. Berättelsepoängen kommer
också fram i den evaluerande delen av Sonjas narrativ: ”de har förstått det på ett plan och på ett
annat plan så har de inte förstått”. Det här återkopplar till det föregående: på ett plan har de
förstått att Sonja och Bosse inte vill positioneras som finnar, utan som finlandssvenskar eller
finländare, på ett annat plan förstår de inte att svenskan i Finland och Sverige till stor del är
kopplad till en och samma språkkultur.
Bosse förstärker trovärdigheten av det som berättas genom att komma med ytterligare ett
exempel med liknande förlopp. Han uttrycker en extern värdering genom evalueringen ”det är
lite förvånande”. Sonja framställer en liknande uppfattning men mer internt ”men va, vad ska
vi- vi ka-” vilket uttrycker en förvirring, framställt som en del av dialogen inom
berättelsevärlden. Däremot kan man tolka Sonjas och de andras skratt (rad 7) som en extern
värdering. Vad som är extra anmärkningsvärt är hur Bosse i sin evaluering reflekterar över
eventuella orsaker till oförståelsen genom att gå in i rollen som sverigesvensk i yttringarna ” vi
är väldigt inslutna” och ”hur kan de förstå det här i Finland” där finlandssvenskarna framställs

38

Amanda Aumanen

som ”de”. Jag uppfattar inte att han i det här fallet positionerar sig som sverigesvensk, eftersom
han senare använder tar avstånd genom pronomenet ”de” i ”det är nog möjligt att de inte har
tänkt det så”. Det handlar snarare om att frambringa närvaro och dramatik då han skildrar olika
perspektiv genom olika roller. I exemplet framställs även ett vi och ett de som både syftar på
dem själva gentemot festens deltagare, samt finlandssvenskar gentemot svenskar. Istället för att
peka ut enskilda personer finns dessutom också här ett kollektivt sätt att se på och framställa
”svenskarna” på festen. Man upplever som lyssnare att det var många svenskar, eller alla
svenskar som befann sig på festen som förvånades över att Sonja och Bosse kunde de svenska
ordspråken.
Nästa exempel är mer uttalat kritisk gentemot okunskapen kring finlandssvenskar och
nationella minoriteter överlag. I exemplet nedan berättar Sara om ett samtal med sin dotters
lärare som inte kände till vilka minoriteter som finns i Sverige. Denna skildring använder till
skillnad från de övriga berättelserna i det här avsnittet inte humor för att framställa okunskap,
utan håller en mer allvarsam ton. Det är inte heller ett missförstånd som är föremål för denna
berättelse, istället lyfter Sara fram bristen på kunskap som ett problem som behöver åtgärdas.
Exempel 11: Hon visste inte minoriteterna i Sverige
1 Sara:
2
3
4
5
6 I:
7 Sara:
8 I:
9 Sara:
10
11
12 I:
13 Sara:

jag tycker nog fortfarande att de sku vara jätteviktigt att
få in finlandssvenskarna i den svenska läroplanen att man
kanske sku kunna börja lobba åt det hållet också mera liksom
int bara för minoritetstatus utan för att liksom få in den i
läroplanen kanske via utbildningsministern eller så
mm
man sku nämnas under minoriteterna när de har det i läroplan
[ja]
dock så vet jag att min när jag var på utvecklingssamtal med min
dotters lärare så hon visste inte minoriteterna i sverige så då
var jag så här att hördu (.)<det står i läroplanen hdu ska >>
[mm hjah
mm]
h
veta de här > så att ja vet ju att det brister

Den huvudsakliga narrativen i exemplet ovan består av en skildring av ett samtal med Saras
dotters lärare. Narrativen inleds med ”dock så vet jag”, för att understryka att hon vet att det
ligger till på ett visst sätt. Hon orienterar händelsens utgångsläge, hon var på utvecklingssamtal
med sin dotters lärare, innan hon redogör för händelseförloppet. Det kommer på något sätt fram
att läraren inte känner till minoriteterna i Sverige, vilket är något Sara också inom berättelsen
anmärker på. Sara kommenterar inte direkt händelserna och det faktum att läraren inte kände
till minoriteterna. Istället för att berätta för intervjuaren att hon tyckte att lärarens brist på
kunskap var t.ex. ”upprörande” eller ”dålig” bakar hon in värderande element i berättelsen och
39

Amanda Aumanen

bildar på så sätt en intern värdering. Genom direkt anföring återger Sara ett uttalande riktat mot
läraren: ”hördu, det står i läroplanen, du ska veta det här”. Den interaktiva positioneringen som
Sara använder sig av inom berättelsevärlden tillsammans med ”ska veta” där hon anger hur
läraren ska eller bör vara uppfattas utpekande på ett tillrättavisande sätt. Sara förhåller sig
objektivt i sitt yttrande och hänvisar sin ståndpunkt till läroplanen, men tillsammans med de
värderande delarna i exemplet kan man se att detta också sammanfaller med hennes egna
värderingar. Lyssnaren får inte veta lärarens reaktion eller svar utan narrativen avslutas med en
evaluering i form av en extern värdering: ”så jag vet ju att det brister”.
I evalueringen kommer berättelsens poäng fram, vilket kan återkopplas till det som Sara säger
innan narrativen. Hon anser att finlandssvenskar som minoritet bör involveras i läroplanen,
vilket framförs med hjälp av förstärkande och intensifierade uttryck som ”nog”, ”fortfarande”
och ”jätteviktigt” (rad 1). Berättelsen som Sara skildrar inleds med det kontrasterande adverbet
”dock”, vilket skapar en förväntan om ett yttrande i motsatt riktning och på sätt och vis har
berättelsen funktionen av en antites. Istället för att lyfta fram något argument för att
finlandssvenskar ska få nämnas i läroplanen tillsammans med andra minoriteter antyder Sara
med sin berättelse att det också brister i kunskap om övriga minoriteter. Man kan på så vis hitta
underliggande eller moraliska poänger i exemplet, bland annat genom att Sara producerar
föreställningar av hur en lärare ska vara.
Sara presenterar en bild av sig själv som kritisk, ställningstagande och orädd aktör. Hon intar
själv den mest centrala rollen i berättelsen, medan den andra parten, läraren, framställs som
passiv. Sara positionerar sig inte direkt som finlandssvensk och förhåller sig objektivt med
formen ”finlandssvenskarna” (rad 2). I yttringen ”att man sku nämnas under minoriteterna” kan
man dock se att hon inkluderar sig själv då hon syftar på finlandssvenskar som grupp, i och
med det generiska pronomenet ”man” som en utvidgning av henne själv.

4.3.3 Sammanfattning
Ett vanligt ämne som återfinns mer eller mindre i alla informanters berättelser är svenskars
uppfattning av gruppen finlandssvenskar. Det här är något som tar sig i uttryck på olika sätt,
inte sällan skildrat genom humoristiska berättelser där informanterna skrattar åt de missförstånd
som uppstått. Men det kan också behandlas med en mer allvarlig ton, som problem som
informanterna föreslår lösningar på (som i exempel 11). Det verkar vara vanligt att
finlandssvenskar av den svenska omgivningen inte uppfattas som något avskilt från övriga

40

Amanda Aumanen

finländare eller sverigefinnar. Det här kunde vi t.ex. se i exempel 3 där Lisbeth positionerades
som ”finne”, en position som hon inom berättelsen gjorde motstånd till. En annan vanlig
uppfattning som kommer fram i informanternas intervjuer är att finlandssvenskan ofta förstås
som svenska med finsk brytning. En upprepande företeelse bland berättelserna är intressant nog
att informanterna upplever att omgivningen inte förstår trots att de förklarar.
De två första exemplen beskriver situationer som uppstått i kontakt med myndigheter. I båda
berättelserna skapas ett numerärt överläge där motparten framställs som flera i form av
pronomenet ”de” (”dom”) i förhållande till huvudkaraktären i berättelserna ”hon” och ”jag”.
Det här görs trots att det också tydligt framkommer i berättelserna att det endast är en person
som karaktären interagerar med. Det här är något som är återkommande i berättelserna då man
förhåller sig till någon (t.ex. en viss instans eller auktoritet) med maktposition (se även detta i
exempel 3 och 7). I dessa exempel framstår motparten i berättelserna som lite dumma.
Intervjuaren skrattar och ibland även informanterna åt de återgivna citaten, både när det är
tydligt att de ska uppfattas som humoristiska (vilket t.ex. dramatiseras på ett visst sätt genom
röstföreställningar) och när detta är mindre tydligt. På det här sättet förlöjligas motparterna i
skildringarna, istället för att kritiseras.
Det här är också fallet i exempel 10 då Bosse och Sonja berättar hur deras vänner har förstått
vissa aspekter av att vara finlandssvensk, men samtidigt blivit förvånade över aspekter som
bland finlandssvenskar är självklara. Holšánová (1998) skriver att det är vanligt att man istället
för att tillskriva någon negativt laddade benämningar kan använda komiska berättelser om ”de
andra”, de händelser som skildras används som bevisning för dessa gruppers beteende. Det här
kan man säga att är en strategi som är återkommande då det handlar om att skildra svenskars
okunskap om finlandssvenskar. Istället för att uttrycka kritik mot svenskarnas omedvetenhet
eller obrydda attityd kan händelserna framställas humoristiskt och ibland förlöjligande. Det här
görs beroende av intervjudiskursen, i en finlandssvensk kontext. Hade intervjuaren varit svensk
hade berättelserna och karaktärerna i exempel 9 och 10 troligtvis framställts på ett annat sätt
eller över huvud taget inte skildrats.
I exempel 11 används en mer allvarlig ton och kritik uttrycks både i berättelsen och genom
berättelsen. I denna berättelsesekvens kan man hitta föreställningar om en lärares kunnande,
vilket läraren i berättelsen bryter mot. Istället för att föra fram sina åsikter som sina egna
förhåller sig Sara objektivt och hänvisar sina argument till läroplanen. På det här sättet uppfattas
kritiken berättigad genom att hon framställer en trovärdig bild av sig själv, trots att hon

41

Amanda Aumanen

använder ett tillrättavisande angreppssätt som annars kunde upplevas som lite väl hård. I
berättelsen framställs Sara som aktiv medan läraren inte kommer till tals. Det här gör att man
uppfattar läraren som passiv vilket genom kontrastering också bidrar till en mer positiv självbild
av berättaren som det handlande jaget. Till skillnad från de övriga sekvenserna är exempel 11
mer lösningsorienterad. Sara inleder exemplet med att lyfta fram något att jobba för: att skriva
in finlandssvenskarna som grupp i den svenska läroplanen. Det här tänker hon att skulle kunna
hjälpa mot den okunskap om finlandssvenskar som råder. Genom berättelsen ifrågasätts dock
vitsen i detta förslag, eftersom det oavsett råder en brist på kunskap om de andra minoriteterna
som står nämnda i läroplanen.

4.4 Språket i jämförelse
Det är tydligt att det språk man använder har stor inverkan på skapandet av gruppidentiteter,
medan gruppidentiteten i sin tur har inverkan på språkanvändningen och språkattityder
(Henning-Lindblom, 2012, s. 19). Informanterna visar en stor medvetenhet kring sitt språk och
lyfter ofta fram språket som en viktig aspekt vid flera av de olika situationer och händelser som
skildras, vilket vi har sett exempel på också i tidigare berättelsesekvenser. De exempel som
behandlas i det här avsnittet skildrar situationer och händelser där språkbruket på olika sätt blir
ett avgörande föremål i specifika sociala sammanhang. Det egna språket sätts ofta i kontrast till
andra typer av språk och kommenteras t.ex. i förhållande till andra språkliga varieteter.

4.4.1 Ett mycket äldre språk
Exemplet nedan beskrivs finlandssvenskan som ett äldre språk genom en skildring av två
händelser där det uppstår frågetecken hos andra då informanterna eller personer i deras närhet
använt sig av ord som är vanliga i finlandssvenskan. Att personer i Sverige inte förstått vissa
ord framställs som något överraskande och anmärkningsvärt, också intervjuaren blir förvånad
över exemplet med kappsäcken.
Exempel 12: Vi använder ju ord som ingen använder
1
2
3
4
5

Sonja:
I:
Bosse:
Sonja:
I:

o hä- men här så vi de märker du tydligt att finlandssvenskan>>
[mm]
[jå]
[jå (just de)]
är ett mycket äldre språk
ja

42

Amanda Aumanen
6 Sonja:
7 I:
8 Sonja:
9
10 I:
11 Sonja:
12 I:
13 Sonja:
14 I:
15
16
17
18 I:
19 Sonja:
20 I:
21 Sonja:
22
23
24
25 Bosse:
26 Sonja
27 I:
28 Sonja:
29 I:

alltså vi använder ju ord som ingen använder
[mm näe.hh]
som när ja hade ja kommer ihåg jag prata med en en flicka som
va sjutton år så använde jag ordet kappsäck
[mm]
ja
hon hade int en aning om vad en kappsäck va
verkligen
[näe] hon va såhär blev helt såhär förvånad att (.) alltså
[de har ja aldrig tänkt på
va är de nämen en sån man pa- vet du inte vad en kapp- *jo
en såndär som man har pengar i* sa hon (.) pippis kappsäck
SKRATT
hjah
så att de va helt
[ja mm]
o sen var de karolina hade använt nåt ord också nu kommer ja int
ihåg vad det va (.) och så hade hennes kompis sagt ja om du va
sjutti kunde du använda dedär orde hmen nu kommer ja int ihåg vad
de vah liksom att är nog alldeles uppenbart att vi använder att
[jå jå]
vi har ett mycket äldre språk o ord har bevarats vilket jag
[mm mm]
tycker att är ganska intressant också
[visst ja ja mm]

Sonja inleder själva narrativen med annonseringen ”ja kommer ihåg” (rad 8) och presenterar
därefter en karaktär ”en flicka som va sjutton år”. Sonja redogör inte för övriga detaljer, som i
vilket sammanhang händelserna uppstod, när det hände eller vem flickan var. Hon väljer
däremot att ange flickans ålder. Att flickan var 17 år är viktigt för berättelsen i och med att det
handlar om ett skeende som inte skulle betyda samma sak ifall hon varit yngre. Sonja
konstruerar en dialog mellan sig själv och flickan som går ut på att reda ut ordet kappsäck som
är okänt för flickan. Genom direkt anföring skildrar Sonja ett missförstånd där flickan svarar
att en kappsäck är ”en sån där som man har pengar i”. Det är oklart om det är flickan i berättelsen
som uttryckligen gör kopplingen till Pippi Långstrump eller om det är Sonja under
intervjutillfället som förtydligar denna koppling för intervjuaren. Poängen verkar uppfattas hos
intervjuaren eftersom hon skrattar vid ”rätt tillfälle”. Berättelsen kräver en finlandssvensk
lyssnare, eller en lyssnare som vet att innebörden av ordet kappsäck i det här sammanhanget
ska förstås som något mer än ett föremål som man förvarar pengar i. Att flickans enda koppling
till ordet kappsäck kommer från Pippi Långstrump är en viktig del i berättelsens poäng som
skulle kunna går förbi en icke införstådd lyssnare, men intervjuaren markerar att hon hänger
med i och med att hon uttrycker förvåning (”verkligen, det har jag aldrig tänkt på”, rad 12 och
14) över att flickan inte kände till ordet kappsäck.

43

Amanda Aumanen

I narrativens evaluerande del undviker Sonja att precisera hur hon uppfattade händelsen genom
att utelämna ett förväntat adjektiv. Hon kommenterar situationen genom yttringen ”så att de var
helt” (rad 18) där ”helt” ensamt får fungera som utvärderande innebörd i satsen. Trots att det
mycket vagt beskriver vad Sonja tycker om det hela markerar det ändå att hon har en viss åsikt.
Genom att det sägs i samband med ett skratt kan man förstå att hon syftar på situationen som
komisk eller konstig.
Efter händelsen med flickan och kappsäcken framför Sonja ytterligare en händelse av mer
anekdotisk karaktär som exemplifierar ett skeende där det också uppstått skiljaktigheter
gällande språkanvändning. Denna händelse framställs mer otydligt eftersom den saknar
redogörelse av plats, tid och karaktärer. Dessutom betonar Sonja upprepande ett bristande
minne ”nu kommer jag inte ihåg vad det var”, men berättelsepoängen ligger mestadels i den
återgivna repliken som framförs genom direkt anföring ”ja om du va sjutti kunde du använda
dedär orde”. Både denna och den föregående narrativen är sammankopplade med det som sägs
i inledningen då Sonja presenterar ämnet: ”Finlandssvenskan är ett mycket äldre språk” och ”vi
använder ju ord som ingen annan använder”. Poängen med dessa narrativ är sålunda att
illustrera exempel ur ens liv som tyder på det här och som berättigar det inledande uttalandet.
Sonjas berättelse skildrar ett missförstånd som framför missnöje istället frammanar fascination
hos henne. Det framkommer t.ex. i slutet av exemplet där hon uttrycker att skillnader i språket,
att orden har bevarats i finlandssvenskan är ”ganska intressant”. Att språket är något som
förenar, och något som grupperna finlandssvenskar och svenskar har gemensamt, är en
utgångspunkt för Sonjas berättelse. Berättarvärdet ligger i att något avviker från denna
gemensamhet. I abstractet kan man se hur Sonja framställer det andra som normen ”vi använder
ju ord som ingen använder” (rad 6), där ”ingen” syftar på omgivningen och svenskar. På så sätt
skapas en implicit kontrast mellan det finlandssvenska och det svenska. Yttrandet att
”finlandssvenskan är ett mycket äldre språk” är ytterligare ett exempel på det här i och med att
hon sätter deras språk i förhållande till det andra, sverigesvenskan.

4.4.2 Det kommer in rikssvenska
Följande två exempel behandlar det rikssvenska inflytande på språkbruket. Dessa berättelser
(även om exempel 14 mer kan kallas en anekdot än en berättelse) vittnar om en stor
medvetenhet om omgivningens språk, men också det egna språket. Det finns föreställningar om
44

Amanda Aumanen

hur man ska tala beroende på vem och var man är och exemplen som följer illustrerar hur
informanterna värderar språket beroende på omständighet. Exemplet nedan skildrar en ”pinsam
situation” då berättaren i fråga av misstag använt sig av ett språkligt uttryck han inte annars
skulle använda i ett finlandssvenskt sammanhang. Vid intervjutillfället skildras det här
humoristiskt och med flera värderande element både internt och externt.
Exempel 13: Det kom bara ur mig att jag sa tja
1 Bosse:
2
3
4 Sonja:
5 B:
6
7 I:
8 Bosse:
9
10 Alla:
11 Sonja:
12
13
14 Bosse:
15
16 Sonja:

de va första gången jag kom hem bara när ja gick till gymmet
när min dotter var med och sonja när vi gick till gymmet och det
här så var det så
SKRATTAR
och när vi kom in så så sa ja man säger ju ganska ofta när man
hälsar här i sverige så säger man ju tja
precis hjoh SKRATTAR
så kom jag in till gymmet så sa jag åt i reception så sa jag tja
så så min dotter blev ju alldeles förskräckt att
SKRATT
han hade ing- han blev som fallen från skyn inför den som satt i
reception och Karolina sa *mamma säg åt pappa att han får aldrig
mera säga nå sånt* SKRATT
de va ba liksom en det bara kom ur mig att jag sa tja SKRATTAR
de va inge bra de tyckte inte Karolina i alla fall
nej de va ingen hit

Bosse inleder genom att orientera lyssnaren och redogöra för berättelsens tidpunkt ”första
gången jag kom hem”, plats ”gymmet”, karaktärer ”min dotter var med och Sonja” och
fortsätter därefter att ge bakgrundsinformation som är viktig för att förstå berättelsens poäng
”ofta när man hälsar här i Sverige så säger man ju tja”. Sonja verkar veta vad det är som Bosse
har tänkt berätta redan i inledningen eftersom hon redan då börjar skratta, vilket signalerar för
lyssnaren att det här är en rolig historia. Man kan se att intervjuaren snappar upp den här
signalen och kan ana vart berättelsen är på väg i och med att hon också skrattar, redan innan
Bosse kommer in på berättelsens höjdpunkt - att han säger ”tja” när han ska hälsa på
receptionisten. Efter detta redogör han för utvecklingen av händelsen genom att beskriva sin
dotters reaktion ”min dotter blev ju alldeles förskräckt”, men det är Sonja som beskriver hur
Bosse reagerar genom att till hans berättelse tillägga ”han blev som fallen som skyn inför den
som satt i reception”. Bosse protesterar inte till detta inflikande utan skrattar tillsammans med
de andra. Slutligen utvärderas det som hände genom en värderande evaluering som fokuserar
på vad dottern tyckte ”det va inge bra de tyckte inte Karolina i alla fall”. Sonja håller med och
förstärker denna evaluering ”de va ingen hit”.

45

Amanda Aumanen

Sonja skrattar ett flertal gånger under berättelsens gång och använder värderingar genom
bildligt språk ”som fallen ur skyn” då hon beskriver Bosses reaktion. Det här tillför dramatik i
berättelsen och framställer Bosse på ett utelämnande sätt i och med att det framkommer att han
vid händelsens tidpunkt upplevde situationen som pinsam. Genom ett återgivande citat
utvecklar Sonja dotterns reaktion ”mamma säg åt pappa att han aldrig mera får säga nåt sånt”,
vilket uttrycks med ett bestämt och allvarligt tonläge. Här behöver inte Sonja själv uttryckligen
ta ställning till det som sker, utan kan uttrycka sina värderingar mer implicit, t.ex. genom skratt
och genom andra karaktärers yttringar. Sonjas uttalande om Bosses reaktion kan påverka
berättelsen i en annan riktning, Bosse får fortsätta bjuda på sig själv för att upprätthålla en
positiv självbild. Han återkommer till berättelsens centrala händelse och beskriver den tydligare
ur sitt eget perspektiv ”det bara kom ur mig att jag sa tja” varefter han skrattar, över situationen
eller åt sig själv.
Hälsningsfrasen ”tja” utmärks som något avvikande för sammanhanget som berättelsen utspelar
sig i. Att använda sig av rikssvenska språknormer i finlandssvensk kontext framstår i berättelsen
som något som inte är helt och hållet socialt accepterat och upplevs som pinsamt både för Bosse
och för dottern. I berättelsen framställs och framställer Bosse sig själv som en pinsam förälder,
men det går också att se att han utgår från positionen som finlandssvensk, trots att han inte
uttryckligen positionerar sig som finlandssvensk. Det här framkommer eftersom den
finlandssvenska kontexten relevantgörs och är en slags norm som Bosse bryter mot. Det finns
en förväntan, åtminstone hos honom själv, om hur han ska bete sig och hur han ska tala som
utflyttad finlandssvensk. Utifrån kan detta språkliga ”snedsteg” ses som en mycket lindrig
överträdelse, men kanske detta också något att göra med att informanterna i fråga hade bott en
så kort stund i Sverige vid händelsens inträffande. Bosse nämner i början av exemplet att
händelsen utspelar sig första gången de kom hem till Finland, vilket bör betraktas som något
relevant för berättelsen. Här kan det finnas underliggande värderingar om hur snabbt eller
långsamt en finlandssvensk som flyttat till Sverige ska anpassa sitt språkbruk till det
sverigesvenska. Tiden är något som också nämns strax innan berättelsesekvensen då
intervjuaren frågar huruvida omgivningen har reagerat på förändringar i språket. Sonja svarar
att de har ”bott här för kort tid”.
I flera intervjuer uttrycks tydliga värderingar kring förändringar i språkbruket. Många utser
dialekten som det riktiga modersmålet, vilket i intervjuerna behandlas i kontrast både till
finlandssvenskt och sverigesvenskt standarspråk. Det finlandssvenska standardspråket
benämns vanligtvis av informanterna som ”högsvenska” och det standardnära språket i Sverige
46

Amanda Aumanen

kallas ”rikssvenska”. Mark Levengood används ofta som en frontfigur för finlandssvenskhet
och dyker upp vid språkfrågor i ett flertal intervjuer. Han, och ibland även mumintrollen,
representerar den grupp som talar ”högsvenska” och framställs ofta som en motsats i
förhållande till de informanter som talar dialekt. Det kan bero på att dessa har varit framträdande
i svensk media och är något som svenskar i allmänhet förknippar med finlandssvenskar, vilket
har uppkommit i olika sammanhang vid informanternas möten med sverigesvenskar. Också i
Lisbeths intervju kommer Mark Levengood på tal. Lisbeth resonerar att hans sätt att tala inte
har förändrats eftersom han kommer från södra Finland och inte talat dialekt. Intervjuaren säger
att hon vet många som talar högsvenska som ändrat sitt språk efter några år i Sverige, varefter
Lisbeth lyfter upp följande kortfattade berättelse.
Exempel 14: Pratar man högsvenska så kan man väl lika gärna fortsätta
1 Lisbeth: a men de stämmer faktiskt ja va på intervju på ett finsksvenskt
2
bo- bolag och sökte jobb och hon va högsvensk men jag hörde att
3
wroum↓
4 I:
lite kommer in jå
5 Lisbeth: det kommer in rikssvenska och de tycker jag att a: pratar man
6
högsvenska så kan man väl lika gärna fortsätta i fin- i sverige
7
men som dialekt nä:rom måste ju förstå

Lisbeth berättar tidigare att hon i och med sin flytt till Sverige tog beslutet att ”låtsas tala
rikssvenska” eftersom hon inte har använt ”högsvenska” tidigare, utan talar en dialekt som är
svår att förstå av svenskar. I exemplet ovan lyfter Lisbeth fram en händelse då hon var på
arbetsintervju med en ”högsvensk” kvinna, vars språk hade påverkats av sverigesvenskt uttal.
Hon beskriver denna sverigesvenska influens genom ett onomatopoetiskt uttryck ”wroum”,
med en nedfallande ton likt ett flygplan som kraschar. Intervjuaren utvecklar detta med
yttringen ”lite kommer in jå”, vilket Lisbeth godkänner med ett liknande yttrande ”det kommer
in rikssvenska”. Redan i det val av uttryck kan man avläsa en värdering där det rikssvenska
inflytandet betraktas som något negativt. Senare kommer detta också fram explicit genom att
Lisbeth uttryckligen för fram sin åsikt angående detta: ”de tycker ja att pratar man högsvenska
så kan man väl lika gärna fortsätta”.
Det finns helt klart en negativ attityd hos Lisbeth kring att förändra sitt språk från högsvenska
till rikssvenska, trots att hon själv använder ett sverigesvenskt talspråk. Den kritik hon uttrycker
verkar inte handla om språkförändring överlag utan är riktad just till finlandssvenskar som inte
talar dialekt. Dialekten framställs i kontrast till högsvenskan, som något som inte går att förstå.
Händelsen skildras utifrån positionen som dialekt-talare och inte som finlandssvensk. Också

47

Amanda Aumanen

beskrivningen av kvinnan i berättelsen görs på basis av hur hon talar ”hon va högsvensk” och
inte varifrån hon kommer. Här används alltså språket som en markör för etnicitet och för att
göra indelningar av och inom grupper. Dialekten används av Lisbeth också som en anledning,
eller till och med som en ursäkt, för varför hon själv talar rikssvenska. Dialekten framställs här
alltså som ett slags begränsning istället för en tillgång, vilket görs med den svenska
majoritetsbefolkningen som närvarande. ”Närom måste ju förstå” (rad 7, nej dom måste ju
förstå) visar en benägenhet att ta hänsyn till ”dom”, majoritetsbefolkningens förståelse i första
hand.

4.4.3 Sammanfattning
Språket är ett ämne som har gjort sig utmärkande som något betydande då man talar om
etnicitet, tillhörighet och grupper. Det här går att se också i andra avsnitt, men framför allt bland
de här exemplen som behandlar språket som ett huvudsakligt samtalsämne. Informanterna
lägger stor värdering på frågor kring språkskillnader, språkanvändning och språkförändring. I
intervjuerna kan man se en stor medvetenhet kring språket, både då det kommer till hur man
talar själv men också kring andras språkbruk. Den första berättelsen, exempel 12, talar om
finlandssvenskan i förhållande till sverigesvenskan. Detta uttrycks med yttringar som ”vi
använder ju ord som ingen använder”, vilket utgår från sverigesvenskan som en norm som de
som finlandssvenskar språkligt avviker från. Också det komparativa adjektivet i
”finlandssvenskan är ett äldre språk” förmedlar ett jämförande perspektiv. Trots denna
utgångspunkt är det i själva narrativen rikssvenskan som gestaltas som det avvikande. Det här
utgår från att det finlandssvenska och rikssvenska är ett gemensamt språk. Det är underförstått
att ordet kappsäck är ett ord som är gemensamt för svenskan, men som inte längre används i
lika stor utsträckning i svenskan, åtminstone inte bland en yngre generation. Berättelsen
fungerar bland annat som exempel på hur det märks att finlandssvenskan är ett äldre språk.
Sonja uttrycker en positiv värdering kring de skillnader som finns mellan de språkliga
varieteterna. Det här görs både mer tydligt med ord som t.ex. ”intressant” och mer inbakat, t.ex.
i ordet ”bevarats”.
I exempel 13 framställs språkskillnaderna inte lika positivt, men inte direkt negativt heller. Här
blir det sverigesvenska inflytandet något som uppfattas som pinsamt i ett finlandssvenskt
sammanhang. I detta exempel framställs det finlandssvenska som det normativa och Bosse och

48

Amanda Aumanen

Sonja skapar en humoristisk berättelse som illustrerar följderna av att bryta mot dessa. Man kan
ana en underliggande poäng i berättelsen där paret förmedlar en bild av hur man som utflyttad
finlandssvensk ska vara, vilket dessutom kan kopplas ihop med hur länge man varit utflyttad.
Genom skildringen av den pinsamma föräldern som ”talar rikssvenska” redan under första
besöket tillbaka i Finland produceras föreställningar om språkförändring i förhållande till tid.
Man kan skönja en uppfattning om finlandssvenskar som förändrar sitt språk snabbt eller genast
som något skrattretande. Kanske syftar de på att man bland andra finlandssvenskar uppfattas
som t.ex. rolig, löjlig eller rentav märkvärdig, eller något annat attribut som strider mot den
egna självbilden. I berättelsen kommer omgivningens reaktion aldrig fram, det är Bosse och
hans familj som står för värderingarna.
I exempel 14 diskuteras de språkliga varieteterna ”högsvenska”, (kronoby)dialekt och
rikssvenska i förhållande till varandra. Här uttrycks explicita värderingar om hur man bör tala
beroende på varifrån man kommer och hur man talat innan flytten. Det är intressant hur Lisbeth
positionerar den andra i berättelsen utifrån benämningen ”högsvensk” och i sin tur positionerar
sig själv som dialekt-talare. Hon uttrycker en kritisk inställning till den sverigesvenska
påverkan på ett icke-dialektalt språk och argumenterar för förståelsen som den viktigaste
aspekten. Det är dock tydligt att hon enbart ser på den språkliga anpassningen som ett beslut,
och inte som en komplex företeelse som kan ha att göra med mer underliggande, sociala och
omedvetna faktorer. Trots att informanterna uppvisar en stor medvetenhet kring språkfrågor
ställs till viss del förväntningar på språket som något statiskt. I alla dessa exempel blir det dock
tydligt att synen på språkanvändningen är beroende av sammanhanget, vilket bryter mot denna
förväntning. Informanterna talar ständigt om det egna språket i förhållande till omgivningen
och gör indirekta jämförelser mellan det språk som används av andra och eget språkbruk, samt
till andra språkliga varieteter som är relevanta för sammanhanget.

4.5 Attityder och associationer
Vilka attityder och associationer som finns gentemot en specifik grupp bygger ofta på kulturella
föreställningar om nationalitet och etnicitet. Det här kan framkomma på ett mer omedvetet plan
vilket vi har sett exempel på i tidigare avsnitt, men i den här delen behandlas berättelser som
uppstått just genom samtal om kulturella skillnader som intervjuaren uttryckligen har
efterfrågat.

49

Amanda Aumanen

4.4.1 Det är väldigt olika, på gott och ont
Berättelsen nedan kom till i ett sammanhang där kulturskillnader mellan Finland och Sverige
diskuteras. Intervjuaren frågar vilket förhållande och vilka förväntningar Sara hade till
Stockholm sedan tidigare och hon berättar att hon kände till staden väldigt bra, men att det
ibland uppstår kulturkrockar trots att hon vuxit upp med den svenska kulturen. Sara använder
berättelsen för att beskriva skillnader mellan daghemskulturen i Finland och Sverige.
Exempel 15: Åhå var det så där strikt liksom
1 Sara:
2
3
4
5 I:
6 Sara:
7
8
9 I:
10 Sara:
11 I:
12
13 I:
14 Sara:
15
16
17
18 I:
19 Sara:
20
21
22 I:
23 Sara:
24
25

de som jag kommer ihåg att jag hade jobbat på dagis i finland
innan jag flytta hit för att lite dryga ut kassan liksom när man
va föräldraledig och(.) och den här skillnaden mellan hur
förskoleperson- det heter förskola i sverige
mm
hur liksom dagispersonalen hade sina barn ute på gårdarna
och så där liksom jämfört med hur man hade i finland man
hade så mycket mera ordning och liksom så där öh vet du
[ja]
koll att en gungar åt gången och liksom allt sånt här
[mm]
jag kommer ihåg att ja blev helt i chock först liksom över dedär
[SKRATTAR]
att just dedär över att dom har ju ansvar över de där barne att
de kunde hända nånting liksom och så där öh att såna sådär och
just när jag leta efter dagis då åt min dotter så blev man så där
kritisk liksom till det här mera fria
mm
öh men man blir ju sen jag märker liksom att jag börjar bli mer
och mera van vid den tankegången och ibland blir jag liksom lite
när ja ser på det finska nu sen igen blir jag att åhå↑ (.)
mm
var det så där strikt liksom SKRATTAR att den skillnaden var nog
sådär liksom det där pedagogiska och hur man liksom hanterar
barn att det är väldigt olika (.) på gott och ont

Sara inleder berättelsen med annonseringen “de som jag kommer ihåg” (rad 1) och fortsätter
med en bakgrundsorientering “jag hade jobbat på dagis i Finland före jag flyttade hit” för att
framhålla att hon känner till kulturen på de finländska daghemmen. Genom att visa att hon har
inblick i båda parters system presenterar hon en bild av sig själv som en trovärdig berättare.
Hon beskriver den finländska daghemspersonalen som mer ordningsam: “Man hade som
mycket mera ordning och liksom så där koll att en gungar åt gången”. Hon vänder sig mot
intervjuaren med extern värdering “ja blev helt i chock först liksom” (rad 12), vilket beskriver
en ganska kraftig reaktion på den svenska kulturen, istället för att beskriva hur denna kultur såg

50

Amanda Aumanen

ut. Hon utvecklar detta genom att konkretisera och redogöra för de tankegångar hon hade. Det
historiska presens hon använder sig av tillför en stark närvaro: “de har ju ansvar för de här
barnen” och “tänk om det händer något”. Värderingen vittnar dock om att dessa känslor uppstod
i nära anslutning till händelsens tidpunkt och att hon senare kom att känna annorlunda: hon blev
helt i chock först.
Att Sara utelämnar information kring hur det faktiskt ligger till i de svenska förskolorna är
intressant. Att man istället får ta del av hennes reaktioner på situationen bidrar till dramatisk
spänning. Lyssnaren får veta att hon reagerar på något, men inte på exakt vad. Det faktum att
hon undviker att beskriva det negativa kanske beror på att hon idag känner annorlunda. Efter
att hon beskriver sin kritiska inställning mot det svenska “fria” som hon beskriver det, berättar
hon att hon vant sig och att hon idag kan bli förvånad (vilket sägs med värderingen ”åhå”) över
hur strikt det var på finländskt håll. Hon avslutar berättelsen med en evaluering som väger in
för- och nackdelar hos båda parter. Hon menar att pedagogiken och hanteringen av barnen på
förskolorna/daghemmen är väldigt olika, men “på ont och gott” (rad 25).
Man kan också se hur språket (ordvalet) måste anpassas till intervjudiskursen eftersom Sverige
och Finland använder olika benämningar på dagvård “det heter förskola i Sverige”. Genom det
här förtydligandet visar Sara att hon tar de kulturella skillnaderna i beaktande och visar hänsyn
och respekt gentemot den finlandssvenska intervjuaren. Sara framställer sig själv som kritisk
mot den svenska dagvårdskulturen, men behåller samtidigt ett avstånd till dessa ståndpunkter i
intervjusituationens här och nu genom att hon skildrar en förändring “jag märker liksom att jag
bli mer och mera van med den tankegången” och “när jag ser på det finska nu igen, blir jag att
åhå, var det så där strikt liksom”.
Följande berättelsesekvens beskriver på liknande sätt som föregående exempel en reaktion på
kulturen i början av vistelsen i Sverige, något som informanten till en början upplevdes som
negativt men som hon senare vande sig vid och tog efter.
Exempel 16: Sen när jag åkte hem kramade jag folk
1
2
3
4
5
6
7
8

Tina:

I:
Tina:

I:

ja minns i början när ja flytta hit så blev ja alldeles matt av
att allihop krama mej jämt SKRATT jag tyckt väl att *de va väl
lite väl*
ja ja
eh men sen blev jag van med e så sen när jag åker hem så krama
jag folk och i början va all väldigt så de stela och styva när
man gjord he
[ja ja]

51

Amanda Aumanen
9 Tina:
10 I:
11 Tina:
12

och sen har de börja koma lite mer också där hemma så att nog
[ja ja
ja]
plockar man ju upp vissa saker längs med vägen mer eller mindre
medvetet liksom

Tina annonserar att hon har något att berätta genom ”ja minns” och orienterar lyssnaren genom
att redogöra för sammanhanget och tidpunkten för händelsen ”i början när ja flytta hit”. Hon
fortsätter genom att beskriva en händelse av mer generisk karaktär ”allihop krama mig jämt”
efter att hon uttrycker en extern värdering ”så blev ja alldeles matt”. Den här värderingen
uttrycks inte direkt utan beskrivs istället som en fysisk reaktion eller påföljd av att bli kramad.
Värderingen därefter beskriver attityden hon hade gentemot svenskarna ”jag tyckt väl att det
var väl lite väl” vilket hon gör med starkt förändrad röstförställning. Betoningen läggs på väl,
man förväntar sig ett adjektiv t.ex. lite väl närgånget eller lite väl onödigt. Men detta adjektiv
saknas, vilket gör beskrivningen lite vag och uppfattas inte så negativt. Genom uttrycka
värderingen med röstföreställningen och betoning förstärks dock det värderande, man kan
utläsa att attityden hon hade är förknippat med något negativt.
Tina poängterar längre fram i narrativen en förändring hos sig själv ”sen blev jag van” som
ledde till att hon själv började krama folk, också hemma i Finland. Berättelsepoängen kommer
fram i evalueringen: ”nu plockar man ju upp vissa saker längs med vägen” som syftar på att
man blir påverkad av kulturen i det nya landet. Det går också att utläsa en berättarpoäng där
Tina presenterar en bild av sig själv som en person som kan förändras och utvecklas. Det här
bidrar i sin tur en positiv självbild. Att hon undviker att beskriva svenskarnas sätt att i en negativ
bemärkelse, trots att detta skulle vara en tanke i det förgångna och trots det lättsamma ämnet,
kanske beror på att hon känner en viss skam över den hon var eller det sättet hon varit på
tidigare. Röstföreställningen som görs i samband med den negativa värderingen kan vara ett
sätt att åtskilja de dåvarande värderingarna från de hon har idag. Det dramatiska inslaget verkar
för att distansera yttrandet från ett rådande här och nu.

4.4.2 Nog var ju finländarna lågt ner
Följande två exempel berättas av de informanter som hör till de äldsta i gruppen och som också
har bott längst tid i Sverige. De skildrar händelser där de på grund av sin etnicitet utsatts för
diskriminering, vilket skedde under en tid då attityderna gentemot finländare var annorlunda än
idag. Det här är informanterna noga att understryka, att det har skett en förändring.

52

Amanda Aumanen

Exempel 17: Måste vi bara ta vikarier från Finland
1 Majvor:
2
3 I:
4 Majvor:
5
6
7
8
9
10
11

men som du sä- som du sa att invandrare dom har bytt
status så nog var ju finländarna lågt ner
ja just det att di va ganska
[de nån från finland] var det ju nån som sa såhär titta ner i
början och jaa och så kommer jag ihåg en gång på ett sånhär
stormöte inför våren och sommarn i och med att jag jobba inom
sjukvården så många gånger var vi ju alla från finland som
jobba de var ju roligt men så var det en tjej som må måste vi
bara ta vikarier från finland jag tänker hon jobbar kvar idag
jag undrar om hon kommer ihåg den frågan för nu har hon bara
vikarier som hon inte kan prata med

I exemplet ovan inleder Majvor med att sammanfatta hur läget tidigare har varit, genom att
berätta att finländarna hade låg status. Hon orienterar den självupplevda händelsen genom att
redogöra för var det inträffade, på ett ”stormöte inför våren och sommarn”. Hon redogör också
för att händelsen utspelar sig på sitt jobb inom sjukvården, där många andra finländare jobbar.
Majvor använder sig av en extern värdering ”de var ju roligt” (rad 8), vilket syftar på det att de
andra arbetskamraterna också var från Finland. Därefter presenteras en karaktär ”en tjej” (rad
8), även om en anonym sådan, innan hon återger ett citat ”måste vi bara ta vikarier från Finland”
(rad 8-9) som utgör händelsekärnan i berättelsen. Detta representerar en motsättande åsikt till
den utvärdering av läget som Majvor själv gör i och med den externa värderingen ”det var ju
roligt”. Berättelsen upplöses med yttrandet ”nu har hon bara vikarier som hon inte kan prata
med” (rad 10-11), vilket också innehåller värderande element. Här kan man skönja en
underliggande poäng som befäster den egna kulturella identiteten i förhållande till andra
grupper. På ett mer ytligt plan kan man säga att händelsen används för att representera hur
finländarnas låga status kom till uttryck i vardagen, men också hur det ser ut idag.
Då Majvor talar om finländare som grupp positionerar hon inte explicit sig själv i gruppen
genom att t.ex. säga ”vi finländare” utan förhåller sig mer objektivt genom formen
”finländarna”. Det här är något som också intervjuaren tar efter i och med yttringen ”att di va
ganska” där pronomenet de används istället för t.ex. ni då Majvor berättar att finländare var lågt
ner. Majvor varken positionerar sig själv eller positioneras av intervjuaren som finländare i
berättelsens inledning trots att det faktum att hon kommer från Finland är en viktig
utgångspunkt för att förstå berättelsens poäng. Längre fram i berättelsen kommer dock detta
fram ”många gånger var vi ju alla från finland” där vi-et syftar på de som jobbade på Majvors
jobb, men som också hade finländskt ursprung. I berättelsen framställer Majvor sig själv som

53

Amanda Aumanen

åhörare eller åskådare till händelsen, även om den grupp hon tillhör diskrimineras. Hon
kommenterar inte hur hon kände sig själv i och med tjejens yttrande, istället framställer hon sig
själv genom den externa värderingen i slutet och upplevs därför inte som ett offer för händelsen.
Däremot placerar hon själv invandrare som inte pratar svenska hierarkiskt under sig själv på ett
sätt som kan upplevas nedvärderande. Genom yttringen i slutet av narrativen antyder hon att
tjejen som betett sig diskriminerande gentemot henne borde ha varit nöjd över att få jobba med
finländare, till skillnad från de invandrare som hon jobbar med idag som hon inte kan prata
med.
Nästa exempel är taget ur en intervju med Erik som flyttade från Vasa (uppväxt i Övermark)
till Stockholm på 1950-talet dit han kom för ett sommarjobb. Berättelsen nedan behandlar synen
på finländare i Sverige. Erik menar att vissa människor i början av hans vistelse i Sverige hade
förutfattade meningar om finländare som våldsamma och aggressiva. Följande exempel
beskriver en självupplevd händelse där han blivit utpekad på grund av sitt språk.
Exempel 18: Nu ska han expediera mig
1 Erik:
2
3
4
5
6
7
8
9
10
11
12 I:
13 Erik:
14

och jag minns också från jag jobbade på bank den sommarn jag
hade min försökte väl tala högsvenska då när jag inte
pratade jag dialekt i alla fall men jag minns att det var en dam
från östermalm som var jag expedierade på banken jag minns hon
skulle åka till italien på semester då skulle ha lire och så
pratade jag med henne så tittade hon på mig och så ställer hon
sig upp i hela alla kunder *nu har inte [namn] banken råd
med svensk personal mera nu ska han expediera mig* de hade ju
inte gått idag men det tyckte dom nog det tyckte dom nog bara va
roligt på mitt jobb jag minns jag va lite tagen utav det
att det
jo att bli utpekad kanske
ja de var nog det alltså just att man satt där närmsta peka
på mig och alla tittar upp

Erik annonserar att han har något att berätta genom att inleda med ”jag minns också”. Därefter
orienterar han berättelsens tidpunkt ”den sommarn” även om det är oklart vilket årtal det är
frågan om, samt att han jobbade på bank. Han redogör också för en karaktär i berättelsen, en
dam från området Östermalm. Redan i ordvalet ”dam” finns en värderande innebörd som
hänvisar till något ”finare” (fin dam) än t.ex. det mer neutrala ”kvinna”. Att han tillför detaljer
som att hon var från Östermalm och att hon skulle på semester till Italien skapar en bild av
karaktären som välbemedlad, trots att han inte nämner detta. På detta sätt skapar han implicit
en maktordning mellan damen i fråga och honom själv. Det här förstärks ytterligare genom att
markera att damen ställde sig upp och på så sätt också skapar en fysisk nivåskillnad. Händelsen

54

Amanda Aumanen

framförs genom direkt anföring av damens yttrande ”nu har inte banken råd med svensk
personal nu ska han expediera mig” (rad 7-8), vilket Erik återger med en röstförställning som
också markerar en kontrast mellan honom och henne. Damen positionerar alltså Erik som ickesvensk och tillskriver Erik och finländare ett lägre värde då hon antyder i berättelsen att han
som finländsk skulle få sämre betalt än en svensk arbetstagare.
Berättelsen saknar upplösning, man får inte veta vad Erik svarade eller vad som hände sen,
istället förekommer ett flertal värderande element, t.ex. genom att kommentera händelsen med
”de hade ju inte gått idag” (rad 8-9). Man kan anta att annorlundaskapet var något som märktes
i hans språk eftersom han tidigare påpekar att han försökte tala högsvenska och på så sätt avvek
från den varietet som talades i Stockholm. Den externa värderingen ”jag va lite tagen utav det”
(rad 10) ställs i kontrast till reaktionen bland arbetskollegorna som tyckte situationen var rolig.
Intervjuaren begär en utveckling av värderingen genom en indirekt fråga: ”att bli utpekad
kanske” (rad 12). Erik godkänner den här utvecklingen men istället för att skildra sina känslor
beskriver han ännu tydligare scenen: ”man satt där närmsta peka på mig och alla tittar upp” (rad
13-14). I den här berättelsen framställs alltså ett mer utsatt jag där Erik uppfattas som ett offer
för händelsen. En viktig poäng kommer dock fram i värderingen på rad 8-9 där han antyder att
man inte godkänner ett sådant beteende idag längre.

4.4.3 Sammanfattning
I samtalen om kulturella skillnader mellan Finland och Sverige framkommer det att
informanterna har identifierat märkbara skillnader, men på lite olika nivåer. Exempel 15
beskriver olikheterna som något hon har förvånats över och gör starka explicita värderingar då
hon beskriver sina reaktioner över skillnaderna mellan ländernas barnavårdskultur. Sara
undviker att använda negativa beskrivningar då hon talar om dagispersonalen i Sverige och
framställer istället detta i kontrast till de mer positiva attributen hon använder om Finland, t.ex.
”mycket mera ordning” och koll”. Lyssnaren måste tolka den implicita innebörden som att de
svenska förskolorna var en slags motsats till de finländska daghemmen. Hon väljer dessutom
senare att beskriva de svenska förskolorna med positivt laddade egenskaper ”mer fria” i syftet
för något negativt som hon i berättelsen ställer sig kritisk mot. Vid intervjusituationen har hon
inte längre samma syn på saken. Det framkommer att hon på senare tid har börjat reagera på
det finländska som mer ”strikt”. Här skapar hon alltså en föränderlig självbild. Intressant nog
skildrar Tina en liknande självutveckling i sin berättelse i exempel 16. Också hon undviker att
beskriva svenskar genom negativa ordalag. Kanske beror det här sättet att avhålla sig från
55

Amanda Aumanen

negativt laddade ord och uttryck på att de inte längre har denna kritiska inställning. Kanske är
det också ett sätt att formulera sig språkligt respektfullt och sakligt på grund av den formella
intervjusituationen. Att säga att man håller sig kritisk mot något kan ofta uppfattas som mildare
än att beskriva någon, speciellt en grupp, med negativt laddade ord.
Exempel 17 och 18 skildrar allvarligare händelser där omgivningen har uppträtt nedvärderande
eller till och med diskriminerande gentemot informanterna eller den grupp de tillhör. I exempel
17 intar Majvor inte offerrollen, men i själva händelsen som berättas framställer hon sig själv
som passiv. Det är motparten, tjejen i berättelsen, som sätts i fokus. De externa värderingarna
hon gör bidrar dock till en defensiv självbild. Istället för att berätta hur hon kände sig vid
tillfället för händelsen undrar hon om tjejen kommer ihåg sitt handlande idag, som för att antyda
att hon säkert ångrar sig. Utifrån detta kunde man utläsa en underliggande poäng som tillskriver
den egna gruppen en högre position i förhållande till etniska grupper som inte behärskar språket.
En helt annan infallsvinkel tar Erik i exempel 18 då han berättar om en händelse som utspelar
sig på sitt första jobb i Sverige. Han framställer ett mer utsatt jag och beskriver hur han kände
sig vid situationen ”jag blev lite tagen av de” vilket förstärks genom att det sätts i kontrast till
att kollegornas reagerade på damens yttrande som roligt. Han skildrar ögonblicket då han blir
utpekad mycket utförligt och detaljerat, vilket skapar en närvaro så att lyssnaren kan skapa sig
en förståelse för hur han kände sig trots att detta inte beskrivs så ingående. ”Det hade ju inte
gått idag” utmärker damens beteende som något ogångbart i dagens Sverige. Det här har också
en nedtonande funktion. Genom att tillägga sådana kommentarer utmärker informanterna sig
och sin grupp som icke-utsatt och avdramatiserar händelserna i berättelserna i viss mån.

56

Amanda Aumanen

5 Slutsatser
Avsikten med den här avhandlingen var att undersöka hur finlandssvenskar som flyttat till
Sverige uttrycker sin etniska identitet språkligt. Jag ville utifrån tanken på privilegiering studera
vilka kulturella föreställningar som produceras och reproduceras i finlandssvenska migranters
berättelser och hur detta görs. Forskningsfrågor jag ställde var: Hur framställer informanten sig
själv och sin omgivning språkligt och vilka positioneringar och kategorier kan man urskilja?
Vilka kulturella föreställningar blir synliga när de berättar om sin migration och händelser
kring

detta?

Hur

konstitueras

etnisk

och

språklig

identitet

i

informanternas

migrationsberättelser? Genom att analysera narrativen med fokus på värderingar och
positioneringar tänkte jag mig kunna skapa en uppfattning av hur migranterna framställer sig
själva, sin identitet och sin omgivning, samt skönja hur etnisk och språklig identitet konstrueras.
Resultaten diskuteras i det här avslutandet avsnittet.

5.1 Diskussion utgående från Bambergs tre nivåer
Med utgångspunkt i Bambergs (1997) första nivå kan man konstatera att informanterna sällan
positionerar sig utifrån offerroller, utan framhäver istället sin privilegierade position. När de
talar om sin egen grupp i negativ bemärkelse utifrån vad andra har sagt eller t.ex. hur man har
sett på gruppens status görs detta också ofta objektivt. Då informanterna berättar om händelser
där de själva utsatts för nedvärdering kan det här nedtonas på olika sätt, t.ex. genom att inte
skapa en bild av sig själva som offer, eller när ett mer utsatt jag skildras avdramatiseras detta
genom att t.ex. hänvisa till dagens bättre omständigheter. På det här sättet kan alltså
informanterna framhäva privilegiering även i berättelser där de inte uppfattas som
privilegierade. Överlag intar berättarna en position som skapar en positiv bild av dem själva.
Migranterna framställs inte sällan som orädda aktörer som reder ut konflikter, eller som tidigare
framkommit som icke-utsatt. Det förekommer att informanterna gör motstånd till kategorier
som har negativ laddning, t.ex. mot att vara socialfall, eller mot beskrivningar som annorlunda.
Precis som i Engblom (2004) går det också i viss mån att se hur informanterna utjämnar
skillnader mellan grupper för att göra motstånd till kategorier för att skapa mer jämställda
förhållanden. Som Engblom (2004, s. 126) poängterar bör man inte uppfatta dessa
motståndsstrategier som något som helt och hållet används medvetet av informanterna. I

57

Amanda Aumanen

humoristiska berättelser kan däremot berättaren bjuda på sig själv på ett utelämnande sätt för
att skapa en rolig berättelse.
Utifrån den andra nivån i Bambergs modell är trovärdighet en viktig del i
identitetskonstruktionen, där berättaren ofta försöker skapa en positiv självbild inför lyssnaren.
Det här kan göras genom att i berättelsen understryka sanningsvärdet i händelserna som
skildras, vilket både kan göras genom externa evalueringar, men också genom att använda sig
av flera olika berättelser med ungefär samma poäng. Det här bidrar till att förstärka bilden av
berättaren som trovärdig och de skildrade berättelserna som verkliga och sanna. Vad som är
speciellt intressant är att det i exempel som består av två berättare (gifta par) ofta förekommer
ett samarbete för att skapa trovärdighet. Den ena parten inleder ofta med att berätta en händelse
varefter den andra backar upp sin partner genom att framföra ytterligare ett exempel eller en
berättelse av liknande karaktär, som ”arbetar” mot samma mål eller samma poäng.
En positiv självbild framhävs även då informanterna för det mesta är försiktiga med att
uttryckligen beskriva något i direkt negativ bemärkelse. Inte sällan undviker informanterna att
precisera sina värderande och evaluerande element, genom att lämna bort adjektiv. De vaga
beskrivningarna kan dock kompletteras genom ett visst tonfall, skratt, suckar eller andra
förstärkande värderingar. Det förekommer dessutom upprepande gånger att informanterna
undviker att positionera sig själva i sammanhang där de uttrycker något negativt gentemot andra
grupper. Istället för att använda pronomen där de själva tydligt ingår, så som ”jag” och ”vi”
använder de t.ex. ”man”, eller ”finländarna”. Ibland äventyras den positiva självbilden, om
berättaren blir medveten om det här kan hen kompensera med att t.ex. förstärka den trovärdiga
bilden och åtminstone framställa en bild av sig själv som en ärlig person i
intervjusammanhanget, eller försöka visa upp en utveckling hos sig själv. Vid ett flertal
tillfällen kan man även se att berättarna tar den finlandssvenska intervjuaren i beaktande, t.ex.
genom att se till att intervjuaren förstår innebörden av sverigesvenska ord.
Den tredje nivån enligt Bamberg behandlas redan indirekt och till viss del i samband med de
andra nivåerna tidigare i det här avsnittet. Som Bamberg (1997, s. 337) poängterar ska man vara
försiktig med att ge svar på vem någon är, man bör vara medveten om att den här nivån enbart
går att diskutera i begränsad omfattning. Genom att försöka bredda och förflytta perspektivet
till sådant som står utanför själva berättelsen och vad den handlar om finns det några saker som
är värda att nämna. Här kan det situerade samtalat vara värd att beakta, eftersom intervjuarna
har kommit i kontakt med många av informanterna via finlandssvenska eller finländska forum

58

Amanda Aumanen

(t.ex. facebook-gruppen ”Finlandssvenskar i Stockholm”) har informanterna på förhand
tillskrivits en sådan position vilket också kan påverka de positioneringar som görs i
berättelserna. Vad som däremot är av större vikt är hur informanterna framställer sig själva, sin
identitet och det som berättas i förhållande till andra benämningar och beskrivningar, det vill
säga hur de positionerar sig själva i ett större sammanhang och i förhållande till olika kategorier.
Inte sällan kontrasteras ”den egna” gruppen till övriga grupper. Här blir det tydligt att språket
ibland inte räcker till för att beskriva företeelser i vårt föränderliga samhälle, kategorier och
benämningar på grupper är inte tillräckligt beskrivande för hur det verkligen ligger till och
påverkar oss att ”i ett antingen eller tänkande då det egentligen borde vara både och” (Kahlin,
2008, s. 177). Finlandssvensk sätts ibland som en motsats till finsk eller finne, vid flera tillfällen
säger sig informanterna vilja bli kallade för finlandssvensk eller finländare men inte för finne
eller finsk. Svenskar kontrasteras också till gruppen finländare eller finlandssvenskar, liksom
länderna Finland och Sverige framställs som motparter både där det kan tyckas vara befogat,
t.ex. i en diskussion om Finland som spelar mot Sverige i en ishockeymatch, men också mer
oväntat, bl.a. genom påståenden om att svenskar är opålitliga och Sverige är mer genomsyrad
av lurendrejeri än Finland.
Benämningen invandrare verkar vara en svår kategori att förhålla sig till. I det här materialet
används invandrare i varierande avseende. Vid ett fall omnämner en informant uttryckligen sig
som invandrare, men detta görs inte helt seriöst och inom berättelsen accepteras inte denna
benämning av omgivningen. Ibland kontrasteras den egna gruppen mot just invandrare för att
framhäva sin egen privilegiering eller för att utmärka den egna gruppen i positiv bemärkelse,
men ofta är andra etniciteter helt frånvarande i berättelserna. Det går alltså inte att se någon
direkt solidarisering gentemot andra migranter i det här materialet. Det verkar ändå råda en
tanke om att man som finlandssvensk i någon mån är annorlunda än den infödda svenska
befolkningen. I flera av berättelserna framkommer negativa attityder, kulturella föreställningar
kopplade till etnicitet eller andra slags etnifierande processer. Dessa kommer i uttryck både
internt i berättelserna, och externt, även gentemot andra grupper. Vid ett tillfälle ordnades
grupper utifrån beskrivningen pålitlig, vilket tydligt visade hur berättarna kopplade samman en
viss egenskap med en viss etnicitet. På det är sättet använde informanterna berättelser om
specifika händelser, där en person med en viss etnicitet framställs i negativ bemärkelse, som ett
slags beskrivning av en hel grupps beteende och egenskaper.

59

Amanda Aumanen

Den finländska eller finlandssvenska identiteten är inte de enda som relevantgörs. Språket har
en central roll i konstituerandet av identiteten och inte sällan positionerar informanterna sig
själva som dialekt-talare vilket placeras i förhållande till benämningar som ”rikssvensk” och
”högsvensk”. Man talar om dessa språkliga varieteter på ett kontrasterande sätt, ofta med sig
själv som utgångspunkt. Språket är ett återkommande ämne i dessa berättelser, även i de
berättelser som inte behandlar språkfrågor utmärks språket som en viktig aspekt på olika sätt
och i olika sammanhang. Språket skapar en viss gemenskap till den svenskspråkiga
befolkningen, både i Finland och i Sverige. Informanterna kan även använda språket i sina
berättelser för att utjämna skillnader mellan grupperna finlandssvenskar och sverigesvenskar
(t.ex. genom det svenska ortnamnet Jakobstad, eller genom att gruppera Västerbotten,
Norrbotten och Österbotten). Men språket kan också vara just det som utmärker skillnaden
mellan grupperna, en berättelse framhäver t.ex. finlandssvenskan som ett äldre språk i
jämförelse med sverigesvenskan, vilket kan skapa missförstånd eller situationer som uppfattas
och framställs som genanta eller komiska av informanterna. I berättelserna kommer det fram
att språket är något som är beroende av omgivning och sammanhang. Beroende på var
berättelserna utspelar sig kan informanterna framställa det rikssvenska eller det finlandssvenska
som normativt.
Berättelserna kan alltså skönja attityder eller underliggande värderingar kopplade till språk och
etnicitet. Exempel på en sådan föreställning, som uttrycktes direkt, är att ifall man kan göra sig
förstådd på sin ursprungliga språkvarietet borde man behålla det också i Sverige eller att ändra
sitt språk för fort kan uppfattas som negativt bland andra finlandssvenskar. Språket kan också
vara föremål för mer problematiska aspekter, t.ex. att sverigesvenskarna inte känner till
finlandssvenskar och inte accepterar att en finländare kan ha svenska som modersmål.
Informanterna visar en stor medvetenhet kring sitt eget och omgivningens språk vilket säkert
är en naturlig följd av att ständigt vara med om situationer där språket är utsatt på ett eller annat
sätt. Det blir tydligt genom att studera de olika nivåerna att berättelserna har ett flertal olika
funktioner och narrativen kan inrymma flera olika funktioner samtidigt. En berättelse kan vara
refererande och informativ, den kan ha en underhållande funktion eller reflektera en moralisk
ståndpunkt, den kan utvidga roller och t.ex. skildra ett offer att bli mer förtrogen, eller användas
som en resurs för att visa vem man är – och allt det här samtidigt (Bamberg, 1997, s. 341 f.).
Bland de berättelser som analyseras i den här avhandlingen kan man se exempel på hur
berättelserna kan ha underhållande funktion, de kan framställa en viss självbild – ofta en positiv
och privilegierad sådan, presentera berättarnas värderingar eller en viss moral, eller bara ge

60

Amanda Aumanen

information kring migration och finlandssvenskhet genom att berättarna delger vissa personliga
upplevelser och erfarenheter.

5.2 Avslutande diskussion
Det finns flera olika ingångar man skulle kunna inta för att studera finlandssvenskars
identitetskonstruktion i fortsättningen. Man skulle kunna fokusera på den flerspråkiga aspekten
och ännu mera lyfta fram informanternas språkliga bakgrund. Huruvida en flerspråkig
bakgrund, där finskan t.ex. är ett av informantens modersmål, har för inverkan på hur man
konstruerar sin språkliga och etniska identitet kunde vara en möjlig ingång. Det går att se en
tendens där informanterna i intervjuerna framhäver språkkunskapernas relevans. Också
avsaknaden av språkkunskaper i finska har angetts som en av flera orsaker till flytten, vilket
kunde ha betydelse för hur man ser på tillhörighet. En annan möjlig ingång skulle kunna vara
att bredda informanternas geografiska bakgrund genom att inkludera fler informanter från
övriga Finland, eftersom nästan alla informanter i mitt material är uppväxta i Österbotten.
Också flytt till övriga svenska orter kunde vara något att titta närmare på eftersom Stockholm
är en mångkulturell stad med hög inflyttning av blandad karaktär. Det narrativa perspektivet
öppnar möjligheter men avgränsar också materialet och exkluderar passager som kunde vara av
vikt för den här studien på grund av dess form. Genom att vidga perspektivet och inkludera
flera typer av material t.ex. samtal i olika kontexter, kunde helt nya dörrar öppnas och man
kunde komma till andra insikter.
För den här avhandlingen kan man sammanfattningsvis ändå säga att det i informanternas
migrationsberättelser blir tydligt att identitet är något som både uppstår hos en själv och i social
kontext. I enlighet med bl.a. De Fina (2011) kan man konstatera att identiteter är multipla, de
skapas och konstrueras i samspel mellan människor i interaktion och genom förhandling. Den
sociala kontextens betydelse blir relevant på flera olika nivåer, inom berättelsevärlden där
identiteten är beroende av det sociala sammanhang som händelsen ingår i och möten med andra
där, men också i interaktionen vid intervjutillfället där berättaren framställer sig själv och
berättelserna på ett visst sätt inför den finlandssvenska intervjuaren. Den tredje nivån i
Bambergs modell kan man genom att bland annat studera mer underliggande aspekter i
berättelserna se hur identitet konstrueras utifrån berättarnas värderingar.
Identitet handlar dels om samhörighet och dels hur man avskiljer sig från andra. Det här är
något som blir synligt i och med positioneringarna som görs i berättelserna. Migranterna visar
61

Amanda Aumanen

samhörighet till flera grupper beroende på sammanhang. Detta kan göras genom att t.ex.
utmärka språket som en gemensam aspekt mellan finlandssvenskar och sverigesvenskar. Men
samtidigt kan också språket utmärkas som det avskiljande eftersom det finns många olikheter
mellan svenskan i Finland och Sverige. Här kan vi alltså se att den nationella och etniska
identitetskonstruktionen hör ihop med språkliga ideologier. Bäckman (2017) visade hur hennes
informanter upplevde att omgivningen ofta kopplade ihop ett visst språk med en viss identitet.
Liknande upplevelser kunde skönjas även i det här materialet, då informanterna berättar om
händelser där de antas ha finska som modersmål eftersom de är födda och uppväxta i Finland.
Genom att kontrastera olika grupper och framställa dem och deras egenskaper som motsatser
bildas ett ”vi och de” , vilket är en strategi för att avskilja grupper från varandra. Det här är
något som tidigare forskning som t.ex. Engblom (2004), också har visat exempel på. Engblom
(2004) skriver att de etniska identiteterna fungerar som resurs för att utesluta och räkna in övriga
deltagare i samtalen. I den här avhandlingen kan man se hur detta också görs för att utesluta
och räkna in personer som förekommer som karaktärer i berättelserna, men även sig själva i ett
visst sammanhang. Det går dessutom att se hur språkliga identiteter används som en resurs på
liknande sätt. Det här bidrar till att vi ofta riskerar producera och befästa kulturella
föreställningar och förenklade, onyanserade bilder av grupper, också mellan så närliggande
länder som Finland och Sverige och till och med mellan finlandssvenskar som talar dialekt och
de som talar standardsvenska. Berättelserna och deras olika funktioner visar att
identitetsskapandet är något komplext och kontextberoende, som görs både medvetet och
omedvetet, det kan komma i uttryck både explicit och implicit och ofta med väldigt små
språkliga handlingar.

62

Amanda Aumanen

Litteraturförteckning
Adelswärd, Viveka (1997): Berättelser från älgpassen. Om metoder för att analysera
jaktberättelsers struktur, poäng och sensmoral. I: Sundbärg (red.) Att studera berättelser.
Stockholm: Liber. S. 198-235.
Ayometzi, Castillo (2007): Storying as becoming: Identity through the telling of conversion.
I: Bamberg, Michel, De Fina, Anna, Schriffin, Deborah (red.) Selves and Identities in
Narrative and Discourse. Amsterdam: John Benjamins Publishing Company. S. 41-70
Bamberg, Michael (1997): Positioning Between Structure and Performance. I: Journal of
Narrative and Life History 7(1-4), S. 335-342
Bruner, Jerome (2002): Making stories. Law, literature, life. New York: Farrar, Straus and
Giroux.
Bäckman, Linda (2017): Second generation?: language and identity among adults whose
parents were migrants. Åbo: Åbo Akademi University Press.
Crolley, Liz & Duke,Vic. (1996): Football Nationality and the State. Harlow: Addison
Wesley Longman Limited.
Davies, B. & Harré, R. (1990): Positioning: The Discursive Production of Selves. I: Journal
for the Theory of Social Behavior 20:1, s. 43-63
Day, Dennis (1998): Being ascribed, and resisting, membership of an ethnic group. I: Antaki.
C. & Widdicombe (red.) Identities in talk. Sage Publications Ltd. S. 151-170
De Fina, Anna & Georgakopoulou, Alexandra (2012) Analyzing Narrative: Discourse and
Sociolinguistic Perspectives. Cambridge: Cambridge University Press.
De Fina, Anna (2011): Discourse and Identity. I: Van Dijk, T. A. (red.) Discourse
Studies: a Multidisciplinary Introduction. London: SAGE. S. 263-282
Engblom, Charlotte (2004): Samtal, identiteter och positionering: ungdomars interaktion i en
mångkulturell miljö. Stockholm: Almqvist & Wiksell International.
Eriksson, Mats (1997): Ungdomars berättande. En studie i struktur och interaktion. Uppsala:
Uppsala universitet.

63

Amanda Aumanen

Goffman, Erving (2008): Jaget och maskerna. En studie i vardagslivets dramatik. Stockholm:
Norstedts Akademiska förlag.
Goldstein-Kyaga, Katrin & Borgström, Maria (2009): Den tredje identiteten: Ungdomar och
deras familjer i det mångkulturella, globala rummet. Huddinge: Södertörns högskola.
Gustafson, Per (2005): International Migration and National Belonging in the Swedish Debate
on Dual Citizenship. Acta Sociologica, vol. 48, 1: pp. 5-19. First Published Mar 1.
http://journals.sagepub.com. Hämtad 2017-04-06.
Hagren Idevall, Karin (2016): Språk och rasism. Privilegiering och diskriminering i offentlig,
medierad interaktion. Uppsala: Uppsala Universitet.
Henning-Lindblom, Anna (2012): Vem är jag, vem är vi, vem är vem i vårt land? Kontextens
betydelse förgruppidentifikation och stereotypier bland svensk och finskspråkiga i Finland
och Sverige. Helsingfors: Helsingfors universitet.
Holšánová, Jana. (1998): ”Att byta röst och rädda ansiktet. Citatanvändning i samtal om
´de andra´”. I: Språk och Stil. 8. S. 105–133.
Hornscheidt, Lann & Landqvist, Mats (2014): Språk och diskriminering. Lund:
Studentlitteratur
Johansson, Anna (2005): Narrativ teori och metod. Lund: Studentlitteratur.
Johansson, Ella (2008): Nya avhandlingar I: RIG - Kulturhistorisk tidskrift, vol. 91 2008/2 .
Kahlin, Linda (2008): Sociala kategoriseringar i samspel. Hur kön, etnicitet och generation
konstitueras i ungdomars samtal. Stockholm: Stockholms universitet
Kepsu, Kaija (2016): Hjärnflykt eller inte? En analys av den svenskspråkiga flyttningen
mellan Finland och Sverige 2000-2015. I: Magma-pamflett 2/2016. http://magma.fi/wpcontent/uploads/2019/06/95-b.pdf. Hämtad 2.2.2020.
Kepsu, Kaija, Henriksson, Blanka (2019): Hjärnflykt eller inte? Del II. Svenskspråkig
ungdomsflyttning till Sverige: trender och drivkrafter. I: Magma-pamflett 1/2019
http://magma.fi/wp-content/uploads/2019/06/117.pdf Hämtad 12.3.2020
Kovero, Camilla (2012): På spaning efter den nya finlandssvenska identiteten. I: Magmastudie 3/2012 .

64

Amanda Aumanen

Labov, William (2003): Uncovering the event structure of narrative. I: Tannen, Deborah &
Alatis, James E. (red.) Georgetown University Round Table on Languages and Linguistics
(GURT) 2001: Linguistics, Language, and the Real World Discourse and Beyond.
Washington, D.C.: Georgetown University Press
Landqvist, Mats (2014): Positionering och validitet i enkäter och fokusgruppsamtal. I:
Karlsson, Anna-Malin & Makkonen-Craig (red.) Analysing text AND talk. Uppsala: Uppsala
universitet.
Luukkarinen Kvist, Marjaliisa (2007): ”Hem och tillhörighet – sverigefinnars transnationella
relationer och nätverk”. I: Olsson, Erik m.fl. (red.) Transnationella rum. Diaspora, migration
och gränsöverskridande relationer. Umeå: Boréa
Löfström, Malin (2014): Jag är inte lika svensk som andra svenskar. I: Lindström, Jan,
Henricson, Sofi, Huhtala, Anne, Kukkonen, Pirjo, Eklund-Lehti, Hanna & Lindholm, Camilla
(red.) Svenskans beskrivning 33. Helsingfors: Helsingfors universitet
Norrby, Catrin (2004): Samtalsanalys. Så gör vi när vi pratar med varandra. Lund:
Studentlitteratur
Norrby, Catrin (1998): Vardagligt berättande. Form, funktion och förekomst. Göteborg: Acta
Universitatis Gothoburgensis
Ågren, Marja (2006): Är du finsk eller...? En etnologisk studie om att växa upp och leva med
finsk bakgrund i Sverige. Göteborg: Arkipelag

65

