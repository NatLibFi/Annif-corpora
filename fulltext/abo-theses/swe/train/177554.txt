Marina Siffrén-Wiklund

Den särskilt begåvade eleven i skolan
Behov av stöd och differentierade arbetssätt

Marina Siffrén-Wiklund

Avhandling i specialpedagogik för pedagogie magisterexamen
Fakulteten för pedagogik och välfärdsstudier
Åbo Akademi
Vasa, 2020

Marina Siffrén-Wiklund

Abstrakt
Författare

Årtal

Siffrén-Wiklund, Marina

2020

Arbetets titel

Den särskilt begåvade eleven i skolan. Behov av stöd och differentierade arbetssätt
Opublicerad avhandling i specialpedagogik för pedagogie magisterexamen

Sidantal

Vasa: Åbo Akademi. Fakulteten för pedagogik och välfärdsstudier

67

Projekt inom vilket arbetet gjorts

Särbegåvning
Referat

Syftet med avhandlingen är att undersöka hur undervisningen för särskilt begåvade elever
ordnas i den grundläggande utbildningen i svenskspråkiga skolor i Finland. Syftet är också att
undersöka speciallärares uppfattningar om undervisning för särskilt begåvade elever.
Avhandlingen är en del av en studie med fokus på särskild begåvning som initierades i början
av 2019 vid ämnet specialpedagogik vid Åbo Akademi i Vasa. Utgående från avhandlingens
syfte har fem forskningsfrågor utformats:
1. I vilken omfattning förekommer skriftliga planer, diskuterade muntliga strategier och
särskilda praktiska arrangemang i kommuner och skolor för undervisning och stöd för särskilt
begåvade elever?
2. Vilka arbetssätt och undervisningsarrangemang används för att tillgodose särskilt begåvade
elevers individuella behov i undervisningen?
3. Vilka uppfattningar har speciallärare om särskilt begåvade elevers behov av stöd i
undervisningen?
4. Vilka uppfattningar har speciallärare om arbetssätt och undervisningsarrangemang som kan
användas i undervisningen för särskilt begåvade elever?
5. Vilka uppfattningar har speciallärare om faktorer som kan försvåra undervisningen i det
inkluderande klassrummet?
Avhandlingen baserar sig på kvalitativa data och kvantitativa data som samlades in via en
enkätundersökning, vilken besvarades av 80 speciallärare i svenskspråkiga skolor med
grundläggande utbildning. Resultatet visar att speciallärarna anser att särskilt begåvade elever
är i behov av stöd i undervisningen, samtidigt som många anser att elever ignoreras i skolan.
Även om speciallärarna anser att elevernas individuella behov kan tillgodoses genom
differentiering i den allmänna undervisningen, identifierar de lärarens tidsbrist, ett stort
elevantal i gruppen och avsaknad av lämpliga undervisningsmaterial som faktorer som
försvårar undervisningen i det inkluderande klassrummet. Förekomsten av planer och
strategier för hur undervisningen kan ordnas är begränsad i kommuner och svenskspråkiga
skolor. Åtminstone i de skolor där planer och strategier förekommer får eleverna stöd i
undervisningen och de arbetssätt som enligt forskning visat sig vara effektiva tillämpas.
Undervisningen differentieras genom acceleration, berikning och gruppindelningar. Resultatet
tyder på att omfattningen av det stöd som eleverna får varierar mellan de finlandssvenska
skolorna. Möjligen kan en ökad förekomst av planer och strategier innebära att elevernas
behov i undervisningen tillgodoses på ett mera jämlikt sätt.
Sökord

Särskilt begåvade elever, begåvning, undervisningsmetoder, differentiering, läroplan,
speciallärare, uppfattningar, lahjakkuus, eriyttäminen, talent, gifted, educational methods,
conceptions

Marina Siffrén-Wiklund

Innehåll
Abstrakt
1 Inledning ................................................................................................................................ 1
1.1 Bakgrund och motiv ......................................................................................................... 1
1.2 Avhandlingens disposition ............................................................................................... 6
2. Den särskilt begåvade eleven i skolan ................................................................................ 7
2.1 Definition av särskild begåvning ...................................................................................... 7
2.2 Grunderna för läroplanen för den grundläggande utbildningen 2014 .............................. 9
2.3 Handlingsplaner i kommuner och skolor........................................................................ 10
2.4 Arbetssätt och undervisningsarrangemang för den särskilt begåvade eleven ................ 11
2.4.1 Differentiering av undervisningen ........................................................................... 12
2.4.2 Differentiering genom berikning, acceleration och gruppindelningar ..................... 14
2.5 Lärares attityder till behov av stöd, arbetssätt och undervisningsarrangemang ............. 17
2.5.1 Lärares attityder till särskilt begåvade elevers behov av stöd .................................. 18
2.5.2 Lärares attityder till arbetssätt och undervisningsarrangemang ............................... 19
2.6 Faktorer som kan försvåra undervisningen i det inkluderande klassrummet ................. 21
3 Metod .................................................................................................................................... 24
3.1 Syfte och forskningsfrågor ............................................................................................. 24
3.2 Datainsamlingsmetod och mätinstrument ...................................................................... 25
3.3 Genomförande ................................................................................................................ 28
3.4 Respondenter och bortfall ............................................................................................... 29
3.5 Databearbetning och analys ............................................................................................ 31
3.5.1 Bearbetning och analys av kvalitativa data .............................................................. 31
3.5.2 Bearbetning och analys av kvantitativa data ............................................................ 33
3.6 Kvalitetskriterier ............................................................................................................. 34
3.6.1 Reliabilitet ................................................................................................................ 34

Marina Siffrén-Wiklund

3.6.2 Validitet.................................................................................................................... 35
3.6.3 Forskningsetiska principer ....................................................................................... 37
4 Resultat ................................................................................................................................. 40
4.1 Förekomst av planer, strategier och praktiska arrangemang .......................................... 40
4.2 Arbetssätt och undervisningsarrangemang ..................................................................... 41
4.3 Uppfattningar om särskilt begåvade elevers behov av stöd............................................ 46
4.4 Uppfattningar om arbetssätt och undervisningsarrangemang......................................... 48
4.5 Uppfattningar om faktorer som kan försvåra undervisningen ........................................ 51
5 Diskussion ............................................................................................................................ 53
5.1 Metoddiskussion ............................................................................................................. 53
5.2 Resultatdiskussion .......................................................................................................... 55
5.3 Slutsatser och förslag till fortsatt forskning .................................................................... 61
Litteraturförteckning ............................................................................................................. 63

Bilagor
Bilaga 1: Enkätfrågor för forskningsfrågorna 1 och 2
Bilaga 2: Enkätfrågor för forskningsfrågorna 3, 4 och 5
Bilaga 3: Följebrev 1
Bilaga 4: Följebrev 2

Marina Siffrén-Wiklund

Tabeller
Tabell 1: Demografiska data om respondenterna (N = 80) .................................................... 30
Tabell 2: Förekomst av skriftliga planer, muntliga strategier och särskilda praktiska
arrangemang för undervisning och stöd för särskilt begåvade elever (N = 80) ...... 41
Tabell 3: Speciallärares uppfattningar om särskilt begåvade elevers behov av stöd
i undervisningen (N = 80) ....................................................................................... 47
Tabell 4: Speciallärares uppfattningar om differentiering som arbetssätt för att möta
särskilt begåvade elevers behov i undervisningen (N = 80) ................................... 48
Tabell 5: Speciallärares uppfattningar om acceleration i årskurs (N = 80) ........................... 50
Tabell 6: Speciallärares uppfattningar om gruppindelningar (N = 80) .................................. 51
Tabell 7: Speciallärares uppfattningar om faktorer som kan försvåra undervisningen i
det inkluderande klassrummet (N = 80) .................................................................. 52

Figurer
Figur 1: Arbetssätt och undervisningsarrangemang som används i undervisningen för
särskilt begåvade elever ............................................................................................ 42

Marina Siffrén-Wiklund

1 Inledning
Denna avhandling handlar om undervisning för särskilt begåvade elever, sett ur ett
lärarperspektiv. Kännetecknande för särskilt begåvade elever är att de kan prestera på en
högre nivå än vad som är utmärkande för deras biologiska ålder (Chan, 2015, s. 158).
Förutom en hög kognitiv kapacitet kan eleverna ha goda ledaregenskaper eller prestera på en
hög nivå inom konstnärliga, kreativa eller andra specifika områden (Skogen & Cosmovici
Idsøe, 2014, s. 87). Med särskild begåvning avses en intelligenskvot på 130 och uppåt (Chan,
2015, s. 163; Kreger Silverman, 2016, s. 134), vilket omfattar 2–5 procent av befolkningen
(Liljedahl, 2017, s. 15; Winner, 1999, s. 36).
Internationellt används olika benämningar för särskilt begåvade elever (Liljedahl, 2017, s.
13). Den nationella föreningen Mensa Finland, som är en del av Mensa International,
använder benämningarna "människor med hög intelligenskvot" och "älykkyys" (Mensa
Finland, 2013). I Grunderna för läroplanen för den grundläggande utbildningen 2014,
(hädanefter Glgu 2014), används "elever med särskild begåvning" (Utbildningsstyrelsen,
2014, s. 39). Eftersom denna avhandling handlar om undervisning och paralleller görs till
Glgu 2014 används benämningarna särskild begåvning och särskilt begåvade elever.

1.1 Bakgrund och motiv
Särskilt begåvade elever har en inneboende potential som kan utvecklas om eleven får stöd
och uppmärksamhet (Kreger Silverman, 2016, s. 21). Särskilt begåvade elever behöver
undervisning som är anpassad till deras individuella behov, men De Corte (2013, s. 10)
konstaterar att en differentiering av undervisningen oftare riktas till elever med
funktionsvariation. Enligt Tirri och Kuusisto (2013, s. 85) har både forskning och
specialpedagogiskt

stöd

i

Finland

oftare

varit

koncentrerat

till

elever

med

inlärningssvårigheter än till elever med särskild begåvning. Under 1970-talet betonades
jämlikhet i undervisningen och specialundervisningen koncentrerades till att stöda elever med
inlärningssvårigheter och andra funktionsvariationer. Speciellt stöd till särskilt begåvade
elever kunde uppfattas som elitism, vilket är oförenligt med tanken om jämlikhet (Tirri &
Kuusisto, 2013, s. 86). Under 1980-talet och 1990-talet fick särskilt begåvade elever mera
uppmärksamhet och diskussioner fördes om relevansen av att inrätta särskilda skolor för dessa
elever (Niemi, 2012, s. 25–26). Det beslöts att eleverna fortsättningsvis ska få undervisning i
1

Marina Siffrén-Wiklund

befintliga skolor, som lokalt kan göra egna profileringar för att stöda de särskilt begåvade
eleverna. Tirri och Kuusisto (2013, s. 87) konstaterar att från slutet av 1990-talet har tonvikten
lagts på ett accepterande av varje elev som en unik individ, vilket förbättrat situationen för
den särskilt begåvade eleven.
I Finland är differentiering i undervisningen ingenting nytt, men för att stärka inkludering och
jämlikhet i undervisningen betonas differentiering som utbildningens paradigm (Laine, 2016,
s. 35–36). I de ändringar och kompletteringar till grunderna för läroplanen för den
grundläggande utbildningen som Utbildningsstyrelsen (2011, s. 9) fastställde 2010, bestäms
att differentiering är centralt för att elevernas olikheter och undervisningsgruppens behov ska
kunna beaktas i undervisningen. I Abrahamssons podcast Stöder vi våra blivande genier?
(Yle Arenan, 2018) menar Christer Holmlund, som är förbundsordförande på Finlands
svenska lärarförbund, att det inte är oproblematiskt att anpassa undervisningen till varje elevs
specifika behov. I skolan kan både resurser och kunskap saknas vad gäller differentiering av
undervisningen för särskilt begåvade elever. Holmlund konstaterar att det är viktigt att
diskutera alternativa sätt att differentiera undervisningen, till exempel via kompanjonlärarskap
där två lärare samtidigt undervisar i en elevgrupp. Vidare menar Holmlund att det på varje
skola borde finnas lärare som får fortbildning om hur undervisningen för särskilt begåvade
elever kan ordnas.
Westling Allodi och Rydelius (2008, s. 2) menar att särskilt begåvade elever riskerar att möta
en diskrepans mellan individuella behov och den undervisning som skolan erbjuder. När den
särskilt begåvade eleven blir läropliktig kan hen möta en skola som fokuserar på en grupp
jämnåriga elever, i stället för att varje elevs individuella kognitiva kapacitet uppmärksammas
(Coleman, Micko & Cross, 2015, s. 15). Genomsnittet är ofta den riktlinje som styr
omfattningen av ett lärostoff och i vilken takt som lärostoffet ska bearbetas (Mönks &
Ypenburg, 2009, s. 71). Ett för alla elever identiskt innehåll i undervisningen grundar sig
enligt Plucker och Callahan (2014, s. 394) på ett antagande om att jämnåriga elever i stora
drag har samma inlärningsmöjligheter.
En annan försvårande omständighet är att det förekommer en föreställning om att särskilt
begåvade elever har en förmåga att klara sig på egen hand i undervisningen, utan att de
erhåller något speciellt stöd (De Corte, 2013, s. 14; Laine, 2010, s. 72). Detta är en myt som
fortfarande existerar. Winner (1999, s. 262–263) menar att den elev som anses ha en förmåga
att självständigt lära sig kan gå miste om relevanta utmaningar i undervisningen, vilket kan
2

Marina Siffrén-Wiklund

förhindra eleven att utvecklas enligt sin egen potential. Laine och Tirri (2016, s. 159)
påminner om att den särskilt begåvade eleven är i behov av handledning och stöd i
undervisningen på samma sätt som andra elever. Kreger Silverman (2016, s. 279) lyfter fram
att ju längre eleven kognitivt sett befinner sig från genomsnittet, desto mera stöd behövs,
vilket för den särskilt begåvade eleven innebär differentiering och alternativa arbetssätt i
undervisningen. Laine och Tirri (2016, s. 158) menar att särskilt begåvade elever bemöts
ojämlikt i Finland, eftersom enhetliga riktlinjer saknas för vad särskild begåvning innebär och
för hur särskilt begåvade elever kan identifieras och stödas i skolan. Följaktligen konstaterar
Laine och Tirri att på vilket sätt individuella behov hos eleverna tillgodoses i skolan beror på
den enskilda läraren.
I 30 § i Lag om ändring av lagen om grundläggande utbildning 2010 (642/2010) fastställs att
eleven har rätt att erhålla tillräckligt stöd för skolgång och inlärning omedelbart då behov
uppkommer. Därtill bestäms det i Glgu 2014 att det hör till varje elevs rättighet att få en så
god undervisning så att hen når framgång i skolarbetet (Utbildningsstyrelsen, 2014, s. 14).
Den särskilt begåvade elevens individuella behov kan således inte förbises i undervisningen.
Det kan inte längre diskuteras huruvida eleven ska få stöd i undervisningen, utan enbart på
vilket sätt eleven ska stödas (Laine, 2016, s. 64; Tomlinson, Brighton, Hertberg, Callahan,
Moon, Brimijoin, Conover & Reynolds, 2003, s. 121). I samband med Glgu 2014 nämns
särskilt begåvade elever för första gången i läroplanen för den grundläggande utbildningen i
Finland (Utbildningsstyrelsen, 2014, s. 39), vilket också förpliktigar skolan att beakta dessa
elevers individuella inlärningsbehov.
Bristande uppmärksamhet och avsaknad av stöd kan påverka välbefinnandet hos särskilt
begåvade elever på ett negativt sätt. I en studie om hur särskilt begåvade vuxna har upplevt
sin skolgång kommer Persson (2010, s. 547, 557) fram till att många särskilt begåvade elever
har negativa erfarenheter av skolan, bland annat på grund av en otillräcklig intellektuell
stimulans, vilket leder till att eleverna blir uttråkade. Studier om lärares attityder till
undervisningen visar att också många lärare anser att eleverna ofta har tråkigt i skolan
(Perković Krijan & Borić, 2015, s. 169; Polyzopoulou, Kokaridas, Patsiaouras & Gari, 2014,
s. 216). Otillräcklig stimulans kan leda till underprestation, det vill säga att eleven presterar på
en nivå under sin kreativa och intellektuella förmåga (Mönks & Ypenburg, 2009, s. 79). För
en del elever är utåtagerande och aggressivt beteende ett sätt att undvika understimulans och
tristess, medan andra elever drar sig undan uppmärksamhet (Liljedahl, 2017, s. 41, 43).
Mönks och Ypenburg (2009, s. 73, 79–80) menar att den underpresterande eleven kan
3

Marina Siffrén-Wiklund

kännetecknas av koncentrationssvårigheter, skoltrötthet och en långsam studietakt, vilket kan
inverka negativt på skolresultatet och göra eleven missnöjd med sina skolprestationer. I en
studie om faktorer som är relaterade till underprestation konstaterar Çakir (2014, s. 1037) att
elever som presterar under sin förmåga har låg självuppfattning, låg skolmotivation, negativa
attityder till skolan och till sina lärare och har svårt att se fördelar med skolgången. Enligt
Westling Allodi och Rydelius (2008, s. 2) finns det indikationer på att otillräckliga
utmaningar i undervisningen och en undervisning som inte är anpassad till elevens
individuella behov kan påverka elevens mentala hälsa negativt, vilket småningom kan leda till
ångest och depression.
Elevens studiemotivation och välbefinnande i skolan påverkas inte enbart av på vilket sätt och
i vilken omfattning elevernas individuella behov tillgodoses i undervisningen. Även lärarens
attityder till särskild begåvning och till särskilt begåvade elever påverkar elevens välmående
och framgång i skolan. En positivt inställd lärare bidrar till en stödjande inlärningsmiljö där
elevernas individuella behov beaktas (Al-Makhalid, 2012, s. 50). Wilson (2006, s. 93)
konstaterar att lärarens attityder inte enbart har inverkan på studiemotivationen utan även på
inlärningen. Förutom att lärarens attityder påverkar undervisningen, menar Perković Krijan
och Borić (2015, s. 165–166) att attityderna även påverkar både lärarens och klasskamraternas
attityder och relationer till den särskilt begåvade eleven. Kaya (2015, s. 59) konstaterar att
kunskap om lärares attityder till särskild begåvning ger en bättre förståelse för den
undervisning som eleverna erbjuds. Således menar Hoogeven, Hell och Verhoeven (2005, s.
31) att eftersom både elevens kognitiva, emotionella och sociala utveckling påverkas, är det
viktigt att få en uppfattning om lärares attityder.
I en studie om lärares attityder till acceleration, det vill säga att eleven avancerar i årskurser
eller i lärostoff i snabbare takt än jämnåriga, kommer Hoogeven m.fl. (2005, s. 51) fram till
att lärares attityder inte är relaterade enbart till deras erfarenhet av acceleration. Också en
objektiv och professionell information om särskild begåvning och om acceleration kan
påverka lärares attityder på ett positivt sätt. Dock verkar det som om enbart erfarenhet och
information inte är tillräckligt för att acceleration ska implementeras i undervisningen. En
studie av Siegle, Wilson och Little (2013, s. 45) visar att lärare har en positiv attityd till att
tillämpa acceleration, samtidigt som de är av den uppfattningen att vårdnadshavare och
beslutsfattare är negativt inställda. Siegle m.fl. menar att en motvilja att införa acceleration i
undervisningen kan bero på att en individs uppfattning om andras attityder kan vara mera
avgörande än individens egna attityder. Siegle m.fl. kommer därmed fram till att ett
4

Marina Siffrén-Wiklund

tillvägagångssätt för att få beslutsfattare att stöda acceleration är att visa att både lärare och
många vårdnadshavare stöder detta arbetssätt. Eftersom lärarna har en central roll i
tillämpningen av olika arbetssätt kan dessa tankegångar sannolikt även överföras till andra
arbetssätt som används i undervisningen för särskilt begåvade elever.
Tidigare forskning visar att särskilt begåvade elever behöver stöd och utmaningar i
undervisningen för att upprätthålla studiemotivationen och för att undvika underprestation och
mental ohälsa. Elevernas välbefinnande och framgång i skolan påverkas både av på vilket sätt
och i vilken omfattning elevernas individuella behov tillgodoses i undervisningen.
Förekomsten av planer och strategier för hur undervisningen kan ordnas för särskilt begåvade
elever och vilka arbetssätt och undervisningsarrangemang som används i skolan för att
tillgodose elevernas individuella behov är därmed ett intressant tema att studera. Eftersom
forskning därtill har visat att lärarens attityder till särskilt begåvade elever inverkar på elevens
välmående och framgång i skolan men också på vilka arbetssätt som används i
undervisningen, är även attityder ett angeläget ämne att studera. Genom att undersöka hur
undervisningen är ordnad för särskilt begåvade elever och vilka uppfattningar speciallärare
har om undervisningen för dessa elever, kan indikationer erhållas huruvida eleverna erbjuds
relevanta utmaningar och på vilket sätt eleverna uppmärksammas i finlandssvenska skolor.
Forskning om hur individuella behov hos särskilt begåvade elever tillgodoses i
undervisningen har gjorts bland finskspråkiga lärare i Finland, före ibruktagandet av
läroplanen för den grundläggande utbildningen 2016. Forskning bland lärare och speciallärare
i Svenskfinland verkar vara bristfällig. Enligt Laine (2016, s. 29) och Westling Allodi och
Rydelius (2008, s. 13) varierar lärares uppfattningar om undervisning för särskilt begåvade
elever. En bidragande orsak kan enligt Al-Makhalid (2012, s. 52) vara kulturella skillnader,
eftersom olika undervisningsarrangemang och program för hur undervisning för särskilt
begåvade elever ska ordnas, varierar i olika länder, utbildningssystem och skolor. Vilka
uppfattningar lärare har om undervisning för särskilt begåvade elever har undersökts
internationellt och bland finskspråkiga lärare i Finland. Däremot är undersökningar riktade till
svenskspråkiga lärare och speciallärare i Finland bristfälliga. I Finland verkar studier inte ha
gjorts efter utformningen av Glgu 2014, i vilken särskilt begåvade elever nämns för första
gången och differentiering betonas tydligare som grunden för all undervisning.
En grupp forskare och studerande vid ämnet specialpedagogik vid Fakulteten för pedagogik
och välfärdsstudier vid Åbo Akademi i Vasa initierade i början av 2019 en studie med fokus
5

Marina Siffrén-Wiklund

på särskild begåvning. Den här avhandlingen är en del av denna studie. Avhandlingens syfte
är att undersöka hur undervisningen ordnas för särskilt begåvade elever i den grundläggande
utbildningen i svenskspråkiga skolor i Finland och vilka uppfattningar speciallärare har om
undervisningen för dessa elever. Studien bygger på data från en enkät som skickades ut
elektroniskt med målet att nå alla speciallärare i den grundläggande utbildningen i
svenskspråkiga skolor i Finland.

1.2 Avhandlingens disposition
Avhandlingen består sammanlagt av fem kapitel. Efter en inledande beskrivning av
problemområdets bakgrund och motiv följer den teoretiska referensramen i kapitel två. I det
andra kapitlet beskrivs hur särskild begåvning kan definieras. Vidare beskrivs betydelsefulla
aspekter i Glgu 2014 och kommunvisa handlingsplaner vad gäller undervisningen för särskilt
begåvade elever. Därefter presenteras olika arbetssätt och undervisningsarrangemang som kan
användas i skolan för att tillgodose elevernas individuella behov i undervisningen. Vidare
presenteras tidigare forskning om lärares attityder till särskilt begåvade elevers behov av stöd
i undervisningen och attityder till de arbetssätt och undervisningsarrangemang som är vanliga
i undervisningen för dessa elever. Slutligen beskrivs faktorer som kan försvåra
undervisningen i det inkluderande klassrummet.
Kapitel tre inleds med en presentation av studiens syfte och forskningsfrågor. Därefter följer
en beskrivning av datainsamlingsmetoden, mätinstrumentet och studiens genomförande.
Vidare beskrivs databearbetning och dataanalys och slutligen redogörs för hur
kvalitetskriterier har beaktats. I kapitel fyra redovisas resultatet från den empiriska studien.
Studiens metoder och resultat diskuteras i kapitel fem. Resultatet diskuteras utgående från
syfte, forskningsfrågor, tidigare forskning och den teoretiska referensramen. Slutligen
presenteras avhandlingens slutsatser och förslag till fortsatt forskning.

6

Marina Siffrén-Wiklund

2. Den särskilt begåvade eleven i skolan
Detta kapitel inleds med en beskrivning av hur särskild begåvning kan definieras. Därefter
beskrivs viktiga aspekter i Glgu 2014 och kommunvisa handlingsplaner vad gäller
undervisningen för särskilt begåvade elever. Vidare presenteras olika arbetssätt och
undervisningsarrangemang som kan användas för att tillgodose elevernas individuella behov
i undervisningen. Därefter presenteras internationell forskning om lärares attityder till dessa
arbetssätt och till elevernas behov av stöd i undervisningen. Slutligen beskrivs faktorer som
kan försvåra undervisningen i det inkluderande klassrummet.

2.1 Definition av särskild begåvning
Under de senaste hundra åren har forskare försökt beskriva särskild begåvning, vilket
resulterat i ett flertal olika definitioner (Kaya, 2015, s. 59; Laine, 2016, s. 15; Subotnik,
Olszewski-Kubilius & Worrell, 2011, s. 4, 7). Enligt Renzulli (2016, s. 60) är intelligens ett
heterogent begrepp, vilket innebär att särskild begåvning inte kan beskrivas med en enda
definition. Lewis M. Terman var en av föregångarna när han på 1920-talet definierade
särskild begåvning med hög intelligens (Chan, 2015, s. 158; Kreger Silverman, 2016, s. 55).
Senare på 1970-talet presenterade Marland en definition på särskild begåvning ur ett
multidimensionellt perspektiv (Chan, 2015, s. 158).
Enligt Marland är särskilt begåvade barn och talangfulla barn, sådana barn som har
identifierats av en professionell yrkesutövare och som på grund av exceptionella förmågor har
kapacitet till höga prestationer (Kreger Silverman, 2016, s. 60). Enligt Kreger Silverman
menar Marland att särskilt begåvade barn och talangfulla barn kan kännetecknas av en allmän
intellektuell förmåga, studiebegåvning inom ett specifikt ämne, goda ledaregenskaper,
produktivt och kreativt tänkande, psykomotorisk förmåga eller konstnärlig begåvning. Enligt
Winner (1999, s. 17) relateras särskild begåvning ofta till exceptionella prestationer i skolan,
och speciellt till goda muntliga och skriftliga färdigheter. Elever som presterar på en hög nivå
i skolan och vars färdigheter kan mätas med ett intelligenstest ses ofta som särskilt begåvade,
medan elever som är exceptionellt duktiga inom idrottsliga, musikaliska eller konstnärliga
områden kallas talangfulla. Winner menar att en sådan indelning inte kan motiveras, eftersom
både de elever som anses vara särskilt begåvade och de som anses vara talangfulla
kännetecknas av tre gemensamma drag. Winner (1999, s. 14–15) tillskriver eleverna en
7

Marina Siffrén-Wiklund

brådmogenhet som gör att de lär sig i snabb takt och tillägnar sig kunskap vid en tidig ålder
inom ett eller flera områden. En envishet gör att eleverna vill lära sig och vill lösa kreativa
problem i egen takt. Eleverna har ett stort intresse och en stark inre motivation till att förstå
och behärska olika ämnen eller färdigheter, vilket leder till prestationer på hög nivå inom
områden som tilltalar dem.
Renzulli (2016, s. 77) definierar särskild begåvning som en interaktion mellan tre egenskaper:
generella eller specifika förmågor på en nivå över genomsnittet, en stark uthållighet och inre
motivation och en hög kreativ förmåga. Förutom hög intellektuell förmåga, motivation och
kreativitet lyfter Mönks och Ypenburg (2009, s. 30) fram betydelsen av en social växelverkan
med familj, skola och vänner. Mönks och Ypenburg menar att social kompetens är nödvändigt
för att elevens höga begåvning ska kunna framträda i exceptionella prestationer och
handlingar.
Den första definitionen som betonar vikten av att särskilt begåvade elever behöver
specialpedagogiska arrangemang i undervisningen kom 1991, när asynkron utveckling
beskrevs som kännetecknande för särskild begåvning (Kreger Silverman, 2016, s. 72–73). När
den biologiska åldern och den emotionella utvecklingen är på en lägre nivå än den kognitiva
utvecklingen kan eleven få svårigheter med sociala relationer och med innehållet i skolans
läroplan. Kreger Silverman (2016, s. 69) ser den tidiga utvecklingen som central hos den
särskilt begåvade eleven. Detta föranleder Kreger Silverman att formulera en definition
tillämpbar för pedagoger: "Särskilt begåvade barn är barn som är tidiga i utvecklingen på ett
eller flera områden och därför är i behov av anpassad undervisning för att utvecklas i sin egen
snabba takt" (Kreger Silverman, 2016, s. 69).
För att särskilt begåvade elever ska kunna identifieras i skolan och för att deras individuella
behov ska kunna tillgodoses på ett ändamålsenligt sätt i undervisningen anser Piske, Stoltz
och Machado (2014, s. 349) och Renzulli (2016, s. 58) att det är väsentligt att skolpersonal
har kunskap om hur särskild begåvning kan definieras. Cosmovici Idsøe (2018, s. 13, 22)
menar däremot att ur ett pedagogiskt perspektiv är en generell definition inte nödvändig. Det
väsentliga är att läraren har kännedom om hur undervisningen kan anpassas optimalt utgående
från elevens styrkor, svagheter och individuella behov i inlärningen.

8

Marina Siffrén-Wiklund

2.2 Grunderna för läroplanen för den grundläggande utbildningen
2014
Alla barn som är permanent bosatta i Finland är enligt 25 § i Lagen om grundläggande
utbildning 1998 (628/1998) läropliktiga från det år då de blir sju år tills den grundläggande
utbildningen är uppfylld eller tills det har förflutit 10 år efter läropliktens inledande. Vidare
bestäms i 25 § och i 26 § att om sjukdom eller handikapp förhindrar att målen för den
grundläggande utbildningen inte nås inom nio år, inleds läroplikten ett år tidigare inom
förskoleundervisningen och pågår i 11 år. Enligt 27 § kan studierna på basen av en
psykologisk utredning, som vid behov kompletteras med en medicinsk utredning, inledas ett
år tidigare eller ett år senare.
I Glgu 2014 bestäms att den grundläggande utbildningens uppdrag är att fostra och undervisa
inom ramen för inkludering så att eleven har möjlighet att fullgöra läroplikten, erhålla en
mångsidig allmänbildning och fortsätta studierna på andra stadiet (Utbildningsstyrelsen, 2014,
s. 18, 38). Undervisningen ska genomföras med beaktande av elevens individuella behov med
målet att gynna elevens välbefinnande och lärande. Differentiering är centralt i
undervisningen och baserar sig på en god kännedom om eleven så att elevens motivation och
självkänsla i skolarbetet ska kunna stödas (Utbildningsstyrelsen, 2014, s. 30–31). Vidare
preciseras att differentiering gäller arbetsgången, arbetsrytmen, djupet och omfattningen i
studierna och en anpassning av undervisningen till de varierande sätt på vilka eleverna lär sig.
Differentiering bidrar även till att behovet av stöd kan förebyggas.
Vidare bestäms i Glgu 2014 att elevens framsteg i skolgången och lärandet ska följas
kontinuerligt så att behovet av stöd observeras tidigt (Utbildningsstyrelsen, 2014, s. 62).
Stödet ska anpassas efter elevens individuella behov och styrkor och utformas så att problem
och inlärningssvårigheter kan förebyggas, bli okomplicerade och kortvariga. Eleven kan
erhålla tillfälligt eller regelbundet stöd på tre nivåer: på allmän, intensifierad eller särskild
stödnivå. För de elever som framskrider snabbt i studierna kan studierna breddas och
fördjupas genom att en plan för elevens lärande utarbetas, i vilken handledningsåtgärder,
stödinsatser, undervisningsarrangemang och mål för skolgång och lärande definieras
(Utbildningsstyrelsen, 2014, s. 64–65).
Enligt Glgu 2014 kan flexibla undervisningsarrangemang ordnas via årskursintegrerade
studier och genomföras för en enskild elev, enskilda årskurser eller för hela skolan
9

Marina Siffrén-Wiklund

(Utbildningsstyrelsen, 2014, s. 38–39). Årskursintegrerade studier är även ett sätt att stöda
särskilt begåvade elever. Via beslut i den lokala läroplanen kan eleven studera vissa
läroämnen över årskursgränserna enligt ett eget studieprogram, i stället för att lärokurser delas
in i årskurser. Eleven ges möjlighet att studera enligt en individuell studiegång baserat på det
innehåll och de mål som är specifikt för det aktuella ämnet. En elev som studerar lärokurser
årskursintegrerat kan också studera i en sammansatt klass, vilka kan bildas på grund av
pedagogiska orsaker eller till följd av ett lågt elevantal, och i vilka elever i varierande åldrar
eller från varierande årskurser får undervisning tillsammans. I Glgu 2014 beskrivs att
undervisningen även kan kompletteras och studiemöjligheterna i olika ämnen kan berikas på
ett mångsidigare sätt genom att digitala verktyg och fjärruppkoppling används i
undervisningen (Utbildningsstyrelsen, 2014, s. 40). Elevens specialbegåvning kan stödas och
fördjupas genom att sakkunskap och kompetens hos olika lärare i skolan, skolans
samarbetspartner och internationella nätverk utnyttjas. Utgående från elevens intressen kan
även lärande och kunskap breddas och fördjupas och studiemotivationen höjas via de valfria
ämnen som utbildningsanordnaren erbjuder (Utbildningsstyrelsen, 2014, s. 95). Som
komplettering till läroplanen har en del kommuner och skolor utarbetat handlingsplaner för
hur särskilt begåvade elevers individuella behov i undervisningen kan tillgodoses i skolan.

2.3 Handlingsplaner i kommuner och skolor
För att undervisningen för särskilt begåvade elever ska vara framgångsrik är det viktigt att
lärarna får ett kontinuerligt stöd, både på skolnivå och på kommunnivå (Cross, Riedl Cross &
O´Reilly, 2018, s. 185–186; VanTassel-Baska & Stambaugh, 2005, s. 215). I Finland saknas
enhetliga riktlinjer för hur särskilt begåvade elever kan uppmärksammas och stödas i skolan
(Laine & Tirri, 2016, s. 158). Däremot har en del kommuner, som komplettering till
läroplanen för den grundläggande utbildningen, utarbetat egna handlingsplaner för hur
undervisningen kan ordnas för eleverna. Handlingsplanerna fungerar som vägledning för
lärare och övrig skolpersonal om hur individuella behov hos eleverna kan tillgodoses på bästa
sätt i skolan. Av forskningsetiska skäl namnges inte dessa kommuner i denna avhandling och
därmed görs inte källhänvisningar till handlingsplanerna.
Gemensamt för handlingsplanerna är att de innehåller information om hur särskild begåvning
kan definieras och om hur särskilt begåvade elever kan identifieras i en skolkontext. De
svårigheter som eleverna kan möta i skolan beskrivs och motiveringar görs till varför eleverna
10

Marina Siffrén-Wiklund

behöver stöd och speciell uppmärksamhet i undervisningen. Vidare beskrivs strategier för hur
undervisningen

kan

differentieras

och

vilka

stödinsatser,

arbetssätt

och

undervisningsarrangemang som kan tillämpas i undervisningen. Till viss del varierar
innehållet mellan handlingsplanerna. I en del handlingsplaner beskrivs vad som bestäms i
läroplanen och i lagen om den grundläggande utbildningen om differentiering och stöd för
lärande

och

skolgång.

Andra

ämnen

som

behandlas

är

lärarfortbildningen,

studievägledningen, elevvården, samarbetet med vårdnadshavarna och stadieövergången
mellan lågstadium och högstadium.
I Sverige är riktlinjerna för hur särskilt begåvade elever kan stödas i skolan mera omfattande.
Sveriges Kommuner och Regioner har tillsammans med ett antal kommuner utarbetat en
handlingsplan, "Handlingsplan särskilt begåvade barn och elever 2016", för att stöda
kommunerna i arbetet med att öka lärarnas kompetens och för att stärka kvaliteten på
undervisningen för särskilt begåvade elever (Sveriges Kommuner och Regioner, 2020). Med
handlingsplanen som grund anpassar enskilda kommuner och skolor verksamheten och
undervisningen till elevernas individuella behov. Även Skolverket har sammanställt ett
stödmaterial till rektorer, lärare och personal inom elevhälsan (Skolverket, 2020).
Stödmaterialet innehåller ämnesdidaktiskt stöd för olika läroämnen och ger exempel på hur
undervisningen kan ordnas så att eleverna får de utmaningar som de behöver i
undervisningen. Ett motsvarande stödmaterial för hur individuella behov hos särskilt
begåvade elever kan tillgodoses i undervisningen verkar saknas i Finland.

2.4 Arbetssätt och undervisningsarrangemang för den särskilt
begåvade eleven
Lärarens huvudsakliga utmaning är att göra det möjligt för eleven att prestera utgående från
den egna utvecklingspotentialen (Renzulli, 2016, s. 58). Avgörande för att eleven ska få en
kvalitativ undervisning i en god lärmiljö är att läraren har kunskap om särskild begåvning och
förståelse för elevens specifika behov av stöd (Kaya, 2015, s. 59, 62; Piske m.fl., 2014, s.
351). Läraren behöver även ha kunskap om olika didaktiska arbetssätt (Cosmovici Idsøe,
2018, s. 15; Piske m.fl., 2014, s. 351), men också ha tillgång till ett ändamålsenligt
undervisningsmaterial som utmanar elevens kognitiva förmåga (Kaya, 2015, s. 59; Piske
m.fl., 2014, s. 350). Eftersom det är svårt att beskriva särskilt begåvade elever med en kort
11

Marina Siffrén-Wiklund

definition menar Cosmovici Idsøe (2018, s. 15) att läraren behöver ha kännedom om på vilket
sätt eleverna lär sig, hur de beter sig och hur de skiljer sig från andra elever. Vidare menar
Kreger Silverman (2016, s. 149, 272) att en tidig identifiering är viktig för att eleven så tidigt
som möjligt ska få stöd inom ramen för den egna prestationsnivån, vilket är av betydelse för
att eleven ska ha möjlighet att utvecklas optimalt.

2.4.1 Differentiering av undervisningen
Eftersom de särskilt begåvade eleverna är en heterogen grupp finns det ingen universallösning
för hur undervisningen ska ordnas så att den passar alla elever (De Corte, 2013, s. 16).
Således är det väsentligt att varje elevs individuella behov uppmärksammas och att de särskilt
begåvade eleverna inte betraktas som en homogen elevgrupp (Bailey, Pearce, Winstanley,
Sutherland, Smith, Stack & Dickenson, 2008, s. 2). Speciella undervisningsarrangemang kan
enligt 18 § i Lagen om grundläggande utbildning 1998 ordnas om "eleven anses till någon del
redan ha kunskaper och färdigheter som motsvarar den grundläggande utbildningens lärokurs"
eller "det med hänsyn till elevens förhållanden och tidigare studier till någon del är oskäligt
att eleven ska genomgå den grundläggande utbildningens lärokurs" eller "detta är motiverat
av skäl som har samband med elevens hälsotillstånd".
Differentiering och flexibilitet är grunden för att den särskilt begåvade eleven ska få adekvat
stöd i skolan (Mönks & Ypenburg, 2009, s. 72, 83). I Glgu 2014 bestäms att differentiering är
avgörande när beslut tas om vilka arbetssätt som ska tillämpas i undervisningen
(Utbildningsstyrelsen, 2014, s. 30). Vidare bestäms att dessa arbetssätt ska utgå från elevens
individuella behov, intressen och förutsättningar. Enligt Cosmovici Idsøe (2018, s. 35)
innebär differentiering att läraren kontinuerligt planerar och utvärderar undervisningsmetoder,
lärostoff och lärmiljöer utgående från elevens individuella inlärningsförmåga och sätt att lära
sig. I en internationell forskningsöversikt visar Bailey m.fl. (2008, s. 10) att differentiering
och individanpassat lärande i en inkluderande klassrumsmiljö är ett framgångsrikt koncept i
undervisningen. Med beaktande av elevernas olikheter och individuella behov kan, enligt
Glgu 2014, differentiering av undervisningen stöda elevernas studiemotivation och
självkänsla (Utbildningsstyrelsen, 2014, s. 31).
Undervisningen bör stimulera elevens nyfikenhet och ambition att lära sig (Piske m.fl., 2014,
s. 351). Karaktäristiskt för särskilt begåvade elever är en snabb inlärningstakt, god förmåga
12

Marina Siffrén-Wiklund

till abstrakt tänkande, förmåga till effektiv informationsbearbetning, stor minneskapacitet och
god problemlösningsförmåga och slutledningsförmåga (Chan, 2015, s. 159). Följaktligen
leder en repetitiv och monoton undervisning till att eleven kan bli omotiverad i skolarbetet
(Piske m.fl., 2014, s. 348), vilket i sin tur kan resultera i att eleven presterar långt under sin
fulla potential (Kreger Silverman, 2016, s. 32–33). Därtill klarar särskilt begåvade elever ofta
de lägre årskurserna utan ansträngning och de lägger därmed inte grunden till
studiemotivation och goda studievanor (Kreger Silverman, 2016, s. 32; Mönks & Ypenburg,
2009, s. 80). Eftersom underprestation ofta blir påtaglig först i de högre årskurserna menar
Mönks och Ypenburg (2009, s. 80–81) att det är viktigt att särskilt begåvade elever
identifieras tidigt, så att grunden till studiemotivationen ska kunna etableras redan under de
första skolåren. För att motivationen för skolarbetet ska höjas och kvarhållas är det viktigt att
eleven får utmaningar på en lämplig nivå (Phillips & Lindsay, 2006, s. 63; Snyder &
Linnenbrink-Garcia, 2013, s. 209).
Undervisningen bör vara meningsfull och målorienterad och ge eleven möjlighet att
kontrollera den egna inlärningsprocessen och inspirera eleven till att definiera egna mål för
lärandet (De Corte, 2013, s. 14). Enligt Glgu 2014 ska differentiering av undervisningen utgå
från elevens förmåga till att studera i individuell takt, elevens förmåga till studieplanering och
förmåga till att göra egna val mellan olika arbetssätt (Utbildningsstyrelsen, 2014, s. 31). I en
studie om vilken uppfattning elever har om differentiering visar Kanevsky (2011, s. 286) att
majoriteten av eleverna vill få möjlighet att själva kontrollera den egna inlärningstakten och
göra egna val av ämnen och samarbetspartner. I studien ingick både elever som inte
identifierats och elever som identifierats som särskilt begåvade. Ett öppet och respektfullt
samarbete med den enskilda eleven vad gäller elevens egna behov och intressen i lärandet är
således viktigt (Kanevsky, 2011, s. 280; Kreger Silverman, 2016, s. 271–272), men detta
innebär inte att undervisningen genomgående ska anpassas till elevens önskemål (Kanevsky,
2011, s. 296). Kanevsky menar att eleven behöver lära sig varierande inlärningsstrategier och
även utveckla en förmåga att kunna anpassa sig till mindre intressanta uppgifter.
I en studie om hur lärare i Finland tillgodoser särskilt begåvade elevers behov i
undervisningen visar Laine och Tirri (2016, s. 155–157) att de flesta lärare differentierar
undervisningen för eleverna. Lärare nämner att de uppmuntrar och ger eleverna positiv
respons och hjälper dem att finna sina styrkor och talanger. Laine och Tirri kommer fram till
att lärare differentierar undervisningen framförallt genom att de ger särskilt begåvade elever
specialmaterial och specialuppgifter, vilka är mera krävande och utmanande än de uppgifter
13

Marina Siffrén-Wiklund

som ges till andra elever. Vidare ges eleverna möjlighet till självständigt lärande i form av
egna studier, projekt eller val av uppgifter efter eget intresse. Eleverna erbjuds även extra
arbete i form av arbetsblad och tilläggsmaterial i stället för differentierade kvalitativa och
ändamålsenliga utmaningar, vilket enligt Laine och Tirri kan leda till att eleverna blir
omotiverade till skolarbetet.
Undervisningen för särskilt begåvade elever kan differentieras genom berikning och
acceleration (Chan, 2015, s. 160; Siegle m.fl., 2013, s. 27). Cosmovici Idsøe (2018, s. 54)
menar att trots att acceleration och berikning beskrivs som separata arbetssätt ges eleven bäst
möjlighet till inlärning då dessa kombineras i undervisningen. Enligt Al-Makhalid (2012, s.
34) är det internationellt vanligt förekommande att olika former av berikning och acceleration
kombineras med att eleverna får undervisning i flexibla grupper.

2.4.2 Differentiering genom berikning, acceleration och gruppindelningar
Berikning
Särskilt begåvade elever kan i allmänhet tillgodogöra sig en större mängd kunskap i
jämförelse med klasskamraterna (Mönks & Ypenburg, 2009, s. 75). Eftersom särskilt
begåvade elever har en hög kognitiv kapacitet menar Kreger Silverman (2016, s. 280–281) att
de har andra behov än sina jämnåriga kamrater. Vidare menar Kreger Silverman att elevens
individuella behov bör tillfredsställas för att eleven ska utvecklas optimalt. Därför bör
fördjupade studier prioriteras i stället för utökade studier på grundnivå, vilket kan förverkligas
genom berikning. Berikning innebär att lärostoffet breddas och fördjupas eller att läroplanen
kompletteras med nya ämnesområden, vilket erbjuder eleven en rik och varierande inlärning
(Chan, 2015, s. 160). Enligt Glgu 2014 kan studierna breddas och lärandet fördjupas även
genom valfria studier utgående från elevens egna intressen (Utbildningsstyrelsen, 2014, s. 95).
Vidare bestäms att de valfria lärokurserna ska bredda och fördjupa innehållet och målen i
gemensamma läroämnen. Berikning bör grunda sig på elevens behov, färdigheter och
intressen (Farsimadan, Poorgholami, Safari & Ahmadi Gharacheh, 2015, s. 298; Mönks &
Ypenburg, 2009, s. 75), men kan även innebära att eleven får stimulans och meningsfulla
utmaningar utanför egna intresseområden och därmed väcka motivation och intresse för nya
(Liljedahl, 2017, s. 79).

14

Marina Siffrén-Wiklund

Kanevsky (2011, s. 295) visar i en studie om elevers åsikter om differentiering att särskilt
begåvade

elever

föredrar

att

studera

avancerade

och

komplexa

ämnesområden,

ämnesövergripande teman och ämnesområden utöver de som finns i läroplanen. Chan (2015,
s. 160) konstaterar att forskning visar att berikning bidrar till att den särskilt begåvade eleven
presterar på en högre nivå i skolarbetet, medan Farsimadan m.fl. (2015, s. 301) kommer fram
till att berikning i undervisningen inverkar positivt på elevernas studiemotivation och därmed
presterar de bättre i skolan. Berikning av läroplanen är den mest använda formen av
pedagogisk differentiering för särskilt begåvade elever (Cosmovici Idsøe, 2018, s. 40) med
målet att göra lärandet meningsfullt för eleven (Liljedahl, 2017, s. 79).
Acceleration
Acceleration kan ge eleven utmaningar på en lämplig nivå (Wells, Lohman & Marron, 2009,
s. 248) och bidra till att eleven har möjlighet att nå sin maximala utvecklingspotential (De
Corte, 2013, s. 16). Acceleration innebär att eleven avancerar i årskurser eller i lärostoff i
snabbare takt än jämnåriga elever (Chan, 2015, s. 160). Eleven kan inleda skolgången tidigare
eller hoppa över en eller flera årskurser, vilket innebär att eleven deltar i undervisningen
tillsammans med äldre klasskamrater (De Corte, 2013, s. 13; Wells m.fl., 2009, s. 248).
Eleven kan även delta i undervisningen i enskilda ämnen i en högre årskurs, medan
undervisningen i övriga ämnen sker tillsammans med den årskurs som eleven åldersmässigt
tillhör (Liljedahl, 2017, s. 73). På grund av en snabb inlärningstakt kan, enligt Mönks och
Ypenburg (2009, s. 74), den särskilt begåvade eleven tillgodogöra sig ett lärostoff eller en
lärobok under kortare tid än jämnåriga elever. Således konstaterar Kreger Silverman (2016, s.
280–282) att eleven är i behov av att studera i egen takt med ett högt tempo i undervisningen
genom att lärostoffet komprimeras. Renzulli och Reis Renzulli (2010, s. 149) menar att
genom en komprimering av läroplanen kan undervisningen differentieras till en för eleven
lämplig nivå och en genomgång av lärostoff som eleven redan behärskar kan elimineras och
ersättas av utmanande alternativt stoff. Eftersom eleven får lära sig nya ämnen i snabb takt
och inte behöver repetera ett lärostoff mer än nödvändigt, menar Kreger Silverman (2016, s.
76) att elevens studiemotivation kan höjas.
Acceleration har en positiv inverkan på elevens prestation i skolan (Chan, 2015, s. 160;
Steenbergen-Hu & Moon, 2011, s. 46). Både acceleration i lärostoff och i årskurser ger eleven
goda studieresultat, men eftersom dessa former av acceleration ofta kombineras är det svårt
att urskilja de enskilda effekterna (Steenbergen-Hu & Moon, 2011, s. 49). I en longitudinell
15

Marina Siffrén-Wiklund

studie som jämför särskilt begåvade elever som accelererat i årskurs med äldre elever som
inte accelererat, kommer Wells m.fl. (2009, s. 263) fram till att de elever som accelererat inte
enbart presterar på samma nivå utan på en betydligt högre nivå än sina äldre klasskamrater.
Likväl kommer Laine och Tirri (2016, s. 158) i sin studie om hur lärare tillgodoser särskilt
begåvade elevers behov i undervisningen fram till att både acceleration i årskurser och
acceleration i lärostoff är sparsamt förekommande i Finland.
Acceleration har kritiserats för att inverka negativt på den sociala utvecklingen och på den
emotionella utvecklingen hos yngre elever (De Corte, 2013, s. 13). Det kan vara utmanande
att hoppa över en årskurs, eftersom eleven ska anpassa sig till nya klasskamrater i en ny social
grupp och samtidigt tillgodogöra sig innehållet för den överhoppade årskursen (Gronostaj,
Werner, Bochow & Vock, 2016, s. 31). I en longitudinell studie visar Freeman (2013, s. 12)
att vuxna som hoppat över årskurser ansåg att de gått miste om en normal barndom, eftersom
de på grund av sin unga ålder inte kunde dela fritidsaktiviteter med sina äldre klasskamrater.
Via en metaanalys visar däremot Steenbergen-Hu och Moon (2011, s. 51) att studerande som
inlett högre studier vid en yngre ålder än normalt ansåg att acceleration hade varit positivt
både för deras socioemotionella utveckling och för studieprestationen. Hoogeven m.fl. (2005,
s. 49) konstaterar att uppfattningarna om acceleration kan bero på tidigare erfarenheter. I en
studie om lärares attityder till acceleration visar Hoogeven m.fl. att de lärare som har positiva
erfarenheter av acceleration upplever att detta arbetssätt har större positiva effekter på
elevernas sociala kompetens, prestation i skolan och motivation för skolarbetet än de lärare
som har negativa erfarenheter.
De Corte (2013, s. 13) påtalar att beslut om acceleration bör vara noggrant genomtänkt och
verkställas med hänsyn till elevens kognitiva, socioemotionella och fysiska utveckling samt
till elevens motivation och intresse. Vidare är det viktigt att skolans och lärarnas resurser
beaktas vid beslutet. De Corte (2013, s. 16) menar att motiverade lärare med erfarenhet av
acceleration, en lämplig anpassad plan för elevens lärande och stöd från vårdnadshavare är
grundläggande faktorer för att acceleration ska bli en bra lösning för eleven.
Gruppindelningar
I Glgu 2014 beskrivs att både det individuella arbetet och kommunikationen med olika elever
och vuxna i olika grupper, i olika lärmiljöer och i olika sammanhang är viktigt för
lärprocessen hos varje elev (Utbildningsstyrelsen, 2014, s. 16). Al-Makhalid (2012, s. 33)
menar att olika gruppindelningar är betydelsefullt för differentiering och speciellt för
16

Marina Siffrén-Wiklund

berikning i undervisningen för särskilt begåvade elever. Gruppsammansättningen kan variera
så att eleverna delas in efter kognitiv nivå, intressen eller enligt undervisningens målsättning
(Cosmovici Idsøe, 2018, s. 46, 78). Elever i samma eller i varierande ålder kan studera
tillsammans ett visst antal lektioner eller dagar per vecka inom eller utanför klassrummet.
Även om inlärningen sker i grupp är det viktigt att eleven tillåts att arbeta på sin individuella
nivå (Mönks & Ypenburg, 2009, s. 75) och att eleven får personlig handledning och respons
på sitt arbete av läraren (VanTassel-Baska & Stambaugh, 2005, s. 213).
Gruppindelningar som innebär att särskilt begåvade elever får undervisning tillsammans har
klart positiva effekter på elevernas skolprestation (Rogers, 2007, s. 389). I en studie om
särskilt begåvade elevers motivation i skolarbetet drar Phillips och Lindsay (2006, s. 64)
därtill den slutsatsen att en gruppindelning av eleverna enligt kognitiv nivå inte påverkar
studiemotivationen negativt, trots att eleverna utmanas kognitivt, möter konkurrens och att
inlärningstakten ökar. Gruppindelningar som möjliggör aktiviteter och samarbete mellan
kognitivt jämlika elever kan även främja kamratskap dem emellan (Kreger Silverman, 2016,
s. 280; Mönks & Ypenburg, 2009, s. 116; Skogen & Cosmovici Idsøe, 2014, s. 118). Särskilt
begåvade elever uppskattar att samarbeta med andra, samtidigt som de har behov av att arbeta
självständigt med egna projekt i egen takt (Kanevsky, 2011, s. 292; Phillips & Lindsay, 2006,
s. 64–65). Enligt French, Walker och Shore (2011, s. 155) är eleverna positivt inställda till
samarbete om det stöder deras egna behov och mål för inlärningen. Samtidigt poängterar
French m.fl. (2011, s. 155–156) att om eleverna antas föredra att arbeta på egen hand riskerar
de att få otillräckligt stöd både för det självständiga arbetet och för att utveckla förmågan att
samarbeta med andra. I en studie om på vilket sätt lärare tillgodoser särskilt begåvade elevers
behov i undervisningen kommer Laine och Tirri (2016, s. 158) fram till att gruppindelningar
inte är vanligt förekommande i Finland.

2.5

Lärares

attityder

till

behov

av

stöd,

arbetssätt

och

undervisningsarrangemang
Inom socialpsykologi och andra vetenskaper används, enligt Nationalencyklopedin [u.å.],
begreppet attityd för en varaktig inställning som grundar sig på erfarenheter och för att ange
att en person är för eller emot något. En attityd omfattas av kognitiva, affektiva och avsiktliga
beståndsdelar. Den kognitiva delen består av vad en individ vet eller tror om något, den
17

Marina Siffrén-Wiklund

affektiva delen innebär hur stark ställning individen tar till något, medan den avsiktliga delen
innebär den beredskap individen har att agera när det gäller den företeelse eller den person
som hen har en attityd till.
Lärarens attityder till särskild begåvning och till särskilt begåvade elever inverkar på
undervisningen (Perković Krijan & Borić, 2015, s. 165–166), på elevens studiemotivation och
inlärning (Wilson, 2006, s. 93) och på elevens kognitiva, emotionella och sociala utveckling
(Hoogeven m.fl., 2005, s. 31). Enligt Laine (2016, s. 29) och Westling Allodi och Rydelius
(2008, s. 13) varierar attityderna till särskild begåvning och till undervisning för särskilt
begåvade elever bland lärare. Anledningen till att attityderna varierar kan förklaras utgående
från lärarnas olika professionella erfarenheter av att undervisa särskilt begåvade elever (Kaya,
2015, s. 71; Perković Krijan & Borić, 2015, s. 175; Westling Allodi & Rydelius, 2008, s. 16)
och från det personliga intresset och engagemanget att anta denna utmaning (Perković Krijans
& Borićs, 2015, s. 175). Enligt Kaya (2015, s. 71) och Westling Allodi och Rydelius (2008, s.
16) påverkas även lärarnas attityder till särskild begåvning av huruvida ämnet ingår i
lärarutbildningen och lärarnas fortbildning. Därutöver menar Lassig (2009, s. 17–18) att
lärares attityder kan påverkas av allmänna rekommendationer. Såvida det rekommenderas att
alla elever får undervisning tillsammans i inkluderande klassrum, menar Lassig att det inte är
överraskande att lärare har negativa attityder till acceleration och till att särskilt begåvade
elever får undervisning i smågrupper. Vidare menar Lassig att om acceleration och
undervisning i smågrupper inte har prioriterats är lärare ovana med att tillämpa dessa
arbetssätt i undervisningen. Variationer i attityderna kan enligt Al-Makhalid (2012, s. 52)
också förklaras utgående från kulturella skillnader, eftersom olika undervisningsarrangemang
och program för hur undervisningen för särskilt begåvade elever ska ordnas varierar i olika
länder, utbildningssystem och skolor.

2.5.1 Lärares attityder till särskilt begåvade elevers behov av stöd
Studier från Finland (Laine, Hotulainen & Tirri, 2019, s. 81, 86), från Sverige (Westling
Allodi & Rydelius, 2008, s. 12, 14) och från Kroatien (Perković Krijan & Borić, 2015, s. 168–
169) visar att lärare anser att särskilt begåvade elever har speciella pedagogiska behov, vilket
innebär att de är i behov av stöd i undervisningen. Lärare menar även att eleverna behöver
speciell uppmärksamhet för att möjliggöra att deras talanger utvecklas optimalt. Enligt Lassig
(2009, s. 21) är en utveckling av elevernas fulla potential gynnsamt för den enskilda
18

Marina Siffrén-Wiklund

individen, men också för samhället i stort. Vidare konstaterar Laine m.fl. (2019, s. 86) att
lärare i Finland och Perković Krijan och Borić (2015, s. 168–169) att lärare i Kroatien anser
att eleverna också är i behov av specialpedagogiska arrangemang. I Sverige (Westling Allodi
& Rydelius, 2008, s. 14–15) och i Kroatien (Perković Krijan & Borić, 2015, s. 169) är lärare
av den åsikten att de speciella pedagogiska behoven hos särskilt begåvade elever ofta
ignoreras i skolan. Även i Finland menar lärare att skolor inte tillgodoser individuella behov
hos eleverna på ett tillfredsställande sätt (Laine m.fl., 2019, s. 81). Vidare visar studier både
från Finland (Laine m.fl., 2019, s. 81) och från USA (Kaya, 2015, s. 69) att lärare anser att det
är deras ansvar att erbjuda en ändamålsenlig undervisning åt eleverna. Därtill är lärare i
Finland av den åsikten att undervisningen för särskilt begåvade elever inte bör ske i
specialklasser, utan att undervisningen kan ordnas genom differentiering i inkluderande
klasser (Laine m.fl., 2019, s. 81–82).

2.5.2 Lärares attityder till arbetssätt och undervisningsarrangemang
Acceleration
Studier visar att lärare har varierande attityder till acceleration. I en studie från USA visar
Siegle m.fl. (2013, s. 39, 41) att majoriteten av lärarna anser att acceleration är ett effektivt
arbetssätt i undervisningen för särskilt begåvade elever. Siegle m.fl. konstaterar att de lärare
som är positiva till acceleration anser att detta arbetssätt tillfredsställer elevernas individuella
behov och att undervisningen varken blir bristfällig eller alltför utmanande. Däremot visar
studier från Nederländerna (Hoogeven m.fl., 2005, s. 47) och från Australien (Lassig, 2009, s.
17) att lärare ger acceleration ett begränsat stöd. En studie från Kroatien visar att lärare inte
har tydliga åsikter om acceleration (Perković Krijan & Borić, 2015, s. 169), medan studier
från Finland (Laine m.fl., 2019, s. 81) och från Sverige (Westling Allodi & Rydelius, 2008, s.
12) visar att lärare är negativt inställda till acceleration som arbetssätt för särskilt begåvade
elever. I Finland framgår lärarnas negativa inställning till acceleration bland annat av deras
åsikter om att det inte är fördelaktigt för särskilt begåvade elever att inleda skolgången ett år
tidigare (Laine m.fl., 2019, s. 81).
Trots att lärare i Kroatien inte tar en tydlig ställning till acceleration, anser de att ett större
antal särskilt begåvade elever borde tillåtas att hoppa över en årskurs (Perković Krijan &
Borić, 2015, s. 169–170), medan lärare i Finland är negativa till att elever hoppar över
19

Marina Siffrén-Wiklund

årskurser (Laine m.fl., 2019, s. 81). Lärare i Kroatien är osäkra på om elever som hoppar över
en årskurs går miste om viktig kunskap (Perković Krijan & Borić, 2015, s. 170), medan en
studie av Polyzopoulou m.fl. (2014, s. 216) visar att lärare från Grekland anser att detta ger
upphov till kunskapsluckor. Däremot anser inte lärare i USA att elever som hoppar över en
årskurs får kunskapsluckor och således är inte detta en orsak till att elever bör avstå från att
accelerera i årskurser (Siegle m.fl., 2013, s. 38, 42). Liljedahl (2017, s. 52–53) menar att
särskilt begåvade elevers motvilja att repetera lärostoff i kombination med att eleven lär sig
först när hen är motiverad, intresserad och ser det konkreta målet med inlärningen kan bidra
till att ge eleven långvariga kunskapsluckor. Medan attityderna till huruvida acceleration ger
upphov till kunskapsluckor varierar internationellt bland lärare, är de flesta överens om att
acceleration kan leda till att eleven får svårt att anpassa sig till en grupp med äldre elever.
I Nederländerna kommer Hoogeven m.fl. (2005, s. 40, 48) fram till att många lärare befarar
att acceleration påverkar elevens sociala utveckling och emotionella utveckling negativt.
Lärare uttrycker sin oro för elevens sociala kompetens och menar att det är svårt att både vara
smartast och yngst i klassen. Även lärare i Grekland anser att elever som hoppar över en
årskurs får svårt att socialt anpassa sig till en grupp med äldre elever (Polyzopoulou m.fl.,
2014, s. 216), medan lärare från Kroatien är tveksamma i sitt ställningstagande (Perković
Krijan & Borić, 2015, s. 170). I en studie i USA drar Siegle m.fl. (2013, s. 40) den slutsatsen
att lärare inte anser att eleverna har svårigheter med att skaffa nya kamratrelationer, men att
en viss oro ändå finns för att acceleration leder till att de särskilt begåvade eleverna är mera
ensamma än andra elever. Sammantaget visar dessa studier att lärare till övervägande del har
negativa attityder till acceleration.
Gruppindelningar
Attityderna till huruvida särskilt begåvade elever ska få undervisning tillsammans i
smågrupper varierar bland lärare internationellt (Perković Krijan & Borić, 2015, s. 166).
Majoriteten av lärarna i en studie i USA utförd av Siegle m.fl. (2013, s. 41) anser att ålder inte
alltid är det bästa kriteriet för att dela in elever i olika undervisningsgrupper. Medan detta
indikerar att lärarna i USA anser att särskilt begåvade elever kan bilda egna
undervisningsgrupper, visar studier från Finland (Laine m.fl., 2019, s. 81), från Australien
(Lassig, 2009, s. 17) och från Grekland (Polyzopoulou m.fl., 2014, s. 216) att lärare är
negativt inställda till att särskilt begåvade elever bildar en egen undervisningsgrupp, eftersom
detta ökar stämplingen och kategoriseringen av eleverna, till exempel i goda och mindre goda
20

Marina Siffrén-Wiklund

eller starka och svaga elever. En studie från Kroatien visar däremot att lärare inte har tydliga
åsikter om huruvida en egen undervisningsgrupp är till fördel för eleverna (Perković Krijan &
Borić, 2015, s. 169–170). Lärarna från Kroatien är både tveksamma till huruvida en
gruppindelning ökar stämplingen av eleverna och till huruvida gruppindelningen i så fall leder
till att icke särskilt begåvade elever känner sig mindre värda.
I Finland (Laine m.fl., 2019, s. 81), i Australien (Lassig, 2009, s. 17) och i Kroatien (Perković
Krijan & Borić, 2015, s. 170) anser lärare att särskilt begåvade elever bör få undervisning i
inkluderande klasser, eftersom de kan ge intellektuell stimulans åt klasskamraterna. I en
studie från Finland om hur lärare tillgodoser särskilt begåvade elevers individuella behov i
undervisningen visar Laine och Tirri (2016, s. 158) att många elever assisterar läraren eller
hjälper klasskamraterna med skolarbetet. Likväl har Kanevsky (2011, s. 287) och Siegle,
Moore, Mann och Wilson (2010, s. 351) kommit fram till att många särskilt begåvade elever
är negativt inställda till att hjälpa andra elever. Följaktligen menar Siegle m.fl. att ett sådant
arrangemang bör användas sparsamt och att eleverna i stället borde använda tiden till det egna
skolarbetet.
Även en studie från Sverige visar att lärare föredrar undervisning i inkluderande klasser.
Westling Allodi och Rydelius (2008, s. 15–17) kommer fram till att lärare är negativa till att
särskilt begåvade elever får undervisning tillsammans i smågrupper och att lärare som
undervisar lågstadieelever är mer negativa än lärare som undervisar högstadieelever. Westling
Allodi och Rydelius menar att en möjlig orsak till att lärare till elever i högstadieåldern är
mera positiva till att eleverna bildar en egen undervisningsgrupp kan vara att de har större
erfarenhet av att möta elever på varierande kunskapsnivå och prestationsnivå, eftersom
skillnaderna mellan elevers kunskap och prestation kan vara större bland äldre elever än
elever i de lägre årskurserna. Även om Perković Krijan och Borić (2015, s. 166) konstaterar
att undervisning i smågrupper delar lärares åsikter, visar de refererade studierna att lärarna
överlag är negativt inställda till ett sådant undervisningsarrangemang.

2.6 Faktorer som kan försvåra undervisningen i det inkluderande
klassrummet
I det heterogena klassrummet möter läraren i allt större omfattning elever med olika behov
som har varierande intressen och som befinner sig på olika utvecklingsnivåer, vilket kan
21

Marina Siffrén-Wiklund

försvåra undervisningen speciellt för särskilt begåvade elever (VanTassel-Baska &
Stambaugh, 2005, s. 211). Studier från Finland (Laine m.fl., 2019, s. 81) och från USA (Kaya,
2015, s. 68) visar att lärare anser att också identifieringen av särskilt begåvade elever kan vara
problematiskt. Studierna visar även att lärarnas tidsbrist och ett stort elevantal i klassen är de
faktorer som lärare anser är mest komplicerande för undervisningen i det inkluderande
klassrummet. VanTassel-Baska och Stambaugh (2005, s. 214) konstaterar att en
differentiering av läroplanen och planering av flera olika lektionsplaner för varje lektion
kräver både tid och extra arbetsinsatser, men också att differentiering innebär ett tidskrävande
samarbete mellan kollegor. Även Westling Allodi och Rydelius (2008, s. 6–7) visar i sin
studie från Sverige att lärare anser att det är utmanande och tidskrävande att anpassa
undervisningen individuellt till varje elev. Därtill menar Westling Allodi och Rydelius att
också lärarens kompetens och andra resurser påverkar det stöd som särskilt begåvade elever
erhåller.
Enligt Laine m.fl. (2019, s. 81) anser lärare att även tillgången till lämpliga
undervisningsmaterial är en försvårande faktor för undervisningen, dock inte i lika hög grad
som tidsbrist och elevgruppens storlek. VanTassel-Baska och Stambaugh (2005, s. 214)
menar att det kan vara problematiskt att hitta undervisningsmaterial och lärostoff på en hög
kunskapsnivå, samtidigt som innehållet bör överensstämma med elevens biologiska ålder. Det
kan även vara utmanande att handleda eleverna i specifika ämnen utöver läroplanen
(VanTassel-Baska & Stambaugh, 2005, s. 212) och därför är ett samarbete med sakkunniga i
eller utanför skolan fördelaktigt vid acceleration i olika läroämnen (Skogen & Cosmovici
Idsøe, 2014, s. 121; VanTassel-Baska & Stambaugh, 2005, s. 212). VanTassel-Baska och
Stambaugh (2005, s. 212) poängterar att läraren behöver känna sig trygg med att olika elever i
det heterogena klassrummet samtidigt arbetar på olika nivåer, med differentierade
arbetsuppgifter och med berikande innehåll i olika lärostoff.
Enligt VanTassel-Baska och Stambaugh (2005, s. 215) är det viktigt att lärarna känner ett
kontinuerligt stöd både på skolnivå och på kommunnivå, för att undervisningen för särskilt
begåvade elever ska vara framgångsrik i det inkluderande klassrummet. Cross m.fl. (2018, s.
185) menar att det är viktigt att rektorer och lärare är överens om hur differentieringen ska
ordnas, så att faktorer som kan försvåra undervisningen i klassrummet kan elimineras.
Följaktligen konstaterar VanTassel-Baska och Stambaugh (2005, s. 215) att det är
betydelsefullt att rektorer och beslutsfattare på kommunnivå diskuterar med lärarna om på
vilket sätt undervisningen är ordnad för eleverna men även att de besöker klasser,
22

Marina Siffrén-Wiklund

tillhandahåller med tillräckliga resurser och ger möjlighet till fortbildning och planeringstid
för personalen.

23

Marina Siffrén-Wiklund

3 Metod
Detta kapitel inleds med en presentation av studiens syfte och forskningsfrågor. Därefter
följer en beskrivning av datainsamlingsmetoden, mätinstrumentet och studiens genomförande.
Vidare presenteras demografiska data om respondenterna och enkätundersökningens externa
bortfall och forskningsfrågornas interna bortfall. Därefter beskrivs bearbetningen och
analysen av kvalitativa data och kvantitativa data och slutligen redogörs för hur
kvalitetskriterier har beaktats i studien.

3.1 Syfte och forskningsfrågor
Avhandlingens syfte är att undersöka hur undervisningen för särskilt begåvade elever ordnas i
den grundläggande utbildningen i svenskspråkiga skolor i Finland. Syftet är också att
undersöka speciallärares uppfattningar om undervisning för särskilt begåvade elever.
Utgående från avhandlingens syfte har följande forskningsfrågor utarbetats:
1. I vilken omfattning förekommer skriftliga planer, diskuterade muntliga strategier och
särskilda praktiska arrangemang i kommuner och skolor för undervisning och stöd för
särskilt begåvade elever?
2. Vilka arbetssätt och undervisningsarrangemang används för att tillgodose särskilt
begåvade elevers individuella behov i undervisningen?
3. Vilka uppfattningar har speciallärare om särskilt begåvade elevers behov av stöd i
undervisningen?
4. Vilka uppfattningar har speciallärare om arbetssätt och undervisningsarrangemang
som kan användas i undervisningen för särskilt begåvade elever?
5. Vilka uppfattningar har speciallärare om faktorer som kan försvåra undervisningen i
det inkluderande klassrummet?
I avhandlingens teoridel används lärarnas attityder till särskilt begåvade elevers behov av stöd
och attityder till de arbetssätt och undervisningsarrangemang som används i undervisningen,
på grund av att detta begrepp används i den forskning som beskrivs i studiens teoretiska del. I
syfte och forskningsfrågor och i avhandlingens empiriska del används uppfattningar, eftersom
24

Marina Siffrén-Wiklund

detta begrepp används i mätinstrumentet. Enligt Nationalencyklopedin [u.å.] är inställning och
åsikt synonyma ord till begreppet uppfattning, vilket kan beskrivas som en individs personliga
sätt att bedöma eller betrakta något.

3.2 Datainsamlingsmetod och mätinstrument
Tillförlitliga

och

relevanta

data

bör

samlas

in

utgående

från

undersökningens

problemställningar (Christoffersen & Johannessen, 2015, s. 17). Undersökningens syfte och
forskningsfrågor avgör om en studie ska genomföras kvalitativt eller kvantitativt (Ejlertsson,
2005, s. 11; Trost & Hultåker, 2016, s. 17). Utgående från syfte och forskningsfrågor baserar
sig denna avhandling både på kvalitativa och på kvantitativa data. Enligt Olsson och Sörensen
(2011, s. 106) är avsikten med kvalitativa metoder är att hitta beskrivningar och kategorier
som ger en så heltäckande bild som möjligt av det fenomen som studeras. Kvalitativa metoder
används när syftet är att förstå upplevelser eller uppfattningar (Nyberg & Tidström, 2012, s.
125) eller hur människor reagerar eller resonerar (Trost & Hultåker, 2016, s. 23). Syftet med
kvantitativa metoder är att klargöra och beskriva mätresultat samtidigt som jämförelser mellan
respondenternas värden är möjligt (Olsson & Sörensen, 2011, s. 23). Kvantitativa data samlas
ofta in genom strukturerade observationer eller enkäter, medan det är vanligt att samla in
kvalitativa data genom intervjuer, samtal eller observationer (Christoffersen & Johannessen,
2015, s. 17). Kvantitativa metoder är lämpliga när man vill generalisera resultatet från en liten
undersökningsgrupp till en större grupp, medan kvalitativa metoder lämpar sig bra om
generalisering utanför undersökningsgruppen inte är viktigt och då man vill nå en djupare
förståelse av ett fenomen (Eliasson, 2018, s. 21). Kvantitativa och kvalitativa metoder kan
också kombineras för att belysa ett fenomen ur olika perspektiv (Denscombe, 2016, s. 213).
På så sätt kan en mer heltäckande bild av det som studeras erhållas.
I denna avhandling användes kvalitativa data för att beskriva vilka arbetssätt och
undervisningsarrangemang som används för att tillgodose särskilt begåvade elevers
individuella behov i undervisningen. En kvalitativ enkätfråga var ändamålsenlig för att ge
respondenterna möjlighet att besvara frågan utgående från egna erfarenheter. Kvantitativa
enkätfrågor var i denna studie lämpliga för datainsamling av uppfattningar. Kvantitativa data
användes för att återge speciallärarnas uppfattningar om särskilt begåvade elevers behov av
stöd i undervisningen, om arbetssätt och undervisningsarrangemang som kan användas i
undervisningen för dessa elever och om faktorer som kan försvåra undervisningen i det
25

Marina Siffrén-Wiklund

inkluderande klassrummet. Kvantitativa enkätfrågor var även lämpliga för att samla in data
om i vilken omfattning skriftliga planer, diskuterade muntliga strategier och särskilda
praktiska arrangemang förekommer i kommuner eller skolor för undervisning och stöd för
särskilt begåvade elever.
En arbetsgrupp bestående av forskare och studerande vid ämnet specialpedagogik vid
Fakulteten för pedagogik och välfärdsstudier vid Åbo Akademi i Vasa initierade i början av
2019 en studie med fokus på särskild begåvning. I syfte att erhålla kunskap om hur särskilt
begåvade elever uppmärksammas inom den svenskspråkiga grundläggande utbildningen i
Finland och för att få information om speciallärares kunskaper och erfarenheter av arbetet
med dessa elever, utformades en enkät som innehöll 32 frågor. Enkäten inspirerades av
mätinstrumentet i Sonja Laines doktorsavhandling Finnish elementary school teachers´
perspectives on gifted education (Laine, 2016) och innehöll också skalfrågor från Gagnés och
Nadeaus mätinstrument Opinions about the Gifted and their Education (Gagné & Nadeau,
1991). Gagnés och Nadeaus mätinstrument har tidigare använts i ett dussintal studier i ett
tjugotal olika länder (Gagné, 2018, s. 404). Arbetsgruppens två ledare översatte enkätfrågorna
från engelska till svenska, varefter den svenska översättningen jämfördes med den engelska
originaltexten för att kontrollera om innebörden i texten kvarstod. Fördelarna med att använda
frågor som andra har konstruerat och använt är dels att resultat kan jämföras och dels att
frågeformuläret redan kan vara reliabilitets- och validitetstestat (Christoffersen &
Johannessen, 2015, s. 152; Ejlertsson, 2005, s. 8). Gagnés och Nadeaus mätinstrument
Opinions about the Gifted and their Education har validitetstestats för finländska förhållanden
(Laine m.fl., 2019, s. 80–81). Inledningsvis innehöll enkäten frågor angående respondenternas
och skolornas bakgrundsuppgifter. Därefter följde frågor om respondenternas kunskap om och
erfarenhet av särskilt begåvade elever samt respondenternas uppfattningar om undervisning
och stöd för dessa elever. Enkäten innehöll även en fråga om de arbetssätt och
undervisningsarrangemang som används i skolor för att tillgodose särskilt begåvade elevers
individuella behov i undervisningen. Därutöver innehöll enkäten en fråga om i vilken
omfattning planer, strategier och praktiska arrangemang förekommer i kommuner och skolor
för undervisning och stöd för eleverna. Denna avhandling är en del av den studie som
initierades vid Åbo Akademi med fokus på särskild begåvning.
Valet av datainsamlingsmetod utgår från problemformuleringen och hur den framställts i syfte
och frågeställningar (Patel & Davidson, 2011, s. 53). Patel och Davidson (2011, s. 75) menar
att inför datainsamlingen bör beslut om graden av strukturering tas, det vill säga i vilken
26

Marina Siffrén-Wiklund

omfattning respondenterna ska ges möjlighet till att fritt tolka frågorna utgående från egna
uppfattningar och erfarenheter. Enkätfrågor med fasta svarsalternativ har hög grad av
strukturering, medan öppna frågor har låg grad av strukturering och ger respondenterna
möjlighet att fritt formulera egna svar (Patel & Davidson, 2011, s. 76–77). I en
semistrukturerad enkät kombineras både öppna frågor och frågor med fasta svarsalternativ
(Christoffersen & Johannessen, 2015, s. 152). Graden av standardisering ger den som utför
undersökningen olika utrymme att utforma frågorna och frågornas ordningsföljd i
mätinstrumentet (Patel & Davidson, 2011, s. 75). Enligt Trost och Hultåker (2016, s. 59) har
öppna frågor en låg grad av standardisering och enligt Patel och Davidson (2011, s. 79) har
frågor med fasta svarsalternativ en hög grad av standardisering. Denna avhandling baserar sig
på en semistrukturerad enkät. Enkäten innehöll både frågor med fasta svarsalternativ med hög
grad av strukturering och standardisering och öppna frågor med låg grad av strukturering och
standardisering.
Avhandlingen baserar sig på slutna frågor, skalfrågor och en öppen fråga. För
datainsamlingen till den första forskningsfrågan användes slutna frågor med svarsalternativen
ja, nej och jag vet inte (Bilaga 1). Dessa enkätfrågor handlade om förekomsten av skriftliga
planer, muntliga strategier och praktiska arrangemang i kommuner och skolor för
undervisning och stöd för särskilt begåvade elever. Eliasson (2018, s. 35) menar att slutna
frågor ger användbara svar som har relevans för frågeställningen. Respondenterna besvarar
slutna frågor genom att de väljer mellan på förhand angivna svarsalternativ. För att få
nyanserade svar på den andra forskningsfrågan användes en öppen fråga (Bilaga 1) som
handlade om vilka arbetssätt och undervisningsarrangemang som används för att tillgodose
särskilt begåvade elevers individuella behov i undervisningen. Öppna frågor besvaras med
respondenternas egna ord eller kommentarer (Bell & Waters, 2016, s. 172). Eftersom
respondenterna själva kan besluta om vad som är viktigt att förmedla, menar Eliasson (2018,
s. 35) att öppna frågor kan ge en djupare dimension i en kvalitativ undersökning. För
datainsamlingen till den tredje, den fjärde och den femte forskningsfrågan användes
skalfrågor (Bilaga 2). Skalfrågor används för att undersöka individers uppfattningar, attityder
eller åsikter (Bell & Waters, 2016, s. 258). Skalfrågorna till den tredje forskningsfrågan
handlade om speciallärares uppfattningar om särskilt begåvade elevers behov av stöd.
Skalfrågorna till den fjärde forskningsfrågan handlade om speciallärares uppfattningar om de
arbetssätt och undervisningsarrangemang som kan användas i undervisningen för särskilt
begåvade elever, medan skalfrågorna till den femte forskningsfrågan handlade om
27

Marina Siffrén-Wiklund

speciallärares uppfattningar om faktorer som kan försvåra undervisningen i det inkluderande
klassrummet. Skalfrågor innebär att respondenterna markerar på en graderad skala i vilken
utsträckning de tar avstånd från eller håller med om ett påstående (Bell & Waters, 2016, s.
258; Ejlertsson, 2005, s. 91). I enkäten för denna avhandling utformades skalfrågorna enligt
en femgradig Likert-skala där 1 stod för håller inte alls med, 2 för håller delvis inte med, 3 för
tar inte ställning, 4 för håller delvis med och 5 för håller helt med.
Enligt Ejlertsson (2005, s. 11–13) är fördelarna med enkätundersökningar att datainsamlingen
kan genomföras under en relativt kort tidsperiod och att enkäten kan distribueras till en stor
population inom ett vidsträckt geografiskt område. Ejlertsson visar även på nackdelar med
enkätundersökningar. Eftersom respondenterna inte har möjlighet att ställa kompletterande
frågor, bör enkätfrågorna och svarsalternativen vara tydliga och välkonstruerade för att
missuppfattningar ska kunna undvikas.

3.3 Genomförande
Enligt Ejlertsson (2005, s. 35) bör en enkät testas i en pilotundersökning före den skickas ut.
Pilotundersökningen ger information om huruvida respondenterna och den som konstruerat
enkäten tolkar frågorna på samma sätt och om alla nödvändiga svarsalternativ finns med så att
alla respondenter har möjlighet att besvara varje fråga. Vidare fås information om huruvida
instruktioner och frågor är tydliga och om enkäten innehåller frågor som inte ger relevant
information och därför behöver strykas (Bell, 2016, s. 181). Enkäten i denna avhandling
testades av tre speciallärare, varav en hade stor kunskap om särskild begåvning. Baserat på
den respons som testpersonerna gav ändrades ett fåtal ordval i enkäten.
Eftersom undersökningens syfte omfattar den svenskspråkiga grundläggande utbildningen i
Finland gjordes en totalundersökning. En totalundersökning innebär att inget urval görs, utan
att alla individer som bedömts att tillhöra den aktuella populationen inbjuds att delta i
undersökningen (Wenemark, 2017, s. 209). Med målet att effektivt nå alla speciallärare i den
svenskspråkiga grundläggande utbildningen skickades enkäten ut elektroniskt. Enkäten
skickades ut enligt en namnlista på speciallärare som varit tilltänkta respondenter i en tidigare
undersökning vid Åbo Akademi i Vasa. Detta innebar att enkäten skickades till totalt 395
speciallärare i årskurserna F–9. Enligt Wenemark (2017, s. 46) är fördelen med en elektronisk
enkät att respondenterna lätt och snabbt kan besvara enkäten och returnera sina svar.
28

Marina Siffrén-Wiklund

Elektroniska enkäter är även ett kostnadseffektivt sätt att samla in data (Trost & Hultåker,
2016, s. 135). Enkäten skickades ut i början av april 2019 och svar av respondenterna
önskades inom två veckor. En påminnelse sändes ut när tre veckor förflutit från det första
utskicket. Under sammanlagt sex veckor kunde enkäten besvaras av respondenterna.
Trost och Hultåker (2016, s. 110–111) rekommenderar att ett följebrev som innehåller
relevant information om undersökningen skickas ut tillsammans med enkäten för att motivera
de tilltänkta respondenterna att besvara frågorna. Ett följebrev (Bilaga 3 och 4) som innehöll
information om enkätens syfte och om hur enkätsvaren skulle komma att användas bifogades
till enkäten både vid det första och det andra utskicket. Vidare beskrevs vem som erhållit
enkäten och varifrån den skickats ut och samtidigt namngavs vilka som utförde
enkätundersökningen. Följebreven innehöll information om antal frågor, tidsåtgången för att
besvara dessa och information om att ingen fråga var obligatorisk att besvara. Därtill
informerades det om att enkäten kunde besvaras anonymt trots att möjlighet att meddela
kontaktuppgifter fanns. Slutligen framhölls att deltagandet var frivilligt och att alla uppgifter
skulle behandlas konfidentiellt.

3.4 Respondenter och bortfall
Enkäten som skickades ut till totalt 395 speciallärare i den svenskspråkiga grundläggande
utbildningen i Finland besvarades av sammanlagt 80 respondenter. Tabell 1 visar att
könsfördelningen mellan respondenterna var ojämn, 88,7 % kvinnor och 11,3 % män.
Majoriteten av respondenterna (62,5 %) arbetade som speciallärare, medan en fjärdedel (25,0
%) arbetade som specialklasslärare. Hälften av respondenterna arbetade i årskurserna F–6 och
något över en fjärdedel i årskurserna 7–9, medan ett fåtal arbetade i den grundläggande
utbildningens samtliga stadier. Majoriteten av respondenterna var från Nyland och
Österbotten, medan respondenterna från Åland och Åboland var betydligt färre.

29

Marina Siffrén-Wiklund

Tabell 1.
Demografiska data om respondenterna (N = 80)
Demografisk variabel

n

%

Kön
Kvinna

71

88,7

9

11,3

Speciallärare

50

62,5

Specialklasslärare

20

25,0

Timlärare eller resurslärare

7

8,8

Annan

3

3,7

F–åk 6

40

50,0

Åk 7–9

21

26,3

F–åk 9

15

18,7

4

5,0

Nyland

33

41,3

Österbotten

31

38,7

Åland

9

11,3

Åboland

7

8,7

Språkö, annan region

0

0,0

Man
Tjänstebeteckning

Skolstadium

F–åk 9 och gymnasium
Region

Enkätundersökningar ger i regel ett visst bortfall (Ejlertsson, 2005, s. 12). Därtill ger
elektroniska enkäter vanligtvis en lägre svarsfrekvens än postenkäter (Trost & Hultåker, 2016,
s. 143). Ejlertsson (2005, s. 25) beskriver två kategorier av bortfall. Externt bortfall innebär att
personer som nås av en undersökning väljer att inte besvara enkäten, och internt bortfall
innebär att respondenter som besvarat enkäten låter en eller flera frågor vara obesvarade.
Därutöver nämner Ejlertsson att bortfall kan uppstå av andra orsaker, till exempel på grund av
att enkätformulär inte når tilltänkta respondenter. Öppna frågor har även en tendens att leda
till ett större svarsbortfall än frågor med fasta svarsalternativ (Trost & Hultåker, 2016, s. 77).
Ett stort bortfall leder till problem vid tolkningen av undersökningens resultat och risken för
att felaktiga generaliseringar görs är stor (Ejlertsson, 2005, s. 26). Olsson och Sörensen (2011,
s. 153) nämner att en svarsfrekvens på 50–60 % eller lägre är problematiskt för
generaliseringen av resultaten. För att försöka reducera bortfallet och bortfallets effekter bör
30

Marina Siffrén-Wiklund

påminnelser om att besvara enkäten skickas till de tilltänkta respondenterna (Dahmström,
2011, s. 360; Ejlertsson, 2005, s. 26). För att reducera bortfallet vid enkätundersökningen för
denna avhandling sändes en påminnelse ut. I följebreven (Bilaga 3 och 4) betonades att varje
speciallärares bidrag var betydelsefullt för att en rättvis bild av hur särskilt begåvade elever
uppmärksammas i skolorna skulle kunna erhållas.
Enkäten besvarades av 80 respondenter, vilket gav en svarsfrekvens på 20 %. Eftersom det
externa bortfallet är 80 % är resultaten från denna undersökning inte generaliserbara. Det
interna bortfallet för de forskningsfrågor som denna avhandling baserar sig på varierar. Den
första forskningsfrågan gav ett internt bortfall på 1,3–2,5 %. De respondenter som svarade
jakande på den första forskningsfrågan ombads att besvara en öppen fråga som gav svar på
den andra forskningsfrågan. Den andra forskningsfrågan besvarades därmed av 47,5 % av
respondenterna. Den tredje forskningsfrågan gav ett internt bortfall på 1,3–3,8 %, medan den
fjärde forskningsfrågan gav ett internt bortfall på 1,3–7,5 %. Det interna bortfallet för den
femte forskningsfrågan var 2,5 %.

3.5 Databearbetning och analys
3.5.1 Bearbetning och analys av kvalitativa data
Med en öppen enkätfråga (Bilaga 1) samlades kvalitativa data in för att besvara den andra
forskningsfrågan som lyder: Vilka arbetssätt och undervisningsarrangemang används för att
tillgodose särskilt begåvade elevers individuella behov i undervisningen? Kvalitativa data
överfördes både till datorprogrammet för statistisk analys IBM SPSS Statistics 25 (hädanefter
SPSS) och till en Excel-fil av arbetsgruppens ledare. Inför analysprocessen för denna
avhandling överfördes data från Excel-filen till ett Word-dokument för att materialet skulle
kunna bearbetas på ett smidigt sätt.
Ett insamlat kvalitativt datamaterial måste bearbetas och förberedas innan det kan analyseras
och användas i forskningssyfte (Denscombe, 2016, s. 384). Datamaterialet i denna studie
bearbetades och analyserades med en kvalitativ innehållsanalys. Kvalitativ innehållsanalys
följer ett logiskt tillvägagångssätt och kan tillämpas oberoende av vilken text det gäller
(Denscombe, 2016, s. 392). Analysarbetet innebär att jämföra utsagor och att identifiera
mönster och samband i det insamlade datamaterialet (Larsen, 2018, s. 161).

31

Marina Siffrén-Wiklund

Via en kvalitativ innehållsanalys kan det som är relevant i en text uppmärksammas genom att
textens innehåll bearbetas (Denscombe, 2016, s. 393). Enligt Larsen (2018, s. 161) är det
betydelsefullt att datamaterialet läses igenom ett antal gånger så att material som inte är
relevant för problemformuleringen ska kunna uteslutas. I denna studie lästes det insamlade
datamaterialet inledningsvis igenom upprepade gånger för att få ett helhetsintryck av
innehållet. Det kunde konstateras att majoriteten av respondenterna besvarade enkätfrågan
utförligt med flera utsagor vardera och att innehållet i respondenternas utsagor påminde om
varandra. I detta skede uteslöts sex enkätsvar i sin helhet, eftersom dessa inte besvarade
forskningsfrågan och saknade därmed relevans för studien.
Analysprocessens nästa steg är att relevanta uttryck markeras och textmaterialet kodas
(Larsen, 2018, s. 161-162). I denna studie bröts texten ned i väsentliga ord och meningar som
färgmarkerades till koder enligt innehåll. Detta innebar att enkätsvaren från majoriteten av
respondenterna delades upp i flera utsagor och därmed i flera koder. Textanalysen
genomfördes därmed i form av en delanalys (Larsen, 2018, s. 161). Kodningen gjordes
inledningsvis elektroniskt i ett Word-dokument, men för att smidigare kunna laborera med
materialet gjordes en ny kodning med hjälp av en utskrift av datamaterialet. Ord och meningar
klipptes till textkort, vilka kunde kodas manuellt. Varje textkort numrerades efter
respondentens nummer i SPSS, för att göra det möjligt att navigera i datamaterialet och
återkomma till enskilda respondenters svar under analysarbetets gång.
Analysprocessen fortsätter med att koderna grupperas till relevanta kategorier som är av vikt
för studiens problemformulering (Larsen, 2018, s. 163). Larsen påpekar att kategoriseringen
baserar sig på forskarens egen tolkning och uppfattning om vad som är viktigt. I denna studie
jämfördes koderna upprepade gånger för att hitta mönster, likheter och skillnader. Därefter
grupperades koderna till kategorier som markerades med ett beskrivande ord. Ur koderna
identifierades en huvudkategori som består av fyra underkategorier. En av underkategorierna
indelades ytterligare i två aspekter. Resultatet presenteras och kategorierna illustreras i figur 1
i avhandlingens avsnitt 4.2.
Enligt Bell och Waters (2016, s. 145–146) kan innehållsanalys antingen innebära att
kodningen görs i stunden eller i förväg. Detta innebär att kategorierna antingen formuleras i
samband med att datamaterialet bearbetas eller att kategorierna grundar sig på studiens
teoridel och inläsningen av material. I denna studie har kodningen skett i stunden. Däremot är
innehållet i respondenternas utsagor överensstämmande med studiens teoretiska innehåll.
32

Marina Siffrén-Wiklund

3.5.2 Bearbetning och analys av kvantitativa data
Med slutna frågor (Bilaga 1) samlades kvantitativa data in för den första forskningsfrågan
som lyder: I vilken omfattning förekommer skriftliga planer, diskuterade muntliga strategier
och särskilda praktiska arrangemang i kommuner och skolor för undervisning och stöd för
särskilt begåvade elever? Med skalfrågor (Bilaga 2) baserade på en femgradig Likert-skala
samlades kvantitativa data in för den tredje, fjärde och den femte forskningsfrågan vilka
lyder: Vilka uppfattningar har speciallärare om särskilt begåvade elevers behov av stöd i
undervisningen?

Vilka

uppfattningar

har

speciallärare

om

arbetssätt

och

undervisningsarrangemang som kan användas i undervisningen för särskilt begåvade elever?
Vilka uppfattningar har speciallärare om faktorer som kan försvåra undervisningen i det
inkluderande klassrummet?
Inför analysprocessen kodades och överfördes kvantitativa data till SPSS av arbetsgruppens
ledare. Den enkät som denna avhandling baserar sig på innehöll enkätfrågor utöver de som är
relevanta för denna avhandling, vilket innebar att enbart det datamaterial som är relevant för
studien användes. Vid analysens inledningsskede grupperades enskilda enkätfrågor i SPSS
utgående från forskningsfrågorna (Bilaga 2). För att besvara den tredje forskningsfrågan
användes fem enkätfrågor. Till den fjärde forskningsfrågan användes nio enkätfrågor, vilka
delades in i tre grupper. För att få information om speciallärares uppfattningar om
differentiering användes en enkätfråga, om speciallärares uppfattningar om acceleration i
årskurs användes fyra enkätfrågor och om speciallärares uppfattningar om gruppindelningar
användes även fyra enkätfrågor. Till den femte forskningsfrågan användes tre enkätfrågor. För
att besvara den första forskningsfrågan användes även tre enkätfrågor (Bilaga 1).
Efter att enkätfrågorna grupperats i SPSS analyserades det kvantitativa datamaterialet genom
en univariat analys och resultatet behandlades deskriptivt. I en univariat analys studeras
fördelningen av värden på enbart en variabel i taget och framställs ofta med statistiska mått
om spridning och centraltendens (Djurfeldt, Larsson & Stjärnhagen, 2018, s. 39; Larsen,
2018, s. 86). Resultatet av de slutna frågorna för forskningsfråga ett framställdes i en tabell
där det totala antalet respondenter (N) per påstående samt antalet respondenter (n) och
andelen respondenter i procent per svarsalternativ beskrevs. Resultatet redovisas i text och
illustreras i tabell 2 i avhandlingens avsnitt 4.1. Resultatet av skalfrågorna framställdes i
frekvenstabeller där standardavvikelse (SD), medelvärde (M), antal svarande respondenter
(N) samt andelen svar i procent per skalsteg på Likert-skalan beskrevs. Resultatet för
33

Marina Siffrén-Wiklund

forskningsfråga tre redovisas och illustreras i tabell 3 i avhandlingens avsnitt 4.3. Resultatet
för forskningsfråga fyra redovisas och illustreras i tabellerna 4, 5 och 6 i avsnitt 4.4, medan
resultatet för forskningsfråga fem redovisas och illustreras i tabell 7 i avhandlingens avsnitt
4.5.

3.6 Kvalitetskriterier
Hög reliabilitet och validitet bör iakttas för att en studie ska kunna anses vara trovärdig
(Eliasson, 2018, s. 14). Enligt Trost och Hultåker (2016, s. 64) har en enkäts utformning och
enkätfrågornas formuleringar ett nära samband med reliabilitet och validitet. Hög reliabilitet
är en förutsättning för hög validitet, men är samtidigt inte en garanti för att validiteten i en
studie är hög (Dahmström, 2011, s. 369; Patel & Davidson, 2011, s. 102; Trost & Hultåker,
2016, s. 63). Reliabilitet i kvalitativa studier handlar om tillförlitlighet (Dahmström, 2011, s.
368), medan validitet handlar om trovärdighet (Larsen, 2018, s. 129).

3.6.1 Reliabilitet
Med reliabilitet avses en undersöknings tillförlitlighet (Eliasson, 2018, s. 14). Reliabiliteten är
i allmänhet högre i kvantitativa undersökningar där forskaren använder standardiserade
frågeformulär än i kvalitativa undersökningar (Djurfeldt m.fl., 2018, s. 105). Hög reliabilitet
innebär att överensstämmelsen mellan resultaten av upprepade mätningar med samma
mätinstrument är hög (Djurfeldt m.fl., 2018, s. 104; Olsson & Sörensen, 2011, s. 123).
Följaktligen innebär reliabilitet eller tillförlitlighet hos ett mätinstrument i vilken grad
instrumentet kan stå emot slumpmässiga faktorer (Patel & Davidson, 2011, s. 103). Enligt
Dahmström (2011, s. 368) kan slumpmässiga fel vid mätningar som görs vid upprepade
tillfällen uppstå trots att de utförs med samma mätinstrument. Patel och Davidson (2011, s.
104–105) menar att ett reliabelt mätinstrument minskar de slumpmässiga variationer och
mätfel som kan uppstå.
Enligt Patel och Davidson (2011, s. 104–105) är det problematiskt att i förväg kontrollera
tillförlitligheten vid enkätundersökningar. Forskaren kan enbart försöka försäkra sig om att
respondenterna uppfattar enkäten korrekt genom att instruktionerna är tydliga och genom att
frågorna är konstruerade på ett sådant sätt så att de inte kan missuppfattas. Således menar
34

Marina Siffrén-Wiklund

Eliasson (2018, s. 15) att reliabiliteten kan höjas genom att undersökningen förbereds och
utförs noggrant. Slutligen kan reliabiliteten kontrolleras genom att enkäten testas i en
pilotundersökning före utskicket (Patel & Davidson, 2011, s. 105).
Enligt Eliasson (2018, s. 15) innebär reliabilitet att både mätningarna och bearbetningen av
datamaterialet görs med noggrannhet. Vidare menar Eliasson att ett tillförlitligt resultat i en
kvalitativ undersökning innebär att ett insamlat material inte missförstås av forskaren och att
materialet tolkas på samma sätt vid en upprepning av undersökningen. Följaktligen bör
noggrannhet iakttas vid transkribering och kodning av det insamlade datamaterialet (Larsen,
2018, s. 132).
De kvalitativa och kvantitativa data som denna avhandling bygger på är en del av en större
mängd data som samlades in med fokus på särskild begåvning. Med målet att nå en god
reliabilitet utarbetades en enkät av en arbetsgrupp, vars medlemmar samarbetade för att
utforma en välkonstruerad enkät med tydliga instruktioner och frågor. Enkäten bygger även
på två tidigare använda och välfungerande enkäter. För att höja reliabiliteten testades enkäten
i en pilotundersökning före utskicket av tre speciallärare som alla tillhörde målgruppen.
Reliabiliteten höjdes även via de informativa följebrev (Bilaga 3 och 4) som de tilltänkta
respondenterna erhöll tillsammans med enkäten.
Analysprocessen av både kvalitativa data och kvantitativa data har utförts med noggrannhet
och beskrivits utförligt. I den kvalitativa innehållsanalysen lästes det insamlade datamaterialet
inledningsvis igenom upprepade gånger för att få ett helhetsintryck av innehållet. För att
säkerställa reliabiliteten ytterligare bearbetades kodningen av datamaterialet upprepade
gånger för att åstadkomma en tillförlitlig kategorisering. Sex enkätsvar uteslöts i sin helhet,
eftersom dessa inte besvarade forskningsfrågan och saknade därmed relevans för studien. För
att åskådliggöra resultatet har en tydlig figur och flera tabeller utformats på ett överskådligt
sätt.

3.6.2 Validitet
Hög validitet, det vill säga att mätinstrumentet mäter det forskaren har för avsikt att mäta, är
kännetecknande för en bra undersökning (Dahmström, 2011, s. 73; Djurfeldt m.fl., 2018, s.
104; Ejlertsson, 2005, s. 99). På grund av att flexibiliteten är större i en intervjusituation är
validiteten i allmänhet högre i kvalitativa undersökningar än i kvantitativa (Djurfeldt m.fl.,
35

Marina Siffrén-Wiklund

2018, s. 105). I kvantitativa studier innebär validitet att rätt fenomen undersöks med hjälp av
en välgrundad teori och goda mätinstrument och genom att noggrannhet iakttas vid mätningen
(Patel & Davidson, 2011, s. 105). För att åstadkomma en hög validitet i en enkätundersökning
menar Ejlertsson (2005, s. 99–100) att det är viktigt att enkäten riktar sig till den population
som undersökningen gäller och att det externa bortfallet av respondenter är litet. Enligt
Dahmström (2011, s. 74) är det svårt att nå god validitet vid mätning av attityder, eftersom
respondenterna uppfattar och besvarar frågorna subjektivt och därför kan variera i sina åsikter
från ett tillfälle till ett annat. Vidare menar Dahmström (2011, s. 369–370) att hur trovärdiga
svar attitydfrågorna ger är beroende på respondenternas kunskap om det ämnesområde som
undersöks och om respondenterna har besvarat frågorna sanningsenligt. Patel och Davidson
(2011, s. 109) menar att validitet även kan diskuteras i samband med mätresultatets
generaliserbarhet. I kvantitativa studier betyder generaliserbarhet att erhållna mätresultat från
den undersökta gruppen kan generaliseras till en större population. Enligt Eliasson (2018, s.
17) och Patel och Davidson (2011, s. 109) innebär generaliserbarhet i kvalitativa studier att
mätresultaten kan generaliseras och relateras till andra liknande situationer.
En undersökning med hög validitet kännetecknas av att den saknar systematiska fel
(Dahmström, 2011, s. 368; Djurfeldt m.fl., 2018, s. 104). Systematiska fel uppstår om det
finns brister i operationaliseringen, det vill säga om övergången från övergripande
frågeställningar till mätbara frågor misslyckas (Djurfeldt m.fl., 2018, s. 104). Således menar
Patel och Davidson (2011, s. 102–103) att god validitet hos ett mätinstrument kan
åstadkommas genom att innehållsvaliditeten säkerställs. Enligt Patel och Davidson åstadkoms
innehållsvaliditet genom att innehållet i enkäten kopplas till undersökningens teoretiska ram.
De aktuella begrepp som finns i studiens teoretiska referensram översätts till variabler som
formuleras till frågor i enkäten och på så sätt kan problemområdet ringas in. Vidare menar
Patel och Davidson (2011, s. 103) att innehållsvaliditeten i en enkät ytterligare kan
säkerställas genom att den granskas av en sakkunnig. Enligt Patel och Davidson (2011, s. 106)
är det omöjligt att fastslå regler för hur validiteten kan säkerställas inom kvalitativ forskning,
eftersom varje forskningsprocess är unik.
Enligt Patel och Davidson (2011, s. 106–108) omfattar trovärdigheten i den kvalitativa
forskningen hela forskningsprocessen, det vill säga från datainsamlingen till forskarens
förmåga att tolka och analysera mätresultaten. Vidare ska forskaren kommunicera resultaten i
en forskningsrapport, så att andra som tar del av denna kan ta ställning till trovärdigheten av
de tolkningar som forskaren har gjort.
36

Marina Siffrén-Wiklund

Denna avhandling kan anses ha en god innehållsvaliditet. De begrepp och det innehåll som
finns i avhandlingens teoretiska referensram återfinns i forskningsfrågorna och i
enkätfrågorna. Forskningsfrågorna finns därutöver i enkäten som mätbara frågor. De
skalfrågor som ingick i den enkät som denna avhandling bygger på var tidigare
validitetstestade för finländska förhållanden (Laine m.fl., 2019, s. 80–81). Det är däremot
svårt att åstadkomma hög validitet i fråga om studiens resultat, eftersom det externa bortfallet
var stort, vilket påverkar resultatets generaliserbarhet. Både det externa och det interna
bortfallet har presenterats i avsnitt 3.4.
För att höja validiteten ingick en testperson som var sakkunnig inom ämnesområdet och väl
insatt i undervisning för särskilt begåvade elever i den pilotundersökning som gjordes före
enkäten skickades ut. Testpersonen deltog även vid ett diskussionstillfälle vid enkätens
utformning. Enkäten skickades till den målgrupp som undersökningen gällde, med målet att
nå alla speciallärare i svenskspråkiga skolor med grundläggande utbildning i Finland. I
resultatredovisningen stärktes validiteten genom att respondenternas utsagor exemplifierades
med citat, vilka är direkta utdrag ur respondenternas utsagor.

3.6.3 Forskningsetiska principer
Forskaren har ett juridiskt och ett etiskt ansvar för att studiens kvalitet är hög och för att goda
vetenskapliga principer följs (Nyberg & Tidström, 2012, s. 49). Den forskningsetiska
delegationen har fastställt att enbart om vetenskaplig forskning utförs enligt god vetenskaplig
praxis kan den anses vara etiskt tillförlitlig och godtagbar och resultaten trovärdiga
(Forskningsetiska delegationen, 2013, s. 18). Med god vetenskaplig praxis förstås bland annat
att omsorgsfullhet och hederlighet iakttas i forskningen, vid källhänvisningen, vid
bedömningen av undersökningsresultatet, vid dokumenteringen och presentationen av
resultatet.
Redan i planeringsskedet av en enkätundersökning bör forskningsetiska principer iakttas
(Ejlertsson, 2005, s. 29). Informationskravet, samtyckeskravet, konfidentialitetskravet och
nyttjandekravet är de grundläggande krav som bör uppfyllas för att de personer som berörs av
forskningen ska kunna skyddas (Dahmström, 2011, s. 432).
Ejlertsson (2005, s. 29) beskriver att informationskravet innebär att alla personer som deltar i
en undersökning noggrant ska informeras om undersökningen, om undersökningens syfte och
37

Marina Siffrén-Wiklund

om att deltagandet är frivilligt. Den enkät som denna avhandling baserar sig på sändes till de
tilltänkta respondenterna vid två tillfällen. Vid varje tillfälle medföljde ett följebrev (Bilaga 3
och 4) med noggrann skriftlig information om undersökningen i sin helhet, om syftet med
undersökningen och om att deltagandet var frivilligt. Respondenterna informerades även om
att ingen av frågorna i enkäten var obligatorisk att besvara och att frågor som de var osäkra på
kunde lämnas obesvarade.
I enlighet med samtyckeskravet har personer rätt att besluta om sitt eget deltagande i en
undersökning, vilket innebär att samtycke bör erhållas (Ejlertsson, 2005, s. 29). De
respondenter som besvarade enkäten för denna avhandling gav sitt samtycke till medverkan i
undersökningen, samtidigt som de sände in den ifyllda enkäten.
Med konfidentialitetskravet förstås att respondenterna ska få maximal konfidentialitet, så att
ingen utomstående ska ha möjlighet att identifiera någon enskild respondent och så att
personuppgifter förvaras oåtkomliga för obehöriga (Ejlertsson, 2005, s. 30). Om anonymitet
utlovas innebär detta att varken nummer, namn eller någon annan möjlighet till att identifiera
respondenterna får finnas på enkäten (Patel & Davidson, 2011, s. 74). I följebreven (Bilaga 3
och 4) till enkäten för denna avhandling poängterades att insamlade uppgifter behandlas
konfidentiellt i enlighet med de rekommendationer för god vetenskaplig praxis som gäller vid
Åbo Akademi. Möjlighet att meddela kontaktuppgifter fanns, men anonymitet utlovades om
respondenterna så önskade. Anonymitet och konfidentialitet har således iakttagits. De
skribenter som använder material från denna undersökning till magisteruppsatser eller till
vetenskapliga artiklar, har enbart tillgång till resultatet via arbetsgruppens ledare, men inte till
eventuella personuppgifter. Arbetsgruppens ledare har inte tillgång till respondenternas epostadresser, eftersom enkätsvaren har sänts in via e-lomake. Svarsfrekvensen för denna
studie är låg, vilket kan innebära en risk för att respondenterna möjligtvis kan identifieras. För
att eliminera denna risk har i denna avhandling ett fåtal respondenter inom kategorin
skolstadium sammanslagits i Tabell 1 över demografiska data om respondenterna.
Enligt nyttjandekravet får uppgifter som samlats in om enskilda respondenter enbart användas
för det syfte som anges i enkäten (Ejlertsson, 2005, s. 30). Som utlovats i följebreven (Bilaga
3 och 4) används det insamlade datamaterialet från enkätundersökningen för forskning vid
ämnet specialpedagogik vid Fakulteten för pedagogik och välfärdsstudier vid Åbo Akademi.
Datamaterialet kan användas till magisteruppsatser och till vetenskapliga artiklar.

38

Marina Siffrén-Wiklund

I denna avhandling har jag strävat efter att följa anvisningarna för god vetenskaplig praxis
genom hela forskningsprocessen. Jag har strävat efter omsorgsfullhet och hederlighet vid
källanvändning och källhänvisning, vid analysprocessens utförande, vid resultatpresentation
och resultatdiskussion och vid dokumentering. Enkätundersökningen, som inleddes med att en
arbetsgrupp utformade en elektronisk enkät, uppfyller de forskningsetiska kraven. Av
forskningsetiska skäl har de kommuner som utarbetat handlingsplaner för hur undervisningen
kan ordnas för särskilt begåvade elever inte nämnts i avsnitt 2.3 och därmed har inte
källhänvisningar till dessa handlingsplaner gjorts.

39

Marina Siffrén-Wiklund

4 Resultat
I detta kapitel redovisas resultatet från enkätundersökningen, enligt forskningsfrågornas
ordningsföljd. Resultatet presenteras i text och illustreras i tabeller och en figur.
Inledningsvis redovisas förekomsten av planer, strategier och praktiska arrangemang i
kommuner och skolor för undervisning och stöd för särskilt begåvade elever. Därefter
presenteras arbetssätt och undervisningsarrangemang som används för att tillgodose
elevernas

individuella

behov i

undervisningen. Vidare presenteras

speciallärares

uppfattningar om elevernas behov av stöd och speciallärares uppfattningar om arbetssätt och
undervisningsarrangemang som kan användas i undervisningen. Avslutningsvis presenteras
speciallärarnas uppfattningar om faktorer som kan försvåra undervisningen i det
inkluderande klassrummet.

4.1 Förekomst av planer, strategier och praktiska arrangemang
Avhandlingens första forskningsfråga lyder: I vilken omfattning förekommer skriftliga planer,
diskuterade muntliga strategier och särskilda praktiska arrangemang i kommuner och skolor
för undervisning och stöd för särskilt begåvade elever? Forskningsfrågan besvarades med 3
slutna enkätfrågor (Bilaga 1) om förekomsten av planer, strategier och praktiska arrangemang
i kommuner eller skolor. Resultatet illustreras i Tabell 2.
Något över hälften av respondenterna (51,9 %) uppgav att det i kommunen eller på skolan
saknas en skriftlig plan om hur undervisning och stöd för särskilt begåvade elever bör
verkställas, medan en knapp femtedel (19,0 %) uppgav att en skriftlig plan finns.
Totalt 43,0 % av respondenterna uppgav att det i kommunen eller på skolan saknas en
diskuterad muntlig strategi om hur undervisning och stöd för särskilt begåvade elever bör eller
kan verkställas. Andelen respondenter som uppgav att en diskuterad muntlig strategi finns i
kommunen eller på skolan var något mindre (40,5 %).
Andelen respondenter (44,9 %) som uppgav att det på deras skola saknas särskilda praktiska
arrangemang för undervisning och stöd för särskilt begåvade elever är något större än de
respondenter (42,3 %) som uppgav att någon form av praktiska arrangemang finns.

40

Marina Siffrén-Wiklund

Tabell 2.
Förekomst av skriftliga planer, muntliga strategier och särskilda praktiska arrangemang för
undervisning och stöd för särskilt begåvade elever (N = 80)
Förekomst av planer, strategier och praktiska
arrangemang

N

Ja

Nej

Jag vet inte

n

%

n

%

n

%

79

15

19,0

41

51,9

23

29,1

I min kommun/på min skola finns en diskuterad,
muntlig strategi om hur undervisning och stöd för
särskilt begåvade elever bör/kan verkställas

79

32

40,5

34

43,0

13

16,5

På min skola finns någon form av särskilda
praktiska arrangemang för undervisning och stöd
för särskilt begåvade elever

78

33

42,3

35

44,9

10

12,8

I min kommun/på min skola finns en skriftlig plan
om hur undervisning och stöd för särskilt
begåvade elever bör verkställas

Något över hälften av respondenterna (53,2 %) svarade jakande på någon av frågorna
huruvida skriftliga planer, diskuterade muntliga strategier eller särskilda praktiska
arrangemang finns i kommunen eller på skolan. Totalt 38,0 % av respondenterna uppgav att
varken skriftliga planer, muntliga strategier eller praktiska arrangemang finns i kommunen
eller på skolan. Totalt 8,9 % av respondenterna uppgav att de varken har kännedom om
huruvida skriftliga planer, diskuterade muntliga strategier eller särskilda praktiska
arrangemang förekommer.

4.2 Arbetssätt och undervisningsarrangemang
Avhandlingens andra forskningsfråga lyder: Vilka arbetssätt och undervisningsarrangemang
används för att tillgodose särskilt begåvade elevers individuella behov i undervisningen? De
respondenter som svarat att skriftliga planer, diskuterade muntliga strategier eller särskilda
praktiska arrangemang för undervisning och stöd för särskilt begåvade elever förekommer i
deras kommuner eller skolor ombads att besvara den kvalitativa öppna enkätfråga (Bilaga 1)
som besvarade forskningsfråga två. Respondenterna kunde med egna ord beskriva vilka
arbetssätt och undervisningsarrangemang som används för att tillgodose särskilt begåvade
elevers individuella behov i undervisningen. Av det totala antalet respondenter (N = 80) som
besvarat enkäten har 47,5 % (n = 38) besvarat denna enkätfråga. Sex enkätsvar har uteslutits i
sin helhet, eftersom dessa inte besvarade forskningsfrågan och saknade därmed relevans för
studien, vilket ger ett internt bortfall på 15,8 %.

41

Marina Siffrén-Wiklund

Resultatet har bearbetats och utsagorna har kategoriserats enligt en kvalitativ innehållsanalys.
Innehållet i respondenternas utsagor är jämförbart med studiens teoretiska innehåll. I
resultatet har en huvudkategori Differentiering identifierats. För att tydliggöra innehållet i
utsagorna har Anpassning/Individualisering, Acceleration, Gruppindelningar och Berikning
grupperats som underkategorier till differentiering. Acceleration har ytterligare indelats i två
aspekter, Acceleration i lärostoff och Acceleration i årskurs. Resultatet beskrivs i text och
illustreras i Figur 1. I resultatbeskrivningen exemplifieras respondenternas utsagor med citat
för varje underkategori. Citaten är direkta utdrag ur respondenternas utsagor.

Differentiering

Anpassning/
Individualisering

Acceleration

Gruppindelningar

Berikning

Acceleration i
lärostoff

Acceleration i
årskurs
Figur 1. Arbetssätt och undervisningsarrangemang som används i undervisningen för särskilt
begåvade elever.

Anpassning/Individualisering
Underkategorin Anpassning/Individualisering innehåller utsagor som handlar om att
undervisningen anpassas och individualiseras. Till denna kategori räknas 32,0 % av alla
utsagor som finns inom huvudkategorin differentiering.
42

Marina Siffrén-Wiklund

Många respondenter uppgav att undervisningen för särskilt begåvade elever individualiseras
och differentieras. Det betonades att det är viktigt att eleverna får lämpliga utmaningar i
undervisningen. Ett flertal uppgav att undervisningen baserar sig på elevens utvecklingsnivå
och individuella förutsättningar. Vidare nämndes att individuella lösningar bör skapas så att
varje enskild elev uppmärksammas och får följa sin egen lärstig. Flera respondenter nämnde
differentiering utan ytterligare precisering, medan andra uppgav att differentiering och
individualisering

gäller

didaktiska

arrangemang,

läroämnen,

arbetsuppgifter

och

arbetsmaterial. En del av respondenterna uppgav att det främst är klassläraren som
differentierar undervisningen i klassen, medan andra nämnde att även ämneslärare och
speciallärare differentierar undervisningen för eleverna.
"Allt upplägg är individuellt och behöver få vara det."
"Främst är det klasslärarna som har ansvar för att differentiera i klasserna för alla elever,
men med stöd av specialläraren."

Acceleration
Underkategorin Acceleration innehåller utsagor som handlar om acceleration i lärostoff och
acceleration i årskurs. Till denna kategori räknas 25,3 % av alla utsagor som finns inom
huvudkategorin differentiering.
Till Acceleration i lärostoff räknas 57,9 % av alla utsagor som finns inom underkategorin
acceleration. Inom denna kategori finns utsagor av de respondenter som uppgav att eleverna
ges möjlighet att avancera snabbare i lärostoff i individuell takt. Över hälften av
respondenterna nämnde specifikt matematik som ett ämne där eleverna arbetar i egen takt och
där lärostoffet kan motsvara en eller flera årskurser högre än den årskurs eleven åldersmässigt
tillhör. En del av respondenterna uppgav att särskilt begåvade elever får undervisning i
matematik av antingen ämneslärare, resurslärare eller högstadiets matematiklärare, en till två
gånger varje vecka. En respondent nämnde att detta undervisningsarrangemang innebär att de
elever som är starka i matematik får möjlighet att arbeta på ett mera utmanande sätt. En annan
respondent nämnde att lärostoff som eleverna redan behärskar hoppas över.
"Elever har getts möjlighet att t.ex. räkna i följande års bok."

43

Marina Siffrén-Wiklund

"Några elever i åk 5 får extra undervisning i matematik av en ämneslärare."

Till Acceleration i årskurs räknas 42,1 % av alla utsagor som finns inom underkategorin
acceleration. Inom denna kategori finns utsagor av de respondenter som uppgav att eleverna
deltar i undervisningen i en eller två årskurser högre än den årskurs eleverna åldersmässigt
tillhör. Eleverna deltar i undervisningen i de högre årskurserna i ett eller flera ämnen, medan
de deltar i undervisningen i övriga ämnen tillsammans med klasskamraterna i den egna
klassen. Ett par respondenter uppgav att elever helt har hoppat över årskurser. En respondent
uppgav att elever studerar årskursintegrerat, medan en annan nämnde att elever med särskild
begåvning inom matematik studerar årskurslöst och har en skriftlig plan för hur detta ska
genomföras.
"I skolan finns elever som deltar i undervisning i vissa ämnen med högre årskurser
medan resten av undervisningen sker med den egna åldersgruppen."
"Det har främst varit frågan om att hoppa över en klass."

Gruppindelningar
Underkategorin Gruppindelningar innehåller utsagor som handlar om att undervisningen sker
inom klassens ram, i smågrupper eller inom specialundervisningen. Till denna kategori räknas
22,7 % av alla utsagor som finns inom huvudkategorin differentiering.
Respondenterna uppgav att särskilt begåvade elever får undervisning i den egna klassen, men
även att undervisningen delvis kan ges i smågrupper eller inom specialundervisningen. Ett par
respondenter nämnde att kompanjonundervisning, det vill säga att flera lärare samtidigt
undervisar i en klass, gör det möjligt att dela in eleverna i olika nivåer. De nämnde att
eleverna på så sätt kan stödas på rätt nivå så att duktiga elever får utmaningar och svaga
elever får det stöd de behöver.
Vidare uppgav många respondenter att undervisningen ordnas i smågrupper en gång varje
vecka eller varannan vecka, två timmar varje vecka eller under vissa perioder. Eleverna får
undervisning i smågrupper i matematik, engelska, fysik, kemi, naturvetenskap, svenska och

44

Marina Siffrén-Wiklund

litteratur. Ett par respondenter nämnde att eleverna får utmaningar och att berikning inom
läroämnen möjliggörs när undervisningen sker i smågrupper.
Några respondenter uppgav att särskilt begåvade elever delvis, i viss mån eller en lektion
varje vecka får undervisning inom ramen för skolans specialundervisning. En av
respondenterna nämnde att specialläraren redan länge har arbetat med särskilt begåvade elever
i skolan. En respondent uppgav att undervisningen hos specialläraren sker i en mindre grupp,
medan andra inte preciserade huruvida eleven får enskild undervisning av specialläraren eller
om undervisningen sker tillsammans med andra elever. Eleverna träffar specialläraren för att
planera undervisningens innehåll och för att arbeta med differentierat material eller med
matematik i egen takt.
"I en del klasser där vi är flera lärare inblandade i t.ex. matematiken, har vi nivåindelat
dem så att de snabba duktiga får utmaning och de svaga får stöd att klara kursen."
"Vi har varje år grupper i matematik för elever som behöver mer utmaningar i
matematik."
"Eleven har fått räkna i egen takt i matematik hos specialläraren delvis och delvis

i

klassen."

Berikning
Underkategorin Berikning innehåller utsagor som handlar om att undervisningen breddas och
fördjupas. Till denna kategori räknas 20,0 % av alla utsagor som finns inom huvudkategorin
differentiering.
Majoriteten av respondenternas utsagor handlar om att undervisningen breddas genom att
undervisningsmaterial och arbetsuppgifter anpassas, så att de särskilt begåvade eleverna ska
få lämpliga utmaningar enligt individuella behov. Eleverna får avancerade uppgifter,
tilläggsmaterial, extra läsmaterial och problemlösningsmaterial i matematik. Det nämndes att
material och uppgifter anpassas specifikt i matematik, modersmål och engelska. En
respondent uppgav att eleverna själva kan välja olika svårighetsgrad på uppgifter, medan en
annan uppgav att eleverna får olika läxor så att alla elever får utmaningar på egen nivå. En
respondent nämnde även att eleverna erbjuds tillvalsämnen och klubbar. En respondent
uppgav att en elev gör egna projekt genom att hen självständigt söker fakta om ett eget valt
45

Marina Siffrén-Wiklund

ämne, medan en annan nämnde att en elev får extra material i matematik, i stället för att hen
självständigt räknar på egen hand i en bok. Det nämndes också att en grupp elever följer ett
eget program i svenska och litteratur och att eleverna analyserar artiklar i dagstidningar
istället för att delta i diktamen.
Några utsagor handlar om fördjupning i undervisningen. En respondent uppgav att alla elever
i alla klasser har möjlighet att arbeta i individuell takt och på så sätt kan elever med olika
färdigheter uppmärksammas och undervisningen fördjupas. En annan respondent uppgav att
individuella planer görs för de elever som behöver få utmaningar i djup. Ett par respondenter
uppgav att eleverna får fördjupning i undervisningen genom att material differentieras och att
eleverna har möjlighet att fördjupa sig i specifika ämnen, till exempel naturvetenskap.
"Ett exempel på arrangemang i år var att jag som speciallärare gjorde ett
problemlösningsmaterial åt en elev som behövde mera utmaning i klassen, som både jag
och klassläraren sedan kunde handleda vidare."
"Vår skola har profiler där wleverna [sic] har möjlighet att fördjupa sig inom tex [sic]
naturvetenskap"

4.3 Uppfattningar om särskilt begåvade elevers behov av stöd
Den tredje forskningsfrågan lyder: Vilka uppfattningar har speciallärare om särskilt
begåvade elevers behov av stöd i undervisningen? Forskningsfrågan besvarades med 5
enkätfrågor (Bilaga 2) om speciallärares uppfattningar om särskilt begåvade elevers behov av
stöd i undervisningen. Resultatet illustreras i Tabell 3.
Majoriteten av respondenterna (93,6 %) höll antingen helt eller delvis med om att det är
viktigt att även särskilt begåvade elever bereds möjlighet att få stöd för lärande och skolgång
(M = 4,58, SD = 0,65). Ingen respondent uppgav att de inte alls höll med om att det är viktigt
att eleverna får stöd.
Majoriteten av respondenterna (87,3 %) höll antingen inte alls eller delvis inte med om att
särskilt begåvade elever inte har några svårigheter och att de därför inte behöver något stöd
för lärande och skolgång (M = 1,66, SD = 0,85). Andelen respondenter som antingen helt
eller delvis höll med om att eleverna inte har några svårigheter och därför inte behöver något
stöd var 3,8 %.
46

Marina Siffrén-Wiklund

Majoriteten av respondenterna (75,4 %) höll antingen helt eller delvis med om att särskilt
begåvade elever behöver speciell uppmärksamhet för att till fullo utveckla sina talanger (M =
3,99, SD = 0,99). Andelen respondenter som antingen inte alls eller delvis inte höll med om
att eleverna behöver speciell uppmärksamhet för att utveckla sina talanger var 10,4 %.
Majoriteten av respondenterna (78,4 %) höll antingen helt eller delvis med om att skolor
borde erbjuda specialpedagogiska arrangemang för särskilt begåvade elever (M = 4,14, SD =
1,03). Andelen respondenter som antingen inte alls eller delvis inte höll med om att skolor
borde erbjuda specialpedagogiska arrangemang för eleverna var 8,8 %.
Majoriteten av respondenterna (71,8 %) höll antingen helt eller delvis med om att de speciella
pedagogiska behoven hos särskilt begåvade elever ofta ignoreras i våra skolor (M = 3,89, SD
= 1,06). Andelen respondenter som antingen inte alls eller delvis inte höll med om att de
pedagogiska behoven hos eleverna ignoreras i skolorna var 12,9 %.

Tabell 3.
Speciallärares uppfattningar om särskilt begåvade elevers behov av stöd i undervisningen
(N = 80)
Uppfattningar om behovet av stöd

N

M

SD

Det är viktigt att även särskilt begåvade
elever bereds möjlighet att få stöd för
lärande och skolgång

79

4,58

79

De särskilt begåvade eleverna har inga
svårigheter och behöver därför inget
stöd för lärande och skolgång
Särskilt begåvade elever behöver
speciell uppmärksamhet för att till fullo
utveckla sina talanger
Våra skolor borde erbjuda
specialpedagogiska arrangemang för
särskilt begåvade elever

Svar i procent på Likert-skala*
1

2

3

4

5

Totalt

0,65

0,0

1,3

5,1

27,8

65,8

100

1,66

0,85

51,9

35,4

8,9

2,5

1,3

100

77

3,99

0,99

1,3

9,1

14,3

40,3

35,1

100

79

4,14

1,03

2,5

6,3

12,7

31,6

46,8

100

De speciella pedagogiska behoven hos
särskilt begåvade elever ignoreras ofta i 78 3,89
1,06
2,6
10,3 15,4 39,7 32,1
100
våra skolor
*1 = håller inte alls med, 2 = håller delvis inte med, 3 = tar inte ställning, 4 = håller delvis med och 5 = håller
helt med.

47

Marina Siffrén-Wiklund

4.4 Uppfattningar om arbetssätt och undervisningsarrangemang
Den fjärde forskningsfrågan lyder: Vilka uppfattningar har speciallärare om arbetssätt och
undervisningsarrangemang som kan användas i undervisningen för särskilt begåvade elever?
Forskningsfrågan besvarades med 9 enkätfrågor (Bilaga 2) om speciallärares uppfattningar
om arbetssätt och undervisningsarrangemang som kan användas i undervisningen för särskilt
begåvade elever. Enkätfrågorna har indelats i tre grupper: Differentiering, Acceleration i
årskurs och Gruppindelningar.

Differentiering
Differentiering omfattade 1 enkätfråga. Resultatet illustreras i Tabell 4.
Majoriteten av respondenterna (91,2 %) höll antingen helt eller delvis med om att behoven
hos särskilt begåvade elever kan mötas i den allmänna undervisningen genom differentiering
(M = 4,11, SD = 0,75). En liten andel av respondenterna (5,1 %) höll antingen inte alls eller
delvis inte med om att behoven hos eleverna kan mötas genom differentiering i den allmänna
undervisningen.

Tabell 4.
Speciallärares uppfattningar om differentiering som arbetssätt för att möta särskilt begåvade
elevers behov i undervisningen (N = 80)
Uppfattningar om differentiering

N

M

SD

Svar i procent på Likert-skala*
1

2

3

4

5

Totalt

Behoven hos särskilt begåvade elever kan
79 4,11 0,75 1,3 3,8
3,8 64,6 26,6
100
mötas i den allmänna undervisningen genom
differentiering
*1 = håller inte alls med, 2 = håller delvis inte med, 3 = tar inte ställning, 4 = håller delvis med och 5 = håller
helt med.

48

Marina Siffrén-Wiklund

Acceleration i årskurs
Acceleration i årskurs omfattade 4 enkätfrågor. Resultatet illustreras i Tabell 5.
Något under en fjärdedel av respondenterna (23,0 %) höll antingen helt eller delvis med om
att särskilt begåvade elever borde få tillåtelse att hoppa över en årskurs. Totalt 29,8 % höll
antingen inte alls eller delvis inte med om att eleverna borde få tillåtelse att hoppa över en
årskurs. Något under hälften av respondenterna (47,3 %) tog inte ställning till påståendet (M =
2,84, SD = 0,98).
Andelen respondenter (29,5 %) som antingen helt eller delvis höll med om att det är mera
förödande för särskilt begåvade elever att slösa tid i klassen än den anpassning det medför att
hoppa över en årskurs var lika stor som andelen respondenter (29,4 %) som antingen inte alls
eller delvis inte höll med om detta. Andelen respondenter som inte tog ställning till påståendet
var 41,0 % (M = 2,95, SD = 1,07).
Över hälften av respondenterna (58,6 %) höll antingen inte alls eller delvis inte med om att
särskilt begåvade elever missar viktigt stoff och får kunskapsluckor när de hoppar över en
årskurs (M = 2,25, SD = 1,12). Andelen respondenter som antingen helt eller delvis höll med
om att eleverna missar viktigt stoff var 16,0 %, medan en fjärdedel (25,3 %) inte tog ställning
till påståendet.
Något över en tredjedel av respondenterna (35,9 %) höll antingen helt eller delvis med om att
de flesta särskilt begåvade elever som hoppar över en årskurs har svårigheter med att socialt
anpassa sig till en grupp med äldre elever (M = 3,00, SD = 1,09). Andelen respondenter (32,1
%) som antingen inte alls eller delvis inte höll med om att eleven har svårigheter med att
socialt anpassa sig till en grupp med äldre elever var lika stor som andelen respondenter som
inte tog ställning till påståendet (32,1 %).

49

Marina Siffrén-Wiklund

Tabell 5.
Speciallärares uppfattningar om acceleration i årskurs (N = 80)
Uppfattningar om acceleration i årskurs
Ett större antal särskilt begåvade elever
borde få tillåtelse att hoppa över en
årskurs
Det är mera förödande för särskilt
begåvade elever att slösa tid i klassen än
den anpassning det medför att hoppa
över en årskurs
När särskilt begåvade elever hoppar över
en årskurs missar de viktigt stoff (de får
kunskapsluckor)

N

M

SD

74

2,84

78

75

Svar i procent på Likert-skala*
1

2

3

4

5

Totalt

0,98

12,2

17,6

47,3

20,3

2,7

100

2,95

1,07

11,5

17,9

41,0

23,1

6,4

100

2,25

1,12

33,3

25,3

25,3

14,7

1,3

100

De flesta särskilt begåvade elever som
hoppar över en årskurs har svårigheter
78
3,00
1,09 10,3 21,8 32,1 29,5 6,4
100
med att socialt anpassa sig till en grupp
med äldre elever
*1 = håller inte alls med, 2 = håller delvis inte med, 3 = tar inte ställning, 4 = håller delvis med och 5 = håller
helt med.

Gruppindelningar
Gruppindelningar omfattade 4 enkätfrågor. Resultatet illustreras i Tabell 6.
Totalt 39,2 % av respondenterna höll antingen helt eller delvis med om att det bästa sättet att
möta behoven hos särskilt begåvade elever är att erbjuda dem undervisning i smågrupper (M
= 3,10, SD = 0,99). Något under en tredjedel av respondenterna (32,9 %) höll antingen inte
alls eller delvis inte med om att undervisning i smågrupper är det bästa sättet att möta
behoven hos eleverna. Andelen respondenter som inte tog ställning till påståendet var 27,8 %.
Majoriteten av respondenterna (67,9 %) höll antingen inte alls eller delvis inte med om att
andra elever känner sig mindre värda när särskilt begåvade elever får undervisning i
smågrupper (M = 2,04, SD = 1,11). Andelen respondenter som antingen helt eller delvis höll
med om att undervisning i smågrupper får andra elever att känna sig mindre värda var 11,6 %.
Hälften av respondenterna (50,0 %) höll antingen inte alls eller delvis inte med om att en
kategorisering av elever i särskilt begåvade och andra grupper ökar stämplingen av barn som
starka - svaga eller goda - mindre goda (M = 2,71, SD = 1,21). En tredjedel (33,3 %) höll
antingen helt eller delvis med om att en kategorisering ökar stämplingen av barn.

50

Marina Siffrén-Wiklund

Något över hälften av respondenterna (53,9 %) höll antingen helt eller delvis med om att
särskilt begåvade elever behöver finnas i de vanliga klasserna, eftersom de ger intellektuell
stimulans åt de andra eleverna (M = 3,49, SD = 0,91). Andelen respondenter som antingen
inte alls eller delvis inte höll med om att eleverna behöver finnas i klasserna på grund av att
de ger intellektuell stimulans åt andra elever var 12,9 %, medan en tredjedel (33,3 %) inte tog
ställning till påståendet.

Tabell 6.
Speciallärares uppfattningar om gruppindelningar (N = 80)
Uppfattningar om gruppindelning

N

M

SD

Det bästa sättet att möta behoven hos
särskilt begåvade elever är att erbjuda
dem undervisning i små grupper

79

3,10

78

78

När särskilt begåvade elever får
undervisning i smågrupper känner sig
andra elever mindre värda
Genom att kategorisera elever i särskilt
begåvade och andra grupper, ökar vi
stämpling av barn som starka - svaga,
goda - mindre goda osv.

Svar i procent på Likert-skala*
1

2

3

4

5

Totalt

0,99

2,5

30,4

27,8

32,9

6,3

100

2,04

1,11

42,3

25,6

20,5

9,0

2,6

100

2,71

1,21

17,9

32,1

16,7

28,2

5,1

100

Särskilt begåvade elever behöver finnas i
de vanliga klasserna eftersom de ger
78 3,49 0,91
2,6 10,3 33,3 43,6 10,3
100
intellektuell stimulans åt de andra
eleverna
*1 = håller inte alls med, 2 = håller delvis inte med, 3 = tar inte ställning, 4 = håller delvis med och 5 = håller
helt med.

4.5 Uppfattningar om faktorer som kan försvåra undervisningen
Den femte forskningsfrågan lyder: Vilka uppfattningar har speciallärare om faktorer som kan
försvåra undervisningen i det inkluderande klassrummet? Forskningsfrågan besvarades med 3
enkätfrågor (Bilaga 2) om speciallärares uppfattningar om faktorer som kan försvåra
undervisningen i det inkluderande klassrummet. Resultatet illustreras i Tabell 7.
Majoriteten av respondenterna (80,8 %) höll antingen helt eller delvis med om att
undervisningen för särskilt begåvade elever försvåras i vanliga klasser när elevgruppen är för

51

Marina Siffrén-Wiklund

stor (M = 4,13, SD = 0,89). Andelen respondenter som antingen inte alls eller delvis inte höll
med om att en stor elevgrupp försvårar undervisningen var (5,1 %).
Majoriteten av respondenterna (78,3 %) höll antingen helt eller delvis med om att
undervisningen för särskilt begåvade elever i den vanliga klassen försvåras om lämpligt
undervisningsmaterial saknas (M = 3,96, SD = 1,01). Andelen respondenter som antingen inte
alls eller delvis inte höll med om att undervisningen försvåras om lämpligt
undervisningsmaterial saknas var 11,6 %.
Majoriteten av respondenterna (84,6 %) höll antingen helt eller delvis med om att lärarens
brådska och avsaknad av tid förhindrar stödet för särskilt begåvade elever i det allmänna
klassrummet (M = 4,18, SD = 0,89). De respondenter som antingen inte alls eller delvis inte
höll med om att lärarens brådska och avsaknad av tid förhindrar stödet till eleverna var 6,4 %.

Tabell 7.
Speciallärares uppfattningar om faktorer som kan försvåra undervisningen i det inkluderande
klassrummet (N = 80)
Faktorer som kan försvåra undervisningen

N

M

SD

När gruppen är för stor försvåras
undervisningen för särskilt begåvade
elever i vanliga klasser

78

4,13

78

3,96

Avsaknaden av lämpligt
undervisningsmaterial försvårar
undervisningen för särskilt begåvade
elever i den vanliga klassen

Svar i procent på Likert-skala*
1

2

3

4

5

Totalt

0,89

1,3

3,8

14,1

42,3

38,5

100

1,01

2,6

9,0

10,3

46,2

32,1

100

Lärarens brådska och avsaknad av tid
förhindrar stödet för särskilt begåvade
78 4,18 0,89 1,3
5,1
9,0
43,6 41,0
100
elever i det allmänna klassrummet
*1 = håller inte alls med, 2 = håller delvis inte med, 3 = tar inte ställning, 4 = håller delvis med och 5 = håller
helt med.

52

Marina Siffrén-Wiklund

5 Diskussion
I

detta

kapitel

diskuteras

mätinstrumentet,

datainsamlingen,

målgruppen

och

analysmetodernas tillförlitlighet. Vidare diskuteras det empiriska resultatet utgående från
syfte, forskningsfrågor, tidigare forskning och studiens teoretiska referensram. Slutligen följer
slutsatser och förslag till fortsatt forskning.

5.1 Metoddiskussion
Denna avhandling är en del av en studie om särskild begåvning som initierades i början av
2019 vid Åbo Akademi. Inför datainsamlingen kunde reliabiliteten höjas genom att en
elektronisk enkät som bygger på två tidigare välfungerande enkäter utarbetades. Utgående
från avhandlingens syfte och forskningsfrågor var elektronisk datainsamling lämpligt och
möjliggjorde att enkäten på kort tid kunde skickas ut till ett stort antal tilltänkta respondenter
inom ett vidsträckt geografiskt område. Datainsamlingen följer forskningsetiska krav och det
som utlovades i enkätens följebrev (Bilaga 3 och 4) har följts. Enkäten skickades ut i början
av april 2019 med en påminnelse i början av maj, vilket gav en svarstid på 6 veckor. Trots att
svarstiden var lång och att enkäten sändes ut till 395 speciallärare blev det externa bortfallet
80 procent. Möjliga orsaker kan vara att enkäten var omfattande och att tidsperioden april–
maj är en arbetskrävande tid för speciallärarna. Svarsfrekvensen kunde möjligen ha blivit
högre om enkäten hade skickats ut tidigare under terminen. Eventuellt har enkäten främst
besvarats av de speciallärare som upplever att de har erfarenhet och kunskap om undervisning
för särskilt begåvade elever, även om alla som mottagit enkäten uppmanades via följebreven
att besvara den, oberoende om de hade eller saknade erfarenhet av särskild begåvning. Det
stora externa bortfallet försvagar validiteten och innebär att resultaten inte är generaliserbara,
vilket komplicerar framställningen av en rättvis bild av hur särskilt begåvade elever
uppmärksammas i skolan. Resultatet är därmed inte representativt för speciallärare i
svenskspråkiga skolor med grundläggande utbildning i Finland i sin helhet. Resultatet kan
betraktas som riktgivande, medan långtgående slutsatser inte kan dras.
Utgående från avhandlingens syfte var målgruppen för studien och avsikten att genomföra en
totalundersökning relevant, vilket medverkade till att höja studiens validitet. Med målet att nå
alla speciallärare i den svenskspråkiga grundläggande utbildningen skickades enkäten ut
enligt en namnlista på speciallärare som varit tilltänkta respondenter i en tidigare
53

Marina Siffrén-Wiklund

undersökning vid Åbo Akademi i Vasa. En del adresser kan ha varit felaktiga på grund av att
speciallärare avslutat eller påbörjat sitt arbete efter att den tidigare undersökningen gjordes.
Troligtvis har detta i så fall inte påverkat svarsfrekvensen nämnvärt.
Avhandlingen kan tillskrivas en god innehållsvaliditet. Det innehåll och de begrepp som finns
i studiens teoretiska referensram återfinns bland forskningsfrågorna och bland frågorna i
enkäten. Forskningsfrågorna finns därutöver i enkäten som mätbara frågor. De kvalitativa data
och de kvantitativa data som samlades in via enkäten bidrog till att syftet med studien
uppfylldes och forskningsfrågorna besvarades. De slutna enkätfrågorna som användes för att
samla in kvantitativa data för forskningsfråga ett och de skalfrågor som användes för att samla
in kvantitativa data för forskningsfrågorna tre och fem fungerade ändamålsenligt. En öppen
kvalitativ enkätfråga användes för att respondenterna med egna ord kunde besvara
forskningsfråga två. Enkätfrågan fungerade väl och gav en överskådlig bild av det stöd som
särskilt begåvade elever får i undervisningen. Däremot tog en stor andel av respondenterna
inte ställning till flera av de skalfrågor som användes för att besvara forskningsfråga fyra.
Detta gäller frågor om speciallärares uppfattningar om acceleration och om undervisning i
smågrupper. Eventuellt saknar respondenterna erfarenhet av acceleration och undervisning i
smågrupper, vilket försvårar deras ställningstagande i dessa frågor. Frågorna kan också ha
varit formulerade på ett komplicerat sätt, vilket i så fall inverkar negativt på validiteten för
dessa enkätfrågor. Resultatet för acceleration i årskurs och för gruppindelning bör således
betraktas med försiktighet. En del av de respondenter som uppgav vilka arbetssätt och
undervisningsarrangemang som används i undervisningen uppgav att undervisningen
differentieras genom berikning enligt bredd och djup. I efterhand kan det konstateras att
enkäten även kunde ha innehållit frågor om berikning.
Eliasson (2018, s. 15) menar att noggrannhet är viktigt för undersökningens reliabilitet och att
ett tillförlitligt resultat i en kvalitativ undersökning innebär att ett insamlat material inte
missförstås, utan kan tolkas på samma sätt vid en upprepning av undersökningen. Eftersom
avsikten var att få en helhetsbild av vilka arbetssätt och undervisningsarrangemang som
används för att tillgodose elevernas individuella behov i undervisningen analyserades
kvalitativa data med en kvalitativ innehållsanalys. Innehållsanalysen var utmanande och
tidskrävande men fungerade ändamålsenligt, eftersom majoriteten av respondenterna
besvarade frågan utförligt med flera utsagor vardera. För att säkerställa tillförlitligheten
utfördes kodningen och kategoriseringen noggrant och upprepade gånger, både elektroniskt
och manuellt. Larsen (2018, s. 163) påminner om att kategoriseringen av ett datamaterial
54

Marina Siffrén-Wiklund

grundar sig på forskarens egna tolkningar och uppfattningar om vad som är viktigt.
Kategoriseringen av det kvalitativa datamaterialet bygger således på min egen tolkning av
respondenternas utsagor och det kan därmed inte säkerställas att en upprepning av
innehållsanalysen resulterar i en likadan kategorisering av materialet. För att få information
om förekomsten av planer, strategier och praktiska arrangemang i kommuner och skolor samt
speciallärarnas uppfattningar om undervisningen för särskilt begåvade elever behövdes
beskrivande data för forskningsfrågorna ett, tre, fyra och fem. För att erhålla deskriptiva data
analyserades kvantitativa data med en univariat analys och illustrerades i tabeller, vilket gav
en överskådlig bild av resultatet. Eftersom avhandlingens syfte både var att undersöka hur
undervisningen för särskilt begåvade elever ordnas och att undersöka speciallärares
uppfattningar om undervisningen för dessa elever, kunde ämnesområdet ses ur två olika
perspektiv. Kvalitativa och kvantitativa data kompletterade varandra och bidrog till en större
kunskap om undervisning för särskilt begåvade elever.
I avhandlingens teoridel används lärarnas attityder till särskilt begåvade elevers behov av stöd
och attityder till de arbetssätt och undervisningsarrangemang som används i undervisningen,
på grund av att detta begrepp används i den forskning som beskrivs i studiens teoretiska del. I
syfte och forskningsfrågor och i avhandlingens empiriska del används uppfattningar, eftersom
detta begrepp används i mätinstrumentet. Enligt Nationalencyklopedin [u.å.] används
begreppet attityd för en varaktig inställning som grundar sig på erfarenheter och anger att en
person är för eller emot något. Vidare anger Nationalencyklopedin [u.å.] att inställning och
åsikt är synonyma ord till begreppet uppfattning, vilket kan beskrivas som en individs
personliga sätt att bedöma eller betrakta något. I denna avhandling har jag därför valt att
betrakta begreppen som likvärdiga synonymer. Detta kan inte anses inverka på resultatets
tillförlitlighet.

5.2 Resultatdiskussion
Syftet med denna avhandling är att undersöka hur undervisningen för särskilt begåvade elever
ordnas i den grundläggande utbildningen i svenskspråkiga skolor i Finland. Syftet är också att
undersöka speciallärares uppfattningar om undervisning för särskilt begåvade elever.

55

Marina Siffrén-Wiklund

Förekomst av skriftliga planer, muntliga strategier och särskilda praktiska arrangemang
Resultatet tyder på att en skriftlig plan om hur undervisning och stöd för särskilt begåvade
elever bör verkställas saknas i många kommuner och svenskspråkiga skolor i Finland.
Förekomsten av muntliga strategier i kommuner och skolor och förekomsten av särskilda
praktiska arrangemang i skolor är betydligt större. Nästan två femtedelar av speciallärarna
uppgav att det i kommunen eller i skolan varken finns planer, strategier eller praktiska
arrangemang. Sammantaget verkar det som om förekomsten av planer, strategier och
praktiska arrangemang är begränsad i kommuner och i svenskspråkiga skolor med
grundläggande utbildning i Finland. En orsak kan vara att särskilt begåvade elever nämns för
första gången i läroplanen för den grundläggande utbildningen i samband med Glgu 2014
(Utbildningsstyrelsen, 2014, s. 39). Cross m.fl. (2018, s. 185–186) och VanTassel-Baska och
Stambaugh (2005, s. 215) menar att det är viktigt att lärarna får ett kontinuerligt stöd både på
skolnivå och på kommunnivå för att undervisningen för eleverna ska vara framgångsrik. I
Finland verkar det som om det saknas ett stöd jämförbart med det som erbjuds till exempel i
Sverige, där Sveriges Kommuner och Regioner tillsammans med ett antal kommuner har
utarbetat en handlingsplan (Sveriges Kommuner och Regioner, 2020) och Skolverket har
sammanställt ett stödmaterial (Skolverket, 2020) i syfte att stöda skolpersonalen i
undervisningen. Eftersom enhetliga riktlinjer saknas i Finland för hur stöd till särskilt
begåvade elever kan ordnas i undervisningen (Laine och Tirri, 2016, s. 158), tar enskilda
kommuner och skolor följaktligen egna beslut om huruvida planer ska utformas. Detta kan
vara en av anledningarna till att planer och strategier förekommer i begränsad omfattning,
vilket kan inverka negativt på förekomsten av praktiska arrangemang och på omfattningen av
det stöd som särskilt begåvade elever får i skolan.
Särskilt begåvade elevers behov av stöd i undervisningen
Speciallärarna anser att särskilt begåvade elever bör få stöd i undervisningen och att de
behöver speciell uppmärksamhet för att till fullo utveckla sina talanger, vilket tyder på att
deras åsikt är att skolan ska sträva efter att eleverna ska få möjlighet att uppnå en optimal
utvecklingsnivå. Detta överensstämmer med resultat från tidigare studier från Finland (Laine
m.fl., 2019, s. 81) från Sverige (Westling Allodi & Rydelius, 2008, s. 12) och från Kroatien
(Perković Krijan & Borić, 2015, s. 168). Vidare anser speciallärarna att eleverna kan möta
svårigheter i skolan och i likhet med lärare i tidigare studier gjorda i Finland (Laine m.fl.,
2019, s. 86) och i Kroatien (Perković Krijan & Borić, 2015, s. 168–169) anser de att skolorna
56

Marina Siffrén-Wiklund

borde erbjuda eleverna specialpedagogiska arrangemang. Detta indikerar att de är av den
åsikten att undervisningen för särskilt begåvade elever är en del av speciallärarens
arbetsuppgifter. Även en del av de speciallärare som beskriver vilka arbetssätt och
undervisningsarrangemang som används i undervisningen uppgav att undervisningen till viss
del sker inom ramen för skolans specialundervisning. Speciallärarna verkar inte understöda
den föreställningen som i viss mån fortfarande existerar att särskilt begåvade elever har en
förmåga att klara sig på egen hand i undervisningen utan att de erhåller något speciellt stöd.
Resultatet tyder på att åtminstone en del av eleverna uppmärksammas, får stöd och
intellektuell stimulans i undervisningen, vilket kan inverka på elevernas välbefinnande och
studiemotivation på ett positivt sätt.
Speciallärarna är av den uppfattningen att elevernas behov kan tillgodoses genom
differentiering i den allmänna undervisningen, vilket är i riktlinje med det som bestäms i Glgu
2014 om att skolans uppdrag är att fostra och undervisa inom ramen för inkludering där
differentiering är centralt i undervisningen (Utbildningsstyrelsen, 2014, s. 18, 30).
Speciallärarna menar att det är fördelaktigt även för andra elever när särskilt begåvade elever
får undervisning i inkluderande klasser, eftersom de kan ge intellektuell stimulans åt
klasskamraterna. Även detta överensstämmer med resultat från tidigare studier från Finland
(Laine m.fl., 2019, s. 81) från Australien (Lassig, 2009, s. 17) och från Kroatien (Perković
Krijan & Borić, 2015, s. 170). Detta kan innebära en risk för att eleverna använder en del av
sin arbetstid till att hjälpa klasskamraterna, i stället för att ägna sig åt det egna skolarbetet.
Laine och Tirri (2016, s. 158) visar i en studie från Finland att många elever assisterar läraren
eller hjälper klasskamraterna med skolarbetet, medan Kanevsky (2011, s. 287) och Siegle
m.fl. (2010, s. 351) har kommit fram till att många särskilt begåvade elever är negativt
inställda till att hjälpa andra elever.
Eftersom majoriteten av speciallärarna även anser att elevernas speciella pedagogiska behov
ofta ignoreras i skolan, verkar de identifiera brister i den undervisning som eleverna erhåller.
Även Laine m.fl. (2019, s. 81) har tidigare konstaterat att lärare i Finland anser att skolorna
inte tillgodoser behoven hos särskilt begåvade elever på ett tillfredsställande sätt. Baserat på
dessa resultat verkar inte bestämmelserna i Glgu 2014 om att det är varje elevs rättighet att få
en så god undervisning så att hen når framgång i skolarbetet att uppfyllas
(Utbildningsstyrelsen, 2014, s. 14). Något över en fjärdedel av speciallärarna tar emellertid
varken ställning i frågan eller anser att eleverna ignoreras. Detta tyder på att undervisningen
för särskilt begåvade elever varierar mellan de finlandssvenska skolorna och att de sätt på
57

Marina Siffrén-Wiklund

vilka behoven hos eleverna tillgodoses i skolan möjligen beror på den enskilda lärarens
kunskap om och erfarenhet av särskild begåvning. I så fall är det angeläget att enskilda
kommuner och skolor utarbetar egna planer och strategier för att stöda och vägleda
skolpersonal om hur eleverna kan stödas i undervisningen. Såvida förekomsten av planer och
strategier kan påverka omfattningen av det stöd som eleverna får, kan en begränsad
omfattning vara en förklaring till varför många speciallärare anser att behoven hos eleverna
inte tillgodoses på ett tillfredsställande sätt.
I Finland har både forskning och specialpedagogiskt stöd oftare varit koncentrerat till elever
med inlärningssvårigheter än till särskilt begåvade elever (Tirri & Kuusisto, 2013, s. 85).
Följaktligen kan lärarens och speciallärarens arbete vara koncentrerat till elever med
funktionsvariation eller till elever som är i behov av stöd av andra orsaker, med risk för att
den särskilt begåvade eleven presterar under sin kognitiva kapacitet som en följd av
understimulans i undervisningen. Inkluderingen av elever i heterogena klasser kan vara
utmanande om många av eleverna är i behov av extra stöd. Detta kan innebära att särskilt
begåvade elever till viss del ägnar sig åt självständiga studier, vilket också kan uppfattas som
att eleven ignoreras i undervisningen.
Arbetssätt och undervisningsarrangemang
Även om speciallärarna anser att behoven hos särskilt begåvade elever kan tillgodoses genom
differentiering i inkluderande klasser tyder resultatet på att undervisningen ordnas i olika
fysiska lärmiljöer. En del speciallärare är negativa till undervisning i smågrupper, medan
andra inte tar ställning i frågan. Eftersom Svenskfinland är ett geografiskt vidsträckt område,
både med skolor med ett stort elevantal och med skolor med ett litet elevantal, är detta resultat
inte överraskande. Ett litet elevantal kan göra det omöjligt att bilda smågrupper för särskilt
begåvade elever, vilket kan innebära att speciallärarnas erfarenheter av undervisning i
smågrupper kan vara begränsad. Resultatet tyder ändå på att många anser att undervisning i
smågrupper är ett bra sätt att tillgodose elevernas behov i undervisningen. Ett fåtal av de
speciallärare som uppgav vilka arbetssätt och undervisningsarrangemang som används i
undervisningen nämnde att kompanjonundervisning ordnas och menar att fördelen med att
flera lärare samtidigt undervisar i klassen gör det möjligt att dela in eleverna i olika nivåer, till
fördel både för de särskilt begåvade eleverna och för elever med inlärningssvårigheter.
Eftersom resultatet tyder på att undervisningen i smågrupper enbart sker i specifika
läroämnen, verkar det som om gruppindelningen görs på basen av elevernas kognitiva
58

Marina Siffrén-Wiklund

utvecklingsnivå. Resultatet indikerar också att grupperna inte är flexibla, utan att
elevsammansättningen är relativt konstant och att undervisningen i smågrupper är ett planerat
och schemalagt arbetssätt. Följaktligen samarbetar eleverna med kognitivt jämlika elever,
vilket enligt Phillips och Lindsay (2006, s. 64) både kan öka inlärningstakten och höja
elevernas studiemotivation.
Speciallärarna verkar inte vara av den uppfattningen att andra elever känner sig mindre värda
när särskilt begåvade elever får undervisning i smågrupper. I motsats till tidigare studier från
Finland (Laine m.fl., 2019, s. 81) från Australien (Lassig, 2009, s. 17) och från Grekland
(Polyzopoulo m.fl., 2014, s. 216) som visar att lärare är negativt inställda till undervisning i
smågrupper, eftersom detta ökar stämplingen av eleverna, till exempel i starka och svaga
elever, tyder denna studie på att speciallärarna inte anser att en sådan stämpling ökar. Enligt
Tirri och Kuusisto (2013, s. 85–86) har jämlikhet i undervisningen betonats sedan 1970-talet
och därför kunde stöd till särskilt begåvade elever gå emot tanken om jämlikhet och uppfattas
som elitism. Uppfattningarna om stämpling och elitism kan ha förändrats som ett resultat av
att differentiering och inkludering betonas som centralt i undervisningen. I det inkluderande
klassrummet får elever som har olika behov och som befinner sig på olika utvecklingsnivåer
undervisning tillsammans. Sannolikt inverkar detta positivt på elevernas accepterande av
klasskamraternas varierande svårigheter och styrkor och ger alla elever möjlighet att utvecklas
optimalt efter egna förutsättningar.
Medan Laine och Tirri (2016, s. 158) har kommit fram till att acceleration är sparsamt
förekommande i Finland, nämnde en fjärdedel av de speciallärare som uppgav vilka arbetssätt
och undervisningsarrangemang som används i undervisningen att acceleration är ett av de
arbetssätt som används för att tillgodose elevernas individuella behov. En del elever får arbeta
i egen takt, vilket kan innebära att lärostoffet motsvarar en eller flera årskurser högre än den
årskurs eleven åldersmässigt tillhör. Detta är en indikation på att elevernas individuella behov
beaktas i undervisningen. Eftersom en del av speciallärarna beskriver att eleverna får
undervisning av ämneslärare, resurslärare eller av högstadiets matematiklärare verkar det som
om man inom skolan eller skolor emellan samarbetar vad gäller undervisningen för särskilt
begåvade elever. Detta kan även underlätta planeringen av hur undervisningen ska ordnas vid
elevens stadieövergång från lågstadium till högstadium. Resultatet visar att det oftare
förekommer att elever avancerar snabbare i lärostoff än att de accelererar i årskurser.

59

Marina Siffrén-Wiklund

I likhet med andra studier visar denna studie att acceleration i årskurser delar speciallärarnas
åsikter. Laine m.fl. (2019, s. 81) konstaterar att lärare i Finland är negativa, medan Perković
Krijan och Borić (2015, s. 169–170) konstaterar att lärare i Kroatien är positiva till att elever
hoppar över årskurser. Resultatet från denna studie tyder svagt på att speciallärarna inte anser
att särskilt begåvade elever borde hoppa över en årskurs. Enbart ett par speciallärare uppgav
att elever helt har hoppat över årskurser, vilket indikerar att detta inte är vanligt
förekommande i Svenskfinland. Eventuellt är detta ett resultat av att differentiering betonas
starkt och fungerar ändamålsenligt i undervisningen och att lärare och vårdnadshavare därför
inte upplever det motiverat att elever accelererar i årskurser. Trots att speciallärarna inte är
positiva till att elever hoppar över en årskurs, verkar de inte anse att ett sådant arrangemang
leder till att eleverna missar viktigt stoff eller att de får kunskapsluckor. Speciallärarnas
uppfattningar om huruvida elever som hoppar över en årskurs får svårigheter med att socialt
anpassa sig till en grupp med äldre elever är däremot mindre tydliga. Den asynkrona
utvecklingen som är kännetecknande för den särskilt begåvade eleven kan vara en annan
möjlig orsak till varför eleven får undervisning i den klass som hen åldersmässigt tillhör, även
om acceleration i årskurs kunde vara fördelaktigt enligt elevens kognitiva utvecklingsnivå.
Resultatet tyder på att det är svårare att ta beslut om arbetssätt som kan inverka på elevens
sociala utveckling och emotionella utveckling än på arrangemang som kan påverka den
kognitiva utvecklingen. Detta innebär att ett deltagande i undervisningen enbart i specifika
ämnen i en högre årskurs är ett alternativ till att eleverna helt hoppar över en årskurs, vilket
denna studie visar är ett arbetssätt som används i undervisningen för särskilt begåvade elever.
I likhet med det som beskrivs i Glgu 2014 om att studierna kan breddas och fördjupas för de
elever som framskrider snabbt i studierna (Utbildningsstyrelsen, 2014, s. 64) visar resultatet
från denna studie att undervisningen för särskilt begåvade elever även differentieras genom
berikning enligt bredd och djup. Detta tyder på att speciallärarna anser att eleverna inte enbart
bör få studier på grundnivå, utan även fördjupade studier som kan erbjuda eleverna lämpliga
utmaningar i undervisningen. I likhet med det resultat som Laine och Tirri (2016, s. 155–157)
har kommit fram till i sin studie bland lärare i Finland, uppgav speciallärarna att eleverna
delvis får differentierade undervisningsmaterial och mera avancerade uppgifter än
klasskamraterna. Förutom att gemensamma läroämnen breddas och fördjupas nämndes det att
berikning av undervisningen även görs via tillvalsämnen, vilket är i riktlinje med Glgu 2014
där det bestäms att studierna kan breddas och lärandet fördjupas genom valfria studier
utgående från elevens egna intressen (Utbildningsstyrelsen, 2014, s. 95). Resultatet indikerar
60

Marina Siffrén-Wiklund

att särskilt begåvade elever inte ses som en homogen grupp, utan att de individuella behoven
hos varje enskild elev uppmärksammas och att undervisningen breddas och fördjupas med
målet att göra lärandet meningsfullt och motiverande för den enskilda eleven.
Faktorer som försvårar undervisningen i det inkluderande klassrummet
Även om resultatet visar att speciallärarna anser att individuella behov hos särskilt begåvade
elever kan tillgodoses genom differentiering i den allmänna undervisningen, identifierar de
faktorer som kan försvåra undervisningen i det inkluderande klassrummet. De största
utmaningarna verkar vara att antalet elever i gruppen är stort och att lärarens arbete påverkas
av brådska och tidsbrist. Resultatet överensstämmer med tidigare resultat från Finland (Laine
m.fl., 2019, s. 81) och från USA (Kaya, 2015, s. 68). En avsaknad av lämpligt
undervisningsmaterial uppfattas av speciallärarna som en tredje faktor som kan försvåra
undervisningen, dock inte i lika hög grad som lärarens tidsbrist och brådska i arbetet. Dessa
faktorer kan vara bidragande orsaker till att speciallärarna anser att eleverna ignoreras i
skolan. Utarbetade planer och strategier för hur undervisningen kan ordnas skulle kunna vara
ett sätt att avhjälpa lärarens tidsbrist i arbetet och utgöra grunden till en differentiering av
undervisningen för de enskilda eleverna. Elevgruppens storlek skulle kunna reduceras genom
gruppindelningar och kompanjonundervisning. Samarbete mellan lärare och rektorer om
strategier och praktiska arrangemang för hur undervisningen kan ordnas skulle kunna
underlätta de faktorer som kan försvåra undervisningen i det inkluderande klassrummet.

5.3 Slutsatser och förslag till fortsatt forskning
Samtidigt som speciallärarna anser att särskilt begåvade elever är i behov av stöd i
undervisningen anser många att eleverna ignoreras i skolan, vilket kan tyda på att alla elever
inte får den undervisning som de enligt läroplanen har rättighet att erhålla. Därtill är
förekomsten av planer och strategier för hur undervisningen kan ordnas begränsad i
kommuner och svenskspråkiga skolor i Finland, vilket troligtvis inverkar på omfattningen av
det stöd som eleverna får. Följaktligen verkar det som om undervisningen för särskilt
begåvade elever varierar mellan de finlandssvenska skolorna.
Även om speciallärarna anser att individuella behov hos särskilt begåvade elever kan
tillgodoses genom differentiering i den allmänna undervisningen, identifierar de faktorer som
försvårar undervisningen i det inkluderande klassrummet. Resultatet tyder på att lärarens och
61

Marina Siffrén-Wiklund

speciallärarens

tidsbrist,

stort

elevantal

i

gruppen

och

avsaknad

av

lämpliga

undervisningsmaterial uppfattas som utmanande. Dessa faktorer kan vara bidragande orsaker
till att många speciallärare upplever att skolor inte tillgodoser elevernas individuella behov på
ett tillfredsställande sätt.
Denna studie indikerar att åtminstone i de kommuner och skolor där planer och strategier
förekommer får eleverna stöd och utmaningar i undervisningen och de arbetssätt och
undervisningsarrangemang som enligt tidigare forskning visat sig vara effektiva tillämpas.
Detta förebygger understimulans och främjar elevernas välmående och framgång i skolan.
Givna riktlinjer för hur undervisningen kan ordnas verkar motivera och stöda läraren att sträva
till en positiv lärmiljö där elevernas individuella behov tillgodoses. Resultatet tyder på att
riktgivande planer och strategier kan vara avgörande för att uppfylla det som bestäms i Glgu
2014 (Utbildningsstyrelsen, 2014, s. 14) att det hör till varje elevs rättighet att erhålla en så
god undervisning så att hen når framgång i skolarbetet. Möjligen kan en ökad förekomst av
planer och strategier innebära att elevernas individuella behov i undervisningen tillgodoses på
ett mera jämlikt sätt mellan de finlandssvenska skolorna.
Eftersom det externa bortfallet i denna studie var stort kan resultatet enbart betraktas som
riktgivande, medan långtgående slutsatser inte kan dras. Studiens resultat tyder dock på att
ämnet är aktuellt och att fortsatta studier skulle kunna bidra till att förstå särskilt begåvade
elevers situation i skolan. Eftersom särskilt begåvade elever nämns i Glgu 2014 och
differentiering betonas som centralt i undervisningen, kan eventuellt både stödet till eleverna
och förekomsten av planer och strategier öka. Studier om huruvida en eventuell ökad
förekomst av planer och strategier inverkar på hur individuella behov hos särskilt begåvade
elever tillgodoses i undervisningen kunde därmed vara ett intressant forskningsområde. På
vilket sätt eleverna uppfattar de utmaningar, arbetssätt och undervisningsarrangemang som de
erbjuds i skolan är ett annat viktigt ämne för framtida forskning, inom vilken paralleller även
kan

dras

till

vilka

önskemål

eleverna

62

själva

har

på

undervisningen.

Marina Siffrén-Wiklund

Litteraturförteckning
Al-Makhalid, K.A. (2012). Primary Teachers´ Attitudes and Knowledge Regarding Gifted
Pupils and Their Education in the Kingdom of Saudi Arabia. (Diss.). The University
of
Manchester.
Hämtad
12
juni
2019,
från
https://www.research.manchester.ac.uk/portal/files/54524495/FULL_TEXT.PD F
Bailey, R., Pearce, G., Winstanley, C., Sutherland, M., Smith, C., Stack, N. & Dickenson, M.
(2008). A systematic review of interventions aimed at improving the educational
achievement of pupils identified as gifted and talented. (EPPI rapport nr 1612). London:
EPPI-Centre,
University
of
London.
Hämtad
8
juli
2019,
från
https://www.researchgate.net/publication/262163416_A_Systematic_review_of_Interve
ntions_Aimed_at_Improving_the_Educational_Achievement_of_Children_Identified_a
s_Gifted_and_Talented'
Bell, J. & Waters, S. (2016). Introduktion till forskningsmetodik, (5 uppl.). Lund:
Studentlitteratur.
Çakir, L. (2014). The Relationship between Underachievement of Gifted Students and their
Attitudes toward School Environment. Procedia - Social and Behavioral Sciences, 152,
1034–1038. doi:10.1016/j.sbspro.2014.09.269
Chan, D.W. (2015). Education for the Gifted and Talented. I J.D. Wright (Red.), International
Encyclopedia of the Social & Behavioral Sciences (s. 158–164). doi:10.1016/B978-008-097086-8.92137-8
Christoffersen, L. & Johannessen, A. (2015). Forskningsmetoder för lärarstudenter. Lund:
Studentlitteratur.
Coleman, L.J., Micko, K.J. & Cross, T.L. (2015). Twenty-Five Years of Research on the
Lived Experience of Being Gifted in School: Capturing the Students´ Voices. Journal
for the Education of the Gifted, 38(4), 1–19. doi:10.1177%2F0162353215607322
Cosmovici Idsøe, E. (2018). Elever med akademisk talent i skolen, (2 uppl.). Oslo: Cappelen
Damm.
Cross, T.L., Riedl Cross, J. & O´Reilly, C. (2018). Attitudes about gifted education among
Irish
educators.
High
Ability
Studies,
29(2),
169–189.
doi:10.1080/13598139.2018.1518775
Dahmström, K. (2011). Från datainsamling till rapport – att göra en statistisk undersökning,
(5 uppl.). Lund: Studentlitteratur.
De Corte, E. (2013). Giftedness considered from the perspective of research on learning and
instruction. High Ability Studies, 24(1), 3–19. doi:10.1080/13598139.2013.780967
Denscombe, M. (2016). Forskningshandboken – för småskaliga forskningsprojekt inom
samhällsvetenskaperna, (3 uppl.). Lund: Studentlitteratur.
Djurfeldt, G., Larsson, R. & Stjärnhagen, O. (2018). Statistisk verktygslåda 1 –
samhällsvetenskaplig orsaksanalys med kvantitativa metoder, (3 uppl.). Lund:
Studentlitteratur.
63

Marina Siffrén-Wiklund

Ejlertsson, G. (2005). Enkäten i praktiken – en handbok i enkätmetodik, (2 uppl.). Lund:
Studentlitteratur.
Eliasson, A. (2018). Kvantitativ metod från början, (4 uppl.). Lund: Studentlitteratur.
Farsimadan, E., Poorgholami, F., Safari, H. & Ahmadi Gharacheh, A.M. (2015). An
Investigation into the Effects of Curriculum Enrichment on Creativity and Achievement
Motivation of Gifted students in Public Schools. Mediterranean Journal of Social
Sciences, 6(6), 297–304. doi:10.5901/mjss.2015.v6n6s6p297
Forskningsetiska delegationen. (2013). God vetenskaplig praxis och handläggning av
misstankar om avvikelser från den i Finland. Forskningsetiska delegationens
anvisningar
2012.
Helsingfors.
Hämtad
2
januari
2020,
från
https://www.tenk.fi/sites/tenk.fi/files/HTK_ohje_2012.pdf
Freeman, J. (2013). The long-term effects of families and educational provision on gifted
children. Educational and Child Psychology, 30(2), 7–17.
French, L.R., Walker, C.L. & Shore, B.M. (2011). Do Gifted Students Really Prefer to Work
Alone? Roeper Review, 33(3), 145–159. doi:10.1080/02783193.2011.580497
Gagné, F. (2018). Attitudes toward gifted education: Retrospective and prospective update.
Psychological Test and Assessment Modeling, 60(1), 403–428.
Gagné, F. & Nadeau, L. (1991). Opinions about the gifted and their education. Opublicerat
instrument.
Gronostaj, A., Werner, E., Bochow, E. & Vock, M. (2016). How to Learn Things at School
You Don´t Already Know: Experiences of Gifted Grade-Skippers in Germany. Gifted
Child Quarterly, 60(1), 31–46. doi:10.1177%2F0016986215609999
Hoogeveen, L., van Hell, J.G. & Verhoeven, L. (2005). Teacher Attitudes Toward Academic
Acceleration and Accelerated Students in the Netherlands. Journal for the Education of
the Gifted, 29(1), 30–59. doi:10.1177%2F016235320502900103
Kanevsky, L. (2011). Deferential Differentiation: What Types of Differentiation Do Students
Want? Gifted Child Quarterly, 55(4), 279–299. doi:10.1177%2F0016986211422098
Kaya, F. (2015). Teachers´ Conceptions of Giftedness and Special Needs of Gifted Students.
Education and Science, 40(177), 59–74. doi:10.15390/EB.2015.2885
Kreger Silverman, L. (2016). Särskilt begåvade barn. Stockholm: Natur & Kultur.
Lag

om grundläggande utbildning 628/1998. Hämtad
https://www.finlex.fi/sv/laki/ajantasa/1998/19980628

1

mars

2019,

från

Lag om ändring av lagen om grundläggande utbildning 642/2010. Hämtad 1 mars 2019, från
https://www.finlex.fi/sv/laki/alkup/2010/20100642
Laine, S. (2010). The Finnish public discussion of giftedness and gifted children. High Ability
Studies, 21(1), 63–76. doi:10.1080/13598139.2010.488092

64

Marina Siffrén-Wiklund

Laine, S. (2016). Finnish elementary school teachers´ perspectives on gifted education.
(Diss.).
Helsingfors
universitet.
Hämtad
20
januari
2019,
från
https://helda.helsinki.fi/bitstream/handle/10138/168133/Finnishe.pdf?sequence=1&isAll
owed=y
Laine, S., Hotulainen, R. & Tirri, K. (2019). Finnish Elementary School Teachers´ Attitudes
Toward
Gifted
Education.
Roeper
Review,
41(2),
76–87.
doi:10.1080/02783193.2019.1592794
Laine, S. & Tirri, K. (2016). How Finnish elementary school teachers meet the needs of their
gifted
students.
High
Ability
Studies,
27(2),
149–164.
doi:10.1080/13598139.2015.1108185
Larsen, A.K. (2018). Metod helt enkelt. En introduktion till samhällsvetenskaplig metod, (2
uppl.). Malmö: Gleerups Utbildning.
Lassig, C.J. (2009). Teachers´ attitudes towards the gifted: the importance of professional
development and school culture. Australasian Journal of Gifted Education, 18(2), 32–
42. Hämtad 24 september 2019, från https://eprints.qut.edu.au/32480/
Liljedahl, M. (2017). Särskilt begåvade elever. Pedagogens utmaning och möjlighet.
Stockholm: Gothia Fortbildning.
Mensa Finland. (2013). Hämtad 1 mars 2019, från https://www.mensa.fi/
Mönks, F.J. & Ypenburg, I.H. (2009). Att se och möta begåvade barn. Stockholm: Natur &
Kultur.
Nationalencyklopedin
[u.å.].
Attityd.
http://www.ne.se/lang/attityd

Hämtad

13

Nationalencyklopedin
[u.å.].
Uppfattning.
Hämtad
https://www.ne.se/uppslagsverk/ordbok/svensk/uppfattning

november
1

2019,
mars

från
2020,

Niemi, H. (2012). The societal factors contributing to education and schooling in Finland. I H.
Niemi, A. Toom & A. Kallioniemi (Red.), Miracle of education: The Principles and
Practices of Teaching and Learning in Finnish Schools (s. 23–40). doi:10.1007/978-946091-811-7_2
Nyberg, R. & Tidström, A. (2012). Skriv vetenskapliga uppsatser, examensarbeten och
avhandlingar, (2 uppl.). Lund: Studentlitteratur.
Olsson, H. & Sörensen, S. (2011). Forskningsprocessen. Kvalitativa och kvantitativa
perspektiv, (3 uppl.). Stockholm: Liber.
Patel, R. & Davidson, B. (2011). Forskningsmetodikens grunder. Att planera, genomföra och
rapportera en undersökning, (4 uppl.). Lund: Studentlitteratur.
Perković Krijan, I. & Borić, E. (2015). Teachers´ Attitudes Towards Gifted Students and
Differences in Attitudes Regarding the Years of Teaching. Croatian Journal of
Education, 17(1), 165–178. doi:10.15516/cje.v17I0.1490

65

Marina Siffrén-Wiklund

Persson, R.S. (2010). Experiences of Intellectually Gifted Students in an Egalitarian and
Inclusive Educational System: A Survey Study. Journal for the Education of the Gifted,
33(4), 536–569. doi:10.1177%2F016235321003300405
Phillips, N. & Lindsay, G. (2006). Motivation in gifted students. High Ability Studies, 17(1),
57–73. doi:10.1080/13598130600947119
Piske, F.H.R., Stoltz, T. & Machado, J. (2014). Creative Education for Gifted Children.
Creative Education, 5(5), 347–352. doi:10.4236/ce.2014.55044
Plucker, J.A. & Callahan, C.M. (2014). Research on giftedness and Gifted Education: Status
of the Field and Considerations for the future. Exceptional Children, 80(4), 390–406.
doi:10.1177%2F0014402914527244
Polyzopoulou, K., Kokaridas, D., Patsiaouras, A. & Gari, A. (2014). Teachers´ perceptions
toward education of gifted children in Greek educational settings. Journal of Physical
Education and Sport, 14(2), 211–221. doi:10.7752/jpes.2014.02033;
Renzulli, J.S. (2016). The Three-Ring Conception of Giftedness. A Developmental Model for
Promoting Creative Productivity. I S.M. Reis (Red.), Reflections On Gifted Education
(s. 55–86). doi: 10.1017/CBO9780511610455.015
Renzulli, J.S. & Reis Renzulli, S. (2010). The Schoolwide Enrichment Model: A Focus on
Student Strengths and Interests. Gifted Education International, 26(2–3), 140–157.
doi:10.1177%2F026142941002600303
Rogers, K.B. (2007). Lessons Learned About Educating the Gifted and Talented. A Synthesis
of the Research on Educational Practice. Gifted Child Quarterly, 51(4), 382–396.
doi:10.1177%2F0016986207306324
Siegle, D., Moore, M., Mann, R.L. & Wilson, H.E. (2010). Factors That Influence In-Service
and Preservice Teachers´ Nominations of Students for Gifted and Talented Programs.
Journal
for
the
Education
of
the
Gifted,
33(3),
337–360.
doi:10.1177%2F016235321003300303
Siegle, D., Wilson, H.E. & Little, C.A. (2013). A Sample of Gifted and Talented Educators´
Attitudes About Academic Acceleration. Journal of Advanced Academics, 24(1), 27–51.
doi:10.1177%2F1932202X12472491
Skogen, K. & Cosmovici Idsøe, E. (2014). Våre evnerike barn. En utfordring for skolen, (2
uppl.). Kristiansand: Høyskoleforlaget.
Skolverket. (2020). Särskilt begåvade elever. Hämtad 15 mars 2020,
https://www.skolverket.se/skolutveckling/inspiration-och-stod-i-arbetet/stod-iarbetet/sarskilt-begavade-elever

från

Snyder, K.E. & Linnenbrink-Garcia, L. (2013). A Developmental, Person-Centered Approach
to Exploring Multiple Motivational Pathways in Gifted Underachievement. Educational
Psychologist, 48(4), 209–228. doi:10.1080/00461520.2013.835597
Steenbergen-Hu, S. & Moon, S.M. (2011). The Effects of Acceleration on High-Ability
Learners:
A
Meta-Analysis.
Gifted
Child
Quarterly,
55(1),
39–53.
doi:10.1177/0016986210383155
66

Marina Siffrén-Wiklund

Subotnik, R.F., Olszewski-Kubilius, P. & Worrell, F.C. (2011). Rethinking Giftedness and
Gifted Education: A Proposed Direction Forward Based on Psychological Science.
Psychological
Science
in
the
Public
Interest,
12(1),
3–54.
doi:10.1177%2F1529100611418056
Sveriges Kommuner och Regioner. (2020). Handlingsplan särskilt begåvade barn och elever
2016.
Hämtad
15
mars
2020,
från
https://skr.se/skolakulturfritid/forskolagrundochgymnasieskola/sklssatsningarutvecklask
olan/sarskiltbegavadeelever.9870.html
Tirri, K. & Kuusisto, E. (2013). How Finland Serves Gifted and Talented Pupils. Journal for
the Education of the Gifted, 36(1), 84–96. doi:10.1177%2F0162353212468066
Tomlinson, C.A., Brighton, C., Hertberg, H., Callahan, C.M., Moon, T.R., Brimijoin, K.,
Conover, L.A. & Reynolds, T. (2003). Differentiating Instruction in Response to
Students Readiness, Interest, and Learning Profile in Academically Diverse Classrooms:
A Review of Literature. Journal for the Education of the gifted, 27(2-3), 119–145.
doi:10.1177%2F016235320302700203
Trost, J. & Hultåker, O. (2016). Enkätboken, (5 uppl.). Lund: Studentlitteratur.
Utbildningsstyrelsen. (2011). Ändringar och kompletteringar av grunderna för läroplanen för
den grundläggande utbildningen 2010. Helsingfors: Utbildningsstyrelsen.
Utbildningsstyrelsen. (2014). Grunderna för läroplanen för den grundläggande utbildningen
2014. Helsingfors: Utbildningsstyrelsen.
VanTassel-Baska, J. & Stambaugh, T. (2005). Callenges and Possibilities for Serving Gifted
Learners in the Regular Classroom. Theory Into Practice, 44(3), 211–217.
doi:10.1207/s15430421tip4403_5
Wells, R., Lohman, D. & Marron, M. (2009). What Factors Are Associated With Grade
Acceleration? An Analysis and Comparision of Two U.S. Databases. Journal of
Advanced Academics, 20(2), 248–273. Hämtad 24 februari 2019, från
https://files.eric.ed.gov/fulltext/EJ849378.pdf
Wenemark, M. (2017). Enkätmetodik med respondenten i fokus. Lund: Studentlitteratur.
Westling Allodi, M. & Rydelius, P-A. (2008). The needs of gifted children in context: a study
of Swedish teachers´ knowledge and attitudes. Presenterad på ECHA conference, Prag,
Tjeckien.
Hämtad
25
januari
2019,
från
https://www.researchgate.net/publication/299392188_The_needs_of_gifted_children_in
_context_a_study_of_Swedish_teachers'_knowledge_and_attitudes
Wilson, J.H. (2006). Predicting Student Attitudes and Grades From Perceptions of Instructors´
Attidues. Teaching of Psychology, 33(2), 91–95. doi:10.1207/s15328023top3302_2
Winner, E. (1999). Begåvade barn – myt och verklighet. Jönköping: Brain Books.
Yle Arenan. (3 oktober 2018). Stöder vi våra blivande genier? [podcast]. Hämtad 7 mars
2020, från
https://svenska.yle.fi/artikel/2018/03/10/stoder-vi-vara-blivande-genier

67

Bilaga 1

Enkätfrågor för forskningsfrågorna 1 och 2
Forskningsfråga 1 besvarades med följande slutna enkätfråga.

Forskningsfråga 2 besvarades med följande öppna enkätfråga.
0

Marina Siffrén-Wiklund

Bilaga 2

Marina Siffrén-Wiklund

Enkätfrågor för forskningsfrågorna 3, 4 och 5
Forskningsfråga 3 besvarades med följande skalfrågor i enkäten:


Speciallärares uppfattningar om behovet av stöd: 19 a), 20 e), 20 f), 24 a) och 24 c).

Forskningsfråga 4 besvarades med följande skalfrågor i enkäten:


Speciallärares uppfattningar om differentiering: 23 a).



Speciallärares uppfattningar om acceleration i årskurs: 19 g), 19 h), 22 c) och 22 h).



Speciallärares uppfattningar om gruppindelningar: 19 b), 19 f), 21 b) och 21 c).

Forskningsfråga 5 besvarades med följande skalfrågor i enkäten:


Speciallärares uppfattningar om faktorer som försvårar undervisningen: 23 d), 23 e)
och 23 f).

Bilaga 2

Marina Siffrén-Wiklund

Bilaga 2

Marina Siffrén-Wiklund

Bilaga 3

Marina Siffrén-Wiklund

Följebrev 1
Bästa speciallärare/specialklasslärare
Från och med hösten 2018 ingår undervisning och stöd för särskilt begåvade elever som en del i
kursinnehållet för speciallärarstuderandena vid Åbo Akademi. Denna prioritering har gjorts då
forskning och erfarenhet visar att dessa barn befinner sig i riskzonen för vantrivsel i skolan och
skolavbrott.
För att få kunskap om hur särskilt begåvade elever uppmärksammas inom grundläggande utbildningen
samt speciallärares kunskaper och erfarenheter av arbetet med dessa elever genomför vi nu en
enkätundersökning bland alla speciallärare och specialklasslärare i F-9 i svenskspråkiga skolor i
Finland.
Nedan hittar du länken till denna enkät. Möjligheten att skriva in dina kontaktuppgifter finns, men du
kan också välja att vara helt anonym. Vi hoppas att just du tar dig tid att svara eftersom just ditt bidrag
är viktigt för att vi ska få en rättvis bild av situationen ute i skolorna. Svara gärna inom två veckor
(före påsk).
KORT INFO FÖRE DU BÖRJAR:
Tidsåtgång: cirka 15 minuter
Antal frågor: 32 frågor med varierande längd. Inga frågor är obligatoriska. Om du är väldigt osäker på
hur du ska svara så lämna frågan obesvarad!
Jag har ingen erfarenhet av att arbeta med särskilt begåvade elever...: Vi är medvetna om att arbetet
med särskilt begåvade elever fungerar väldigt olika på olika skolor. Om du inte är involverad i arbetet
och upplever dig sakna kunskap inom området så är även detta ett viktigt resultat för oss så vi hoppas
att du ändå tar dig tid att besvara enkäten.
Min speciallärarkollega har inte fått enkäten: E-postadresser kan bli fel, lärare byter arbetsplats... Har
du en kollega som arbetar som speciallärare/specialklasslärare som inte fått detta mail, hör gärna av
dig till @abo.fi
Svaren från denna enkät kommer att användas för forskning inom Åbo Akademi (specialpedagogik)
och har utarbetats av en grupp med forskare och studerande inom speciallärarutbildningen. I första
skedet kommer data att användas till pro gradu avhandlingar men vår strävan är även att kunna skriva
vetenskapliga artiklar utgående från materialet. Deltagande är frivilligt och uppgifterna behandlas
konfidentiellt och i enlighet med rekommendationerna för god vetenskaplig praxis vid Åbo Akademi.

Länk till enkäten:

ETT STORT TACK FÖR DITT BIDRAG!
God fortsättning på våren och varma hälsningar från Vasa

Bilaga 4

Marina Siffrén-Wiklund

Följebrev 2
Bästa speciallärare/specialklasslärare
För en tid sedan fick du en förfrågan om att besvara vår enkät om särbegåvning. STORT TACK TILL
DIG SOM REDAN SVARAT, du kan sluta läsa nu ;) Om du ännu inte besvarat enkäten hoppas vi
givetvis att du tar dig tid att göra detta.
INFORMATION OM SYFTET MED ENKÄTEN
Från och med hösten 2018 ingår undervisning och stöd för särskilt begåvade elever som en del i
kursinnehållet för speciallärarstuderandena vid Åbo Akademi. Denna prioritering har gjorts då
forskning och erfarenhet visar att dessa barn befinner sig i riskzonen för vantrivsel i skolan och
skolavbrott.
För att få kunskap om hur särskilt begåvade elever uppmärksammas inom grundläggande utbildningen
samt speciallärares kunskaper och erfarenheter av arbetet med dessa elever genomför vi nu en
enkätundersökning bland alla speciallärare och specialklasslärare i F-9 i svenskspråkiga skolor i
Finland.
Nedan hittar du länken till denna enkät. Möjligheten att skriva in dina kontaktuppgifter finns, men du
kan också välja att vara helt anonym. Vi hoppas att just du tar dig tid att svara eftersom just ditt bidrag
är viktigt för att vi ska få en rättvis bild av situationen ute i skolorna. Svara gärna inom två veckor
(före 8.5).
KORT INFO FÖRE DU BÖRJAR:
Tidsåtgång: cirka 15 minuter
Antal frågor: 32 frågor med varierande längd. Inga frågor är obligatoriska. Om du är väldigt osäker på
hur du ska svara så lämna frågan obesvarad!
Jag har ingen erfarenhet av att arbeta med särskilt begåvade elever...: Vi är medvetna om att arbetet
med särskilt begåvade elever fungerar väldigt olika på olika skolor. Om du inte är involverad i arbetet
och upplever dig sakna kunskap inom området så är även detta ett viktigt resultat för oss så vi hoppas
att du ändå tar dig tid att besvara enkäten.
Min speciallärarkollega har inte fått enkäten: E-postadresser kan bli fel, lärare byter arbetsplats... Har
du en kollega som arbetar som speciallärare/specialklasslärare som inte fått detta mail, hör gärna av
dig till @abo.fi
Svaren från denna enkät kommer att användas för forskning inom Åbo Akademi (specialpedagogik)
och har utarbetats av en grupp med forskare och studerande inom speciallärarutbildningen. I första
skedet kommer data att användas till pro gradu avhandlingar men vår strävan är även att kunna skriva
vetenskapliga artiklar utgående från materialet. Deltagande är frivilligt och uppgifterna behandlas
konfidentiellt och i enlighet med rekommendationerna för god vetenskaplig praxis vid Åbo Akademi.
Länk till enkäten:
ETT STORT TACK FÖR DITT BIDRAG!
God fortsättning på våren och varma hälsningar från Vasa

