“Vi borde förstås ha tryckt någon general
Francos taktiska radioskryt” – en studie över
Arbetarbladets framställning av det spanska
inbördeskriget
Melissa Haga

Matrikelnummer: 36572
Pro gradu-avhandling i allmän historia
Handledare: Holger Weiss
Fakulteten för humaniora, psykologi
och teologi
Åbo Akademi
2021

ÅBO AKADEMI – FAKULTETEN FÖR HUMANIORA, PSYKOLOGI OCH TEOLOGI
Abstrakt för avhandling pro gradu
Ämne: Allmän historia
Författare: Melissa Haga
Arbetets titel: “Vi borde förstås ha tryckt någon general Francos taktiska radioskryt” – en
studie över Arbetarbladets framställning av det spanska inbördeskriget
Handledare: Holger Weiss

Spanska inbördeskriget pågick mellan 1936 och 1939. Kriget var en våldsam och blodig konflikt
som väckte starka känslor över hela världen. Totalt dödades en halv miljon människor, och av
offren var många civila. I kriget stred nationalisterna, ledda av Francisco Franco, mot
republikanerna som stöttade Spaniens regering. Kriget avslutades med en seger för
nationalisterna, men kriget har utmärkt sig som ett av de få krig där förlorarnas framställning har
fått större inflytande än den segrade sidans.
Arbetarrörelsen stöttade republikanerna och har på så sätt varit en del av skapandet av den
vinnande historieskrivningen. Syftet med denna avhandling är att undersöka hur den
finlandssvenska socialdemokratiska tidningen Arbetarbladet har bidragit till denna
historieskrivning genom sin framställning av kriget. I avhandlingen undersöks detta genom en
analys av fyra olika teman som utgör kärnpunkter i kriget. Temana består av hur Arbetarbladet
framställde 1) sin syn på republikanerna och nationalisterna, 2) internationell solidaritet och
opinionsbildning, 3) omvärldens respons och noninterventionslinjen samt 4) den inhemska
pressdebatten.
I avhandlingen kombineras en kvantitativ innehållsanalys med en kvalitativ textanalys för att på
ett omfattande sätt undersöka de valda temana. Som teoretiska angreppssätt används även
gestaltningsteorin som öppnar upp för preciserande frågor om vilka aktörer som gynnas och
missgynnas i Arbetarbladets framställning, samt vilka moraliska värderingar som tidningen
gestaltar.
Analysen visar att tidningen starkt sympatiserade med republikanerna och framställde dem som
tappra försvarare av demokrati medan nationalisterna inramades som upproriska, fascistiska
rebeller. Det är tydligt att kriget för Arbetarbladet hade en stark ideologisk prägel. Här
utkämpades kampen mellan diktatur och demokrati, mellan fascism och folkfrihet. Man
uppmuntrande till solidaritet med det spanska folket genom att skriva om tillställningar vars syfte
var att ge den republikanska synen på kriget. Läsarna uppmuntrades också att skänka pengar till
insamlingar som ordandes för Spaniens folk. Omvärldens respons kritiserades genom att många
av Arbetarbladets skribenter var kritiska till noninterventionspolitiken som drevs av europeiska
länder gentemot Spanien. Man ansåg att politiken försatte republikanerna i en ogynnsam situation
som förhindrade deras tillgång till vapen, samtidigt som Tyskland och Italien stödde
nationalisterna med trupper och krigsmaterial. I det återkommande inslaget ”Pressdebatten”
kritiserade Arbetarbladet de borgerliga tidningarna i Finland för att sympatisera med Franco, och
Arbetarbladets manifesterade på så sätt även sitt eget stöd för republikanerna.
Nyckelord: Arbetarbladet, arbetarrörelsen, spanska inbördeskriget, gestaltning, inramning,
socialdemokrati, solidaritet, antifascism
Datum: 17.3.2021
Sidoantal: 117

Innehållsförteckning
1 Inledning ................................................................................................................................ 1
1.1 Syfte och frågeställning .................................................................................................... 2
1.2 Material och avgränsning ................................................................................................. 3
1.2.1 Om Arbetarbladet ...................................................................................................... 4
1.2.2 Arbetarbladets skribenter........................................................................................... 6
1.3 Metod och teori ................................................................................................................. 8
1.3.1 Gestaltningsteori ........................................................................................................ 8
1.3.2 Den kvantitativa innehållsanalysen .......................................................................... 10
1.3.3 Den kvalitativa textanalysen .................................................................................... 12
1.4 Forskningsläget ............................................................................................................... 13
2 Analys av kategoriernas förekomst ................................................................................... 19
2.1 Förhållandet mellan kategorierna ................................................................................... 20
2.1.1 Kategoriernas trender ............................................................................................... 25
2.2 Fokus på analyskategorierna .......................................................................................... 31
3 Framställningen av republikanerna och nationalisterna ................................................ 35
3.1 Den kvantitativa analysen ............................................................................................... 35
3.2 Fascister mot frihetens försvarare................................................................................... 39
3.2.1 Republikanerna – de lagligt valda ............................................................................ 39
3.2.2 Nationalisterna – rebelliska upprorsmän ................................................................. 47
3.2.3 Arbetarbladet och den röda terrorn .......................................................................... 50
3.2.4 Krigets inbördeskrig – synen på anarkister och kommunister ................................. 55
3.3 Sammanfattning av kapitel 3 .......................................................................................... 60
4 Solidaritet med Spaniens folk............................................................................................. 62
4.1 Den kvantitativa analysen ............................................................................................... 62
4.2 Internationell solidaritet i praktiken ............................................................................... 66
4.2.1 Solidaritetsyttringar i Arbetarbladet ........................................................................ 66
4.2.2 Insamlingarna för Spanien ....................................................................................... 73
4.2.3 De internationella brigaderna ................................................................................... 79
4.3 Sammanfattning av kapitel 4 .......................................................................................... 85
5 Omvärldens respons ............................................................................................................ 87
5.1 Den kvantitativa analysen ............................................................................................... 87
5.2 Arbetarbladet och noninterventionspolitiken ................................................................. 91

5.3 Sammanfattning av kapitel 5 ........................................................................................ 102
6 Den inhemska pressdebatten ............................................................................................ 104
6.1 Den kvantitativa analysen ............................................................................................. 104
6.2 Kritiken mot borgarbladen............................................................................................ 106
6.3 Sammanfattning av kapitel 6 ........................................................................................ 112
7 Sammanfattande diskussion ............................................................................................. 114
Käll- och litteraturförteckning ............................................................................................ 118

Förteckning över diagram
Diagram 1: Förhållandet mellan kategorierna .......................................................................... 21
Diagram 2: Kategoriernas trender ............................................................................................ 25
Diagram 3: Trendlinjer ............................................................................................................. 29
Diagram 4: Förhållandet mellan analyskategorierna................................................................ 31
Diagram 5: Framställningen av republikanerna som frihetskämpar och nationalisterna som
rebeller ...................................................................................................................................... 35
Diagram 6: Internationell solidaritet och opinionsbildning ..................................................... 62
Diagram 7: Världsresponsen och noninterventionslinjen ........................................................ 88
Diagram 8: Den inhemska pressdebatten ............................................................................... 104

Förteckning över tabeller
Tabell 1: Översikt över indelningskriterierna för analyskategorierna...................................... 19
Tabell 2: Översikt över analyskategoriernas nedslag ............................................................... 32

Förteckning över bilder
Bild 1: Jämförelse mellan republikanernas och nationalisternas kommunikéer ...................... 44

Förteckning över bilagor
Bilaga 1: Sammanställning av datan ...................................................................................... 122
Bilaga 2: Spanien under spanska inbördeskriget .................................................................... 123

1 Inledning
Det spanska inbördeskriget beskrivs ibland schablonartat som en generalrepetition inför andra
världskriget. Tidsmässigt kunde en sådan tolkning passa. Inbördeskriget startade i juli år 1936
och avslutades i april 1939, ett halvår innan Nazityskland invaderade Polen.
Startskottet till inbördeskriget blev när en grupp generaler gjorde statskupp mot den spanska
regeringen. Inbördeskriget delade upp Spanien i två brokiga läger. Den så kallade
folkfrontsregeringen stöddes av republikanerna som bestod av den borgerliga mitten,
socialdemokrater, anarkister och kommunister. Den andra sidan, nationalisterna, bestod av
reaktionära militärer, fascister och konservativa monarkister som leddes av general Francisco
Franco.1
De internationella aktörerna som var inblandade i det spanska inbördeskriget kan också leda
tankarna till att det var frågan om en generalrepetition inför andra världskriget. Såväl nazistiska
Tyskland som det fascistiska Italien stödde Franco medan Sovjetunion bistod republikanerna.
Även krigsföringen påminde om den som skulle komma att användas under andra världskriget.
Nya taktiker såsom blixtkrig, bombning av städer och hänsynslöshet mot civilbefolkning blev
krigets vardag för det spanska folket. Hitler kunde under inbördeskriget testa det tyska
flygvapnet Luftwaffes effektivitet mot civila mål och mäta styrkan i de sovjetiska
pansarvagnarna.2
I själva verket var kriget något helt annat än en generalrepetition. Varken Tyskland, Italien eller
Sovjetunionen hade innan kriget intresserat sig för spansk politik. När kriget väl började gav de
sig inte med i spelet med en gång. För Hitler dröjde det dagar, för Mussolini veckor och Stalin
tvekade ända fram till hösten.3
Liknelsen för en repetition faller kanske främst på den springande punkten att vinnarna inte var
desamma som i andra världskriget. I spanska inbördeskriget var det Franco som, med starkt
militärt stöd av Hitler och Mussolini, vann kriget. Stalin drog sig ur kriget ett halvår före
slutstriden. Stormakterna USA, Storbritannien och Frankrike valde att agera enligt en

1

Antony Beevor, Spanska inbördeskriget, översättning av Kjell Waltman (Lund: Historiska Media, 2006),
15–18.
2
Zara Steiner, The Triumph of the Dark: European International History 1933-1939 (Oxford: Oxford University
Press, 2011), 196.
3
Nathan Shachar, Sin egen värsta fiende. Spanska inbördeskriget som minne och föreställning (Stockholm:
Bonnier, 2016), 25.

1

noninterventionslinje för att förhindra internationell inbladning. Francos trupper intog Madrid
i mars 1939 och den första april förklarade Franco inbördeskriget avslutat. Franco blev Spaniens
enväldige diktator och satt på makten ända fram till sin död år 1975.
Kriget väckte på grund av sin internationella karaktär stort intresse. Spanska inbördeskriget var
ett av de första krigen i historien där bilder och nyheter nådde tidningsläsarna tätt efter
händelserna, och journalisterna kunde vara på plats och rapportera om den politiska dramatiken
från städerna och bombräderna. Det som började med en spansk statskupp utvecklades till ett
krig som av omvärlden uppfattades som ideologiskt. För de som följde med på avstånd skulle
kriget framstå som en avgörande sammanstötning mellan gott och ont, diktatur och demokrati,
fascism och kommunism. Polariseringen var en del av Francos propagandataktik. Enligt honom
var generalernas resning mot regeringen en nödvändighet för att försvara Spanien mot en
kommunistisk komplott. Propagandan var lika framgångsrik som den var falsk. Vid
krigsutbrottet 1936 leddes Spanien av en borgerlig regering medan kommunisterna var en
marginell grupp i Spanien som drev en borgerlig politik. Varken kommunism eller fascism hade
varit etablerade rörelser före kriget, men blev de två krafterna som betraktades som stridande i
kriget.4
Spanska inbördeskrigets ideologiska karaktär splittrade Europa. För arbetarrörelserna var det i
det hotande internationella läget viktigt att stoppa den framryckande fascismen och stöda de
spanska arbetarna som gjorde beväpnat motstånd. Arbetarrörelserna fördömde snabbt Francos
nationalister som ”fascistiska rebeller”, och sympatiserade med den demokratiskt valda spanska
regeringen.

1.1 Syfte och frågeställning
Att segraren skriver historien är en kliché som ofta stämmer. Men i fallet med det spanska
inbördeskriget är det snarare förlorarna, den republikanska sidan, som stått för den
historieskrivning som tolkats som mera sanningsenlig. Republikanerna förlorade kriget men
vann berättelsen. En bidragande orsak är att Francos bundsförvanter småningom besegrades i
andra världskriget. Franco kunde inte stoltsera med att ha vunnit inbördeskriget då Hitler och
Mussolini var en stor orsak till att nationalisterna vann. Vreden som omvärlden kände efter

4

Shachar, Sin egen värsta fiende, 52.

2

1945 när omfattningen av Nazitysklands brott blev kända i kombination med att Francos
hämndlystenhet mot de besegrade republikanerna inte verkade stilla bidrog också.5
Arbetarrörelsen som sympatiserade med republikanerna har också varit en del av att skapa den
vinnande berättelsen. Det är också därifrån föreliggande avhandling tar avstamp. Trots att
arbetarnas och arbetarrörelsernas respons till kriget har kartlagts existerar ändå ett tomrum i hur
den finlandssvenska arbetarrörelsen presenterade och diskuterade kriget. Därför undersöker jag
i den här avhandlingen hur Finlands svenska arbetarförbunds (FSA) medlemstidning
Arbetarbladet behandlade det spanska inbördeskriget. Det här för att belysa vilken bild
Arbetarbladet hade av kriget och hur de valde att förmedla den till sina läsare. Målet med
avhandlingen är att bidra till en djupare förståelse om hur den finlandssvenska arbetarrörelsen
påverkade allmänhetens bild av det spanska inbördeskriget.
För att konstruera analysen har jag valt att fokusera på fyra olika teman som bearbetas i tur och
ordning i avhandlingen. Temana består av hur Arbetarbladet framställde 1) sin syn på
republikanerna och nationalisterna, 2) internationell solidaritet och opinionsbildning, 3)
omvärldens respons och noninterventionslinjen samt 4) den inhemska pressdebatten.
Valet av ovanstående kategorier har gjorts på basis av att de alla tillhör kärnpunkter i det
spanska inbördeskriget, och därför att är det motiverat att undersöka hur Arbetarbladet
behandlade dessa teman. Utgående från kategorierna blir avhandlingens centrala frågeställning:
”Hur framställde Arbetarbladet det spanska inbördeskriget?”

1.2 Material och avgränsning
Avhandlingens material består av tidningsartiklar från Arbetarbladet som tangerar det spanska
inbördeskriget och som således är avhandlingens primärkälla. Inbördeskriget utgör kärnan för
materialets avgränsning. Kriget bröt ut den 17 juli 1936 i och med generalernas revolt, och
avslutades med att Franco den 1 april 1939 förklarade kriget avslutat. Första gången
inbördeskriget nämns i Arbetarbladet är den 20 juli som därför utgör den naturliga startpunkten
för insamlandet av materialet. Från 20 juli har jag valt att studera materialet från Arbetarbladet
fram tills det att nedslagen om inbördeskriget upphörde i Arbetarbladet. Juni 1939 var den
första månaden efter att kriget bröt ut som saknade referenser till inbördeskriget och är därför
den yttre gränsen för materialet.

5

Antony Beevor, Spanska inbördeskriget, 12.

3

Materialet som är föremål för analysen i kapitel 3–6 utgörs av inlägg från Arbetarbladet som
kan betraktas som en reflektion av tidningens linje genom skribenternas åsikter om
inbördeskriget. Till dessa hör kolumner, inlägg, artiklar och debattsidor som handlar om
inbördeskriget och som tangerar de för avhandlingen relevanta temana.
I Arbetarbladet finns också övrigt innehåll om det spanska inbördeskriget, som till exempel
pressmeddelanden från nyhetsbyråer. Karaktäristiskt för pressmeddelanden är de består av en
kort översikt av en nyhet som görs tillgängliga för massmedierna. Pressmeddelanden försöker
vara objektiva och tar inte steget vidare till att diskutera eller problematisera en nyhetshändelse.
Dessa inlägg har därför exkluderats från analysen i kapitel 3–6 eftersom jag betraktar dem som
inlägg som inte speglar Arbetarbladets och tidningens skribenters framställning av kriget. Men
det är värt att notera att det fanns olika nyhetsbyråer med olika förhållningssätt till kriget, och
det kan diskuteras till vilken grad Arbetarbladet handplockade pressmeddelanden från
nyhetsbyråer som de ansåg var mera tillförlitliga eftersom nyhetsbyrån kanske följde samma
linje som tidningen. Det överskrider denna avhandlings omfattning att utreda men det kan
konstateras att det framkommer i analysen att Arbetarbladet i januari 1937 åtminstone valde att
publicera pressmeddelanden från en nyhetsbyrå i Stockholm eftersom redaktionen ansåg att den
förmedlade ”riktiga nyheter” från Spanien.
Men på grund av materialets hanterbarhet och pressmeddelandenas funktion har jag valt att inte
inkludera dem i kapitel 3–6. Däremot ingår dessa i kapitel 2 i en kvantitativ innehållsanalys
eftersom de är relevanta för att kunna skapa en helhetsbild av Arbetarbladets rapportering om
inbördeskriget.
1.2.1 Om Arbetarbladet
Arbetarbladet var en finlandssvensk socialdemokratisk partitidning som gavs ut tre gånger i
veckan och som mest hade en upplaga på 5000 exemplar.6 Tidningens föregångare var
Åbotidningen Arbetaren (1908–1918) som gick under i samband med finska inbördeskriget.
Sommaren 1919 utgavs ett provnummer av den nya tidningen Arbetarbladet och tidningen
började på allvar utges i september 1919. Från första stund hade Arbetarbladet en läsarskara i

6

Rolf Johansson, ”Åhlström, Axel”, Biografiskt lexikon för Finland, hämtat 1.10.2020,
http://www.blf.fi/artikel.php?ref=sok&id=9575.

4

form av Arbetarens moderata läsare, det vill säga de som klarat inbördeskrigets utrensningar
bättre än deras radikala kamrater.7
Nationella och internationella händelser samt lokala aktualiteter var fasta inslag i tidningen.
Tidningen fokuserade främst på det politiska men gjorde även plats för andra ämnen, som till
exempel kultur, idrott och naturvetenskap. Tidningen hade också yngre läsare och publicerade
med jämna mellanrum material för ungdomar under uppslaget ”Ungdomsrörelsen”. Den
geografiska räckvidden för tidningen var stor och läsare fanns både i Nyland, Egentliga Finland
och Österbotten.
Ansvarig huvudredaktör var i början riksdagsmannen Leo Hildén och viktiga medarbetare på
redaktionen var Karl Harald Wiik (K.H. Wiik) och Leonard Johansson. Johanssons egentliga
namn var Axel Åhlström och han medverkade redan i det första provnumret, men då under
signaturen Mister J:son. I det återkommande inslaget ”Rullan går” skrev han kåserier från
underjorden.8 I samband med amnestilagarna som gav medborgerligt förtroende till vänstern så
blev han återigen Axel Åhlström, tidningens redaktionssekreterare och småningom
chefredaktör.9 Under hans tid var Arbetarbladet FSA:s hjärtpulsåder. Det var tidningen som
höll den finlandssvenska arbetarrörelsen i liv.10 Åhlström verkade som chefredaktör under åren
1925–1934 och var samtidigt den finlandssvenska socialdemokratins självklara ledargestalt.
Han var ordförande för FSA och för förbundets ledande förening, Helsingfors svenska
arbetarförening. Han blev också invald i Finlands Socialdemokratiska Partis (SDP) styrelse och
kom även att bli stadsfullmäktig och riksdagsledamot. En ledare behövdes eftersom
socialdemokraterna utkämpade ett tvåfrontskrig mot både starka Svenska Folkpartiet och mot
den kommunistiska yttervänstern.11
Det politiska och det journalistiska arbetet i Arbetarbladets redaktion var tätt sammanknutet,
inte minst inom arbetarrörelsen. En merit för att bli chefredaktör för Arbetarbladet verkade vara
att också vara förbundssekreterare för FSA. Chefredaktörskapet i sin tur vandrade i flera fall

7

Lukas Lundin, ”Vägen till Arbetarbladet del 3: Arbetartidningarnas fågel Fenix”, Demokraatti, hämtat

3.4.2020, https://demokraatti.fi/vagen-till-Arbetarbladet-del-3-arbetartidningarnas-fagel-fenix/.
8
Anna Bondestam, & Alf-Erik Helsing. Som en stubbe i en stubbåker (Helsingfors: Finlands svenska
arbetarförbund, 1978), 186.
9
Lundin, ”Vägen till Arbetarbladet del 3: Arbetartidningarnas fågel Fenix”.
10
Bondestam, Som en stubbe i en stubbåker, 253.
11
Johansson, ”Åhlström, Axel”.

5

hand i hand med att bli riksdagsledamot. Den vägen gick både Axel Åhlström och hans
efterträdare Karl-August Fagerholm, bland ett flertal andra chefredaktörer.12
På 1930-talet glesnade de veteraner som varit med från tidningens start och ett generationsskifte
ägde rum.13 Åhlström avled i 1934 och chefredaktörskapet togs över av Fagerholm. I samma
veva blev Osvald Fager andre redaktör. År 1937 upplevde tidningen återigen ett skifte i
chefredaktörskapet när Fagerholm lämnade posten för att bli blev socialminister i Cajanders
regering och Osvald Fager tog hans plats som chefredaktör som han innehade fram till 1941.14
Under tiden för det spanska inbördeskriget var det således Karl-August Fagerholm och Osvald
Fager som verkade som chefredaktörer för Arbetarbladet.
1.2.2 Arbetarbladets skribenter
I detta skede av avhandlingen redogör jag för ett antal skribenter som står bakom nedslag som
berör det spanska inbördeskriget. Eftersom en stor del av artiklarna endast signerats med en
pseudonym är det skäl att utreda vem som finns bakom signaturerna.
Under och efter chefredaktörskapet är det känt att Fagerholm skrev inlägg under signaturen
Friman eller F-m.15 Hans inlägg förekom ofta på första sidan under namnet ”I kanten” (också
namngett som ”I marginalen”). Osvald Fager skrev också flitigt inlägg under signaturen Fgr.
En känd gestalt i Finlands litteratur är Elmer Diktonius. Han återfinns bakom signaturen
Polypen som från 1922 skrev inslaget ”Under luppen” (sätta något under lupp = noggrant
undersöka något). Diktonius hade en karriär som skribent, poet och författare och i sitt inslag i
Arbetarbladet framförde han vänstermodernistiska synpunkter.16 I materialet återfinns ”Under
luppen” fram till september 1936.
”Under luppens” spaltutrymme ersattes av en kolumn med namn ”Brokota världen” som
signerades av Chroniqueur. I tidningens föregångare Arbetet tillhörde signaturen K.H. Wiik och

12

Kaj Laxén, ” En titt i persongalleriet – del 2”, Demokraatti, hämtat 4.4.2020, https://demokraatti.fi/en-titt-ipersongalleriet-del-2/.
13
Bondestam, Som en stubbe i en stubbåker, 252
14
Bondestam, Som en stubbe i en stubbåker, 272.
15
Mikko Majander, ”Fagerholm, Karl-August”, Biografiskt lexikon för Finland, hämtat 23.4.2020,
http://www.blf.fi/artikel.php?id=637 .
16
Johan Lindberg, ”Diktonius, Elmer”, Uppslagsverket Finland, hämtat 10.2.2021,
https://uppslagsverket.fi/sv/view-103684-DiktoniusElmer.

6

därför är det också troligt att det i detta fall är samma K.H. Wiik som fortsatte skriva under
samma pseudonym.17 Kolumnen var ett stående inslag i Arbetarbladet som bidrog med både
satir och samhällskritik, och som är föremål för flera intressanta utläggningar i denna
avhandling.
En annan framstående person inom FSA var Gudrun Mörne. Hon anställdes som redaktör för
Arbetarbladet i samband med att Fager blev chefredaktör och skrev under signaturer G.M och
Picador. Signaturen Picador stod många gånger för uppskattade kåserier i Arbetarbladet som
speglade hennes analytiska talang och rivande temperament.18
Atos Wirtanen finns bakom tre pseudonymer; A.W–n., A–s, W–n. och Förste Musketören. Han
började skriva artiklar i Arbetarbladet i samband med hans reaktion mot Lapporörelsens
verksamhet under 1930-talet och blev en skicklig debattör i tidningen.19 Under 1940-talet var
han chefredaktör för Arbetarbladet.20
En del signaturer förblir i denna avhandling okända. Däribland Krönikören, T.f., Naggen,
Arvino och Nordicus.
För avhandlingen är material från korrespondenter och ögonvittnen i Spanien speciellt
betydelsefulla. Cay Sundström och hans artiklar om situationen i Spanien bör lyftas fram
eftersom han var den enda korrespondenten som rapporterade direkt till Arbetarbladet från
Spanien. Sundström var en socialdemokratisk politiker och riksdagsledamot som i maj 1937
reste ner till Spanien för att studera det spanska inbördeskriget. För Arbetarbladet och Suomen
Sosialidemokraatti skrev han ett antal reportage från sin resa.21 Arbetarbladets läsare kunde
bland annat ta del av redogörelser över stämningen i Barcelona, Valencia och Madrid.
Sundström intervjuade även prominenta personer på den republikanska sidan såsom den
spanska utrikesminister Giral och den ledande generalen Miaja.

17

Anna Bondestam, Arbetet. En tidning i Åbo på 1910-talet och människorna kring den (Helsingfors: Svenska
Litteratursällskapet i Finland, 1968), 89.
18
Bondestam, Som en stubbe i en stubbåker, 258, 273.
19
Bondestam, Som en stubbe i en stubbåker, 257.
20
Erkki Tuomioja, ”Wirtanen Atos”, Biografiskt lexikon för Finland, hämtat 10.2.2021,
http://www.blf.fi/artikel.php?id=1678.
21
Tauno Saarela, “Finnish socialist intellectuals on fascism and anti-fascism in the 1930s”, Kasper Braskén,
Nigel Copsey & Johan A. Lundin (red.), Anti-fascism in the Nordic Countries: New Perspectives, Comparisons
and Transnational Connections (New York: Routledge, 2019), 161.

7

Det utrikespolitiska materialet i Arbetarbladet utgjordes också av inlägg från Bjarne Braatøy,
Allan Vougt, Zeth Höglund och Sven Backlund. Braatøy var den nordiska arbetarpressens
utsände i London och rapporterade om det politiska läget i Storbritannien. Rikssvenske
journalisten och socialdemokratiske politikern Allan Vougt var en utrikeskännare vars analyser
publicerades i Arbetarbladet. En annan rikssvensk skribent var arbetarrörelseprofilen Zeth
”Zäta” Höglund som hade en bakgrund inom både kommunismen och socialdemokratin. Han
var också uttalad pacifist och skrev i Arbetarbladet inlägg rörande omvärldens respons till
spanska inbördeskriget. Sven Backlund var å sin sida stationerad av den svenska arbetarpressen
i Genève och ansvarade främst för bevakningen av Nationernas Förbunds arbete. För
avhandlingen är speciellt hans artiklar om den omdebatterade noninterventionskommittén
intressanta samt redogörelser för hans resor i Spanien under 1937.
Tillsammans bildar dessa skribenter med flera Arbetarbladet. Hur Arbetarbladet behandlar och
framställer ett fenomen grundar sig alltså i hur tidningens skribenter uttrycker sig. De utgör den
helhet som i denna avhandling bildar Arbetarbladet som aktör.

1.3 Metod och teori
Avhandlingen är förankrad i ett tudelat metodologiskt tillvägagångssätt för att skapa en så
omfattande bild av Arbetarbladets syn på det spanska inbördeskriget som möjligt; en kvantitativ
innehållsanalys som kombineras med en kvalitativ textanalys. I kapitel 2 bearbetar jag hela mitt
material genom en kvantitativ innehållsanalys, för att sedan i kapitel 3–6 behandla de fyra
analyskategorierna genom en kvalitativ textanalys. Gränsen är dock flytande. Kapitel 3–6 inleds
med en kvantitativ sammanställning av den aktuella analyskategorins förekomst i
Arbetarbladet, påföljd av en textanalys. Genom att kombinera båda metoderna kan
avhandlingens material både generaliseras och presenteras i form av data, och med hjälp av den
kvalitativa metoden kan materialet öppnas upp för en djupare tolkning där textens kontext
beaktas ytterligare.
Den teoretiska utgångspunkten återfinns i gestaltningsteorin (framing theory), som är en
användbar teori för att orientera forskaren i textanalysen. Till näst följer en redogörelse för
avhandlingens teoretiska angreppssätt.
1.3.1 Gestaltningsteori
Begreppet framing kan enligt medieforskaren Jesper Strömbäck översättas till gestaltning,
inramning och utformning. Gestaltningsteorins grundläggande fråga handlar om hur ett
8

fenomen inramas av en aktör. Utgångspunkten är att vår verklighet är subjektiv och att
samhällsfenomen inte har en förutbestämd betydelse utan att de kan tolkas och inramas på olika
sätt av olika aktörer. Hur ett fenomen eller problem inramas visar i sin tur hur aktören förhåller
sig och agerar gentemot fenomenet.22 Genom att gestalta något väljer aktören vissa aspekter av
ett fenomen som hen gör mera framträdande i sin kommunikation och som därför kan spegla
specifika moraliska värderingar och problembeskrivningar.23
Gestaltningsteorin ger ett passande verktyg för denna avhandling eftersom gestaltning är ett
centralt element i medievetenskaplig och journalistisk forskning. Genom gestaltning kan man
undersöka hur nyheter presenteras och vilken vinkling som används.24
Gestaltningsteorin används ofta i forskning som undersöker journalistikens objektivitet och
mediernas gestaltningsmakt, samt i forskning som vill komma åt den strategiska och medvetna
inramningen som medier gör.25 Som en socialdemokratisk partitidning är det vedertaget att
Arbetarbladet drev en agenda och medvetet ramade in fenomen. Jag är således inte intresserad
av att undersöka hur objektivt Arbetarbladet och dess skribenter skrev om spanska
inbördeskriget utan undersöker istället inramningsinnehållet. Gestaltningsteorin används för att
identifiera vilka grundläggande idéer och värderingar som var dominanta i Arbetarbladets
framställning av kriget.
Avhandlingens övergripande frågeställning ”Hur framställde Arbetarbladet det spanska
inbördeskriget?” kräver ytterligare preciserande frågor som kan ställas till inläggen i tidningen.
Genom gestaltningsteorin kan centrala frågorna om fenomenens orsak och natur ställas, som
till exempel hur teman i kriget är inramat och vilka subjekt som gynnas och missgynnas i
Arbetarbladets inramning. Jag undersöker till exempel i min avhandling hur nationalisterna och
republikanerna porträtteras i tidningen och med hjälp av gestaltningsteorin har jag ställt frågor
till materialet som handlar om vilka karaktärsdrag och motiv aktörerna gestaltas. Jag har också
ställt frågor om hur noninterventionspolitiken presenteras och inramas samt vad lösningen på
kriget framställs som.

22

Peter Esaiasson, Mikael Gilljam, Henric Oscarsson, Ann Towns & Lena Wängnerud, Metodpraktikan.
Konsten att studera samhälle, individ och marknad (Stockholm: Wolters Kluwer, 2017), 218.
23
Jesper Strömbäck, Makt, medier och samhälle (Stockholm: SNS Förlag, 2009), 121.
24
”Framing”, Nationalencyklopedin, hämtat 8.3.2021,
https://www.ne.se/uppslagsverk/encyklopedi/l%C3%A5ng/framing.
25
Esaiasson, Gilljam, Oscarsson, Towns & Wängnerud, Metodpraktikan, 218.

9

1.3.2 Den kvantitativa innehållsanalysen
Valet av en kvantitativ innehållsanalys gör sig väl i samband med ett stort
undersökningsmaterial. Med hjälp av innehållsanalys kan forskaren kategorisera sitt material
systematiskt för att sedan spjälka upp det i mindre teman som besvarar forskningsfrågorna.26
Traditionellt härstammar metoden från samhällsvetenskaperna men den lämpar sig även väl i
presshistorisk forskning. I dag är det också vanligt att med hjälp av metoden undersöka politisk
rapportering i press, radio, tv och sociala medier.27 Med den kvantitativa innehållsanalysen kan
man få svar på frågor som hur frekventa olika kategorier förekommer och hur stort utrymme en
viss kategori får under tidsramen som undersöks. Tillsammans blir frekvens och utrymme
nyckelbegrepp inom innehållsanalysen som ger svar på hur ofta och hur mycket, och som bidrar
med att finna mönster i ett stort material.28 Det är en av orsakerna varför kvantitativ
innehållsanalys av medieinnehåll passar bra.
Historiskt sett så har det utmärkande för studiet av medieinnehåll varit ett fokus på mediernas
nyhetsinnehåll men det finns också exempel på annan forskning med fokus på annat innehåll
än nyheter, såsom Hans Strands forskning kring om språkbruk och stil i tidningspressen eller
som undersökningen Global Media Monitoring Project som gör en årlig återkommande studie
om kvinnorepresentation i mediavärlden.29 Även i denna avhandling läggs fokus som nämnt på
annat än nyhetsrapportering.
Den kvantitativa innehållsanalysen används för att få svar på förekomsten av kategorierna i
materialet snarare än att studera utrymmet de har. När man undersöker frågor om utrymme med
hjälp av kvantitativ forskning kan det handla om hur många minuter och sekunder, eller hur
mycket spaltutrymme, som ges åt text och bild i forskarens analyskategorier.30 Men i denna
avhandling intresserar jag mig främst för förekomsten av kategorierna för att kunna urskilja
brytningspunkter i nedslagen.

26

Kristina Boréus och Göran Bergström, ”Innehållsanalys’” i Textens mening och makt: metodbok i
samhällsvetenskaplig text- och diskursanalys, red. Göran Bergström och Kristina Boréus (Lund:
Studentlitteratur, 2018), 50.
27
Esaiasson, Gilljam, Oscarsson, Towns & Wängnerud, Metodpraktikan, 200.
28
Esaiasson, Gilljam, Oscarsson, Towns & Wängnerud, Metodpraktikan, 203.
29
Hans Strand, Nusvenskt tidningsspråk. Kvantitativa studier av reportage i morgon-, kvälls- och veckopress
(Stockholm: Acta Universitatis Stockholmiensis, 1984); Åsa Nilsson, ”Kvantitativ innehållsanalys” i Metoder i
kommunikationsvetenskap, red. Mats Ekström och Larsåke Larsson (Lund: Studentlitteratur, 2013), 120.
30
Esaiasson, Gilljam, Oscarsson, Towns & Wängnerud, Metodpraktikan, 198.

10

För att genomföra den kvantitativa metoden har genomgången av materialet varit ytterst
manuellt och bestått av mekaniskt räknande. Arbetarbladets upplagor mellan juli 1936 och juni
1939 återfinns i Åbo Akademis bibliotek i form av tre mikrofilmsrullar. Eftersom materialet
inte var digitaliserat kunde inga sökord via ett textläsande program användas för att söka på
träffar som motsvarande ord som ”Spanien” eller ”nationalister” för att sammanställa datan.
Nedslagen i Arbetarbladet har istället tagits fram genom en manuell läsning av varje
tidningsupplaga. Allt material har genomgåtts ett flertal gånger för att minimera mänskliga
misstag och som har efterföljts av en närläsning av samtliga nedslag.31
Man kunde påstå att skillnaden mellan kvantitativa och kvalitativa metoder är skillnaden mellan
att räkna och att tolka, men detta är enligt Esaiasson m.fl. dessvärre en dålig definition.32 För
att lyckas med en kvantitativ innehållsanalys behöver materialet först tolkas av forskaren så att
hen kan placera materialet i rätt analyskategori för att sedan kunna räkna det.
Det leder också in en på frågan om tolkningsregler, som är av yttersta vikt för att göra en
kvantitativ innehållsanalys. Om reglerna för hur man tolkar kategorierna varierar kommer
statistiken inte vara presentabel – analysen står och faller på basis av metodens konsekvens.
Varje vetenskaplig undersökning kräver därför att variablerna för hur varje nedslag ska
kategoriseras är tydligt definierade. I Arbetarbladets material finns flera nedslag som passar in
på flera analyskategorier. På vilken basis har jag då valt i vilken kategori ett nedslag hör?
Esaiasson m.fl. föreslår två möjligheter. Den första är så kallade huvudandelsprincipen. Genom
att tillämpa den principen så avgör forskaren vad huvuddelen av nedslaget handlar om och
placerar på basis av detta in nedslaget i den kategorin, oavsett om man i nedslaget behandlar
flera

andra

analyskategorier.

Det

andra

tillvägagångsättet

är

att

applicera

totaltäckningsprincipen och att dela upp svårtolkade inslag i flera kategorier. Ett nedslag kan
på så vis höra till fler än en kategori.33 I denna avhandling har jag valt att vid behov använda
mig av totaltäckningsprincipen och placera ett nedslag som behandlat flera teman i flera
kategorier. Jag har resonerat att detta var ett måste för att kunna skapa en verklig helhetsbild
över Arbetarbladets syn på kriget. Om jag hade valt att applicera huvudandelsteorin kunde jag
ha gått miste om viktiga brytningspunkter i kategoriernas förekomst eftersom de inte hade
framträtt. Totaltäckningsprincipen betyder för mitt material att antalet totala kategoriseringar

31

Arbetarbladet 1936–1939 har efteråt digitaliserats och finns nu i Nationalbibliotekets digitala tidningsdatabas.
Esaiasson, Gilljam, Oscarsson, Towns & Wängnerud, Metodpraktikan, 199.
33
Esaiasson, Gilljam, Oscarsson, Towns & Wängnerud, Metodpraktikan, 208.
32

11

är större än antal nedslag eftersom ett nedslag kan höra till flera kategorier. Men som kan ses i
kapitel 2 har jag i min statistik tagit detta i beaktande och presenterat datan på ett sätt som inte
ger en missvisande bild.
Det existerar allmän kritik mot den kvantitativa innehållsanalysen. På grund av
generaliseringen som kan framträda ur metoden finns det en risk för att en del aspekter kan
förloras. Man besvarar endast de frågor som man kvantitativt kan besvara medan forskaren kan
gå miste om viktigt innehåll. Kritiken ska tas på allvar men en lösning är också enkel, nämligen
att kombinera den kvantitativa innehållsanalysen med andra metoder, eftersom man inte kan
förvänta sig av en metod att den ska kunna besvara en fråga utifrån alla perspektiv. Enligt
Nilsson är hela syftet med den kvantitativa innehållsanalysen att generalisera, och en förenkling
av materialet är inte bara en nödvändighet utan själva poängen med den kvantitativa metoden.34
1.3.3 Den kvalitativa textanalysen
För att komplettera det kvantitativa elementet har jag valt att svara på avhandlingens
frågeställning med hjälp av kvalitativ textanalys. Den kvalitativa textanalysen är nära besläktad
med den kvantitativa innehållsanalysen och genom att kreativt kombinera båda metoderna
tillsammans får denna avhandling ett bättre forskningsresultat. Med hjälp av metoden kan jag
titta närmare på centrala delar som i den kvantitativa analysen endast framställs som en siffra
eller en summa. Med centrala delar i texten menas att en del passager i texterna är viktigare än
andra och med hjälp av textanalysen kan dessa plockas fram.35
Medan man i en kvalitativ textanalys främst intresserar sig för frågor som hur och på vilket sätt
ett fenomen representeras kan resultatet bli knappt eftersom de kvantitativa måtten kan visa sig
vara viktiga för helheten. I denna avhandling undersöker jag hur Arbetarbladet framställde det
spanska inbördeskriget genom att analysera tidningens nedslag som berör kriget, men för att
förstå hur kriget inramas vill jag som forskare också veta i vilket utsträckning och hur ofta
kriget syns i Arbetarbladets inlägg. Tillsammans med den kvantitativa innehållsanalysen kan
jag även undvika att slentrianmässigt använda ord som ”ofta” eller ”sällan” och istället visa vad
som i avhandlingen de facto är ”ofta” och ”sällan”.36

34

Nilsson, ”Kvantitativ innehållsanalys”, 124.
Esaiasson, Gilljam, Oscarsson, Towns & Wängnerud, Metodpraktikan, 211.
36
Esaiasson, Gilljam, Oscarsson, Towns & Wängnerud, Metodpraktikan, 232–233.
35

12

Tillvägagångssätten som textanalysen kretsar kring handlar om att läsa texterna aktivt genom
en närläsning, ställa frågor till texten och se om texten, eller forskaren, kan svara på frågorna.
Esaiasson m.fl. poängterar dock att det är viktigt att ha i åtanke att det inte är texten som berättar
en berättelse, utan det är forskaren som belyser en historia med hjälp av analytiska verktyg.37
När det väl kommer till att handgripligt ta i bruk metoden ges flera verktyg att använda sig av.
Till att börja med är det skäl att reda ut vilka typer av frågor forskaren vill ha svar på. Det finns
två olika typer av textanalytiska frågeställningar; kritiskt granskande och systematiserande. I
denna avhandling lämpar sig den systematiserande undersökningen eftersom jag i textanalysen
lyfter fram mina analyskategorier om Arbetarbladets inramning av kriget tematiskt och
systematiskt för att på så sätt besvara de för textanalysens typiska frågor som hur och på vilket
sätt. Enligt Esaiasson m.fl. passar detta tillvägagångssätt i forskning där man har som mål att
klargöra ens texts idéstruktur. Med det systematiserande verktyget kan man sedan göra centrala
delar i texten begripliga och ordna texternas innehåll i kategorier. Att kritiskt granska texterna
skulle å andra sidan snarare handla om att synliggöra maktkonstellationer i texten och värdera
styrkan i de argument som används av skribenterna.38
Den textanalytiska delen av avhandlingen är aktörsdriven framom idécentral, det vill säga att
det väsentliga är att Arbetarbladet som kollektiv aktör framställer något. I idécentrala studier
är det istället vikt på själva orden i texters innehåll, som till exempel hur ett visst begrepp har
omnämnts och omskrivits under en viss tid.39 När jag i den textanalytiska delen tolkar
forskningsresultaten aktörsdrivet intresserar jag mig för det manifesta budskapet som kan
utläsas från tidningens nedslag. Jag vill åt det synliga och explicita innehållet om det spanska
inbördeskriget som den vanliga läsaren av Arbetarbladet på 1930-talet kunde ta del av.

1.4 Forskningsläget
Inbördeskriget är i dag ett väl utforskat ämne och det finns kring 20 000 böcker som har blivit
publicerade efter att kriget slutade.40 Av den anledningen är det svårt att påstå att denna
avhandling placeras i ett kunskapsvakuum, med enbart kriget i åtanke. Inbördeskriget har

37

Esaiasson, Gilljam, Oscarsson, Towns & Wängnerud, Metodpraktikan, 212, 216.
Esaiasson, Gilljam, Oscarsson, Towns & Wängnerud, Metodpraktikan, 213–214.
39
Esaiasson, Gilljam, Oscarsson, Towns & Wängnerud, Metodpraktikan, 224–225.
40
Aurora Intxausti,” The other Spanish Civil War”, El País, hämtat 1.3.2021,
https://english.elpais.com/elpais/2014/01/07/inenglish/1389101134_782828.html.
38

13

bearbetats på både vetenskapligt och populärhistoriskt håll och fortsättningsvis tillkommer det
nya böcker med nya perspektiv.
På det internationella planet finns ett stort översiktsverk över kriget som är skriven av Antony
Beevor med den övergripande titeln Spanska inbördeskriget.41 Beevor är i grunden en
militärhistoriker vilket lyser igenom i verket eftersom han presenterar krigets olika skeenden
grundligt. Boken publicerades första gången år 1989, men har reviderats och uppdaterats i
omgångar, senast 2008. Korrigeringar har gjorts genom åren, speciellt statistiken har
uppdaterats. I första upplagan hävdade Beevor att den spanska generalen Quiepo de Llano tog
Sevilla med en trupp på 300 man, medan den uppdaterade siffran är 4000. Vidare så var den
ursprungliga siffran över döda i Guernica 1654, men i den nyaste versionen menar Beevor att
200–300 personer dödades i stadens förstörelse.42 Om något så är det belysande för hur viktigt
det är med kontroll av tidigare uppgifter och hur historien fortsätter leva och uppdateras genom
ny forskning.
Förutom att vara ett viktigt bidrag till den militärhistoriska forskningen gör också Beevor en
djupdykning in i den brokiga spanska politiken både före och under kriget. De olika partierna,
fackförbunden och organisationernas förhållande till varandra presenteras, samtidigt som
konflikten bearbetats i den internationella kontexten som blev så avgörande för kriget.
Konkurrensen bland andra verk om det spanska inbördeskriget är stor. År 1961 utkom Hugh
Thomas The Spanish Civil War43 som hyllades när den publicerades och som idag betraktas
som en klassiker. När den kom ut var minnen av kriget ännu mycket färska och boken
bannlystes de facto av Franco på grund av sitt innehåll. Ertappades man med en kopia i Spanien
kunde till och med fängelse bli straffet. Som gensvar till boken grundade Francoregimen ett
center för studier i inbördeskriget för att på så sätt främja regimens egen historieskrivning. Men
boken blev en sådan succé att Franco själv ombads kommentera på dess innehåll. Föga
överraskande avfärdade diktatorn bokens innehåll som lögner och förnekade att människor dött
när Barcelona bombades eller att massavrättningar förekommit. Fram till Francos död

41

Se fotnot 1 för fullständig bibliografisk information.
Piers Brendon, “The Beevorised version”, The Guardian, hämtat 20.4.2020,
https://www.theguardian.com/books/2006/jun/24/featuresreviews.guardianreview4.
43
Hugh Thomas, The Spanish Civil War (London: Eyre & Spottiswoode, 1961).
42

14

smugglades boken in i Spanien och först efter diktaturens fall kunde Thomas bok distribueras
fritt i Spanien.44
Spanska inbördeskriget ter sig i flera fall vara en historisk händelse så omfattande att forskare
dedikerat hela sitt yrkesliv åt det. Stanley G. Payne är en historiker med en gedigen bibliografi
över 1900-talets Spanien, kriget och Francotiden. Under 1961–2014 har närmare 20 böcker av
Payne publicerats, däribland The Spanish Civil War45 och The Spanish Civil War, the Soviet
Union, and Communism 1931-193946. Paul Preston är en annan historiker och Spanienkännare
vars verk också räknas till kanonverken för forskningen om spanska inbördeskriget. Här
återfinns bland annat The Spanish Holocaust: Inquisition and Extermination in TwentiethCentury Spain47, We Saw Spain Die: Foreign Correspondents in the Spanish Civil War 48 samt
The Last Days of The Spanish Republic49. På det internationella planet framträder många
brittiska yrkeshistoriker som prominenta forskare inom det spanska inbördeskriget. Det som de
kan bidra med i sin forskning är att de som forskare kan ha en självdistans till kriget.
På det inhemska spanska planet finns även en uppsjö av litteratur men som föga förvånat först
kunnat publiceras fritt efter diktaturen. Några överblicksverk är producerade av Enrique
Moradiellos, såsom Los mitos de la Guerra Civil50 och La guerra de España51. Den spanska
forskningen har också av självklara skäl kunnat inrikta sig på lokalhistoriska aspekter så väl
som en djupdykning i personhistorisk forskning. Som till exempel kan Moradiellos Don Juan
Negrín52 nämnas som handlar om premiärministern under krigets sista tid, eller om Franco i
verket Franco. Anatomía de un dictador53.

44

Paul Preston, ”Lord Thomas of Swynnerton obituary”, The Guardian, hämtat 20.4.2020,
https://www.theguardian.com/books/2017/may/09/lord-thomas-of-swynnerton-obituary.
45
Stanley G. Payne, The Spanish Civil War (Cambridge: Cambridge University Press, 2012).
46
Stanley G. Payne, The Spanish Civil War, the Soviet Union, and Communism 1931-1939 (New Haven: Yale
University Press, 2004).
47
Paul Preston, The Spanish Holocaust: Inquisition and Extermination in Twentieth-Century (London: Harper
Collins, 2012).
48
Paul Preston, We Saw Spain Die: Foreign Correspondents in the Spanish Civil War (London: Constable,
2009).
49
Paul Preston, The Last Days of The Spanish Republic (London: Harper Collins, 2016).
50
Enrique Moradiellos, 1936. Los mitos de la guerra civil (Barcelona: Quinteto, 2004).
51
Enrique Moradiellos, La guerra de España (1936-1939). Estudios y controversias (Barcelona: RBA, 2012).
52
Enrique Moradiellos, Don Juan Negrín (Barcelona: Península, 2006).
53
Enrique Moradiellos, Franco. Anatomía de un dictador (Madrid: Turner, 2018).

15

Ett verk som väckte stor uppmärksamhet i Spanien när den kom ut var Pío Moas Los mitos de
la Guerra Civil54. Boken blev Spaniens bästsäljare sex månader i rad när det publicerades 2003
men uppfattades som kontroversiell bland historiker. I boken försvarar författaren
nationalisterna och Francosidan och presenterar tesen att kriget provocerades fram av vänstern.
Bokens budskap stod i rak kontrast till vad välrenommerade historiker argumenterat för.
Kombinationen med att författaren Pío Moa själv varit aktiv inom kommunistpartiet och
tidigare bekämpat Francos regim gjorde också att boken väckte stor uppmärksamhet.
I Finland har forskningen om spanska inbördeskriget främst kretsat kring det finska
förhållningssättet till kriget. Jyrki Juusela presenterar i verket Suomalaiset Espanjan
sisällissodassa55 sin forskning om den finländska medverkan i inbördeskriget samt hur Finland
positionerade sig till kriget. Intressanta frågor som väcks är vilka finländare som åkte till
Spanien på grund av äventyrslust och vilka av ideologisk övertygelse.
Nya bidrag till forskningen om inbördeskriget tillkommer också i Finland. Ett viktigt bidrag till
den finländska forskningen är antologin ¡NO PASARÁN! Espanjan sisällissodan
kulttuurihistoriaa56 som utgavs 2015 som ett resultat av ett seminarium ordnat av Åbo
universitet. I verket behandlas olika kulturhistoriska perspektiv och bland inläggen återfinns
bland annat politiska, kulturella, religiösa och konstnärliga infallsvinklar. Nämnas bör även
verkets teman om krigets ljudlandskap, lukter och smaker som används som verktyg för att
skapa en bild av Spanien under inbördeskriget.
Som ovannämnda antologi också påvisar så var stödet för Spanien inte storskaligt i Finland,
men väldigt aktiv. Det var främst socialdemokrater och kommunister som belyste den spanska
republikens sak genom att producera tidningsartiklar, arrangera möten, insamlingar och
utställningar.
En studie som tangerar denna avhandling är Mikko Ahos pro gradu-avhandling Espanjan asia
on meidän: Suomen vasemmistososialistien ja kommunistien propaganda Espanjan tasavallan

54

Pío Moa, Los mitos de la Guerra Civil (Madrid: La Esfera de los Libros. 2003).
Jyrki Juusela, Suomalaiset Espanjan sisällissodassa (Jyväskylä: Atena Kustannus, 2003).
56
Hanne Koivisto & Raimo Parikka (toim.), ¡No pasaran! Espanjan sisällisodan kulttuurihistoriaa (Vanda:
Työväen historian ja perinteen tutkimuksen seura, 2015).
55

16

puolesta Espanjan sisällissodan 1936–1939 aikana57.I den presenterar han hur finska vänstern
propagerade för spanska republikens sak.
Som primärkälla i historisk forskning ter sig tidningar väl men ändå verkar inte kombinationen
av spanska inbördeskriget i tidningar vara lika väldokumenterat som till exempel forskningen
kring de internationella brigaderna. Vad gäller pressdebatten om kriget har den inte forskats på
hög akademisk nivå, och på svenskt håll hittas temat främst i form av C-uppsatser. Där återfinns
två opublicerade avhandlingar som behandlar rikssvenska vänstertidningar, såsom Freja
Anderssons Revolution eller krig? – Hur Arbetaren, Folkets Dagblad, Ny Dag och
Socialdemokraten ramade in slutet av spanska inbördeskriget58 och Maria Kärnströms Från
konflikt till krig: Arbetarbladets rapportering från det spanska Inbördeskriget59.
På ett högre akademiskt plan har tidningar i en viss mån behandlats i Bertil Lundviks
doktorsavhandling Solidaritet och partitaktik: Den svenska arbetarrörelsen och spanska
inbördeskriget 1936–193960. Avhandlingen är främst en kartläggning över hur internationell
solidaritet för Spanien uttrycktes i Sverige men också hur det politiska Sverige behandlade
kriget. Till exempel avbetar Lundvik hur det svenska socialdemokratiska partiet tog upp
Spanienfrågan genom att undersöka partiers mötesprotokoll och föredragningslistor. Lundvik
gör också en gedigen kartläggning över vilka frivilliga som deltog i de internationella
brigaderna från Sverige, deras hemort, motiv, resväg och så vidare. Vidare tar Lundvik även
upp det politiska Sveriges förhållande till noninterventionspolitiken. Avhandlingen kan med
sina många ingångsportar betraktas som den mest omfattande forskningen över den svenska
Spanienrörelsen.
I Danmark hittas ett likande verk men som till en större grad än Lundvik fokuserar på
pressdebatten. Kay Lundgreen-Nielsen har forskat i danskarnas syn på kriget i verket Tro eller
blændværk? Danmark og Den Spanske Borgerkrig 1936–1939. En undersøgelse af den danske

57

Mikko Aho, Espanjan asia on meidän. Suomen vasemmistososialistien ja kommunistien propaganda Espanjan
tasavallan puolesta Espanjan sisällissodan 1936-1939 aikana, avhandling pro gradu i historia (Tampereen
yliopisto, 2006).
58
Freja Andersson, Revolution eller krig? – Hur Arbetaren, Folkets Dagblad, Ny Dag och Socialdemokraten
ramade in slutet av spanska inbördeskriget, kandidatuppsats i historia och samtidsstudier (Södertörns högskola,
2013).
59
Maria Kärnström, Från konflikt till krig: Arbetarbladets rapportering från det spanska Inbördeskriget [sic],
kandidatuppsats i medie- och kommunikationsvetenskap (Högskolan i Gävle, 2011).
60
Bertil Lundvik, Solidaritet och partitaktik. Den svenska arbetarrörelsen och spanska inbördeskriget 19361939 (Uppsala: Acta Universitatis Upsaliensis, 1980).

17

presses og den danske regerings holding61 där han bearbetar den inhemska pressdebatten och
regeringens positionering till kriget.
Denna avhandling utgår från Arbetarbladets perspektiv. När det gäller att studera den
finlandssvenska arbetarrörelsen finns det ett verk som framträder framom andra. För att förstå
den finlandssvenska arbetarrörelsens historia är det viktigaste verket utan tvivel Anna
Bondestams och Alf-Erik Helsings Som en stubbe i en stubbåker: Finlands svenska
Arbetarförbund 1899–197462. Bondestam har skrivit om förbundets tidiga verksamhet från
1899 till inbördeskriget 1918 medan Helsing har återgivit förbundets halvsekel mellan 1919
och 1974. I boken ges en omfattande skildring över förbundets framstående medlemmar,
händelser, tidningar och de interna förhållandena. I verket behandlas den finlandssvenska
arbetarrörelsens uppkomst och utveckling, men är trots sitt betydelsefulla bidrag till förståelsen
av arbetarrörelsen en förbundshistorik och inte i säg del av en vetenskaplig forskning.
Sammanfattningsvis kan konstaterats att det finns en uppsjö av litteratur om det spanska
inbördeskriget och en del forskning som är inriktat på finländska upplevelser av kriget. Men
forskning med fokus på den finlandssvenska arbetarrörelsen och det spanska inbördeskriget har
hittills varit obefintlig.

61

Kay Lundgreen-Nielsen, Tro eller blændværk? Danmark og Den Spanske Borgerkrig 1936–1939. En
undersøgelse af den danske presses og den danske regerings holding (Odense: Odense Universitetsforlag, 2001).
62
Se fotnot 8 för fullständig bibliografisk information.

18

2 Analys av kategoriernas förekomst
I följande kapitel presenteras de data som utgör grunden för den kvantitativa innehållsanalysen.
Materialet som analyserats består av 720 stycken nedslag i Arbetarbladet. Med detta menas att
det finns 720 referenser till det spanska inbördeskriget och som tryckts i Arbetarbladet mellan
juli 1936 och juni 1939. Hit räknas samtliga nedslag om inbördeskriget och här ryms förutom
de redan nämnda kriterierna som kolumner och insändare även generiska pressmeddelanden
som Arbetarbladet har valt att publicera Detta görs för att kunna visa hur stor andel av alla
nedslag som hör till någon eller några av mina kategorier.
I kapitlet finns fyra olika diagram som alla har olika jämförelsevariationer mellan de olika
kategorierna. Totalt finns fem stycken kategorier presenterade i diagrammen. Fyra av
kategorierna utgör de analyskategorierna som behandlas djupare i kapitel 3–6 där
analyskategoriernas trender och brytningspunkter diskuteras. För att skapa en helhetsbild av
omfånget av Arbetarbladets rapportering kring det spanska inbördeskriget finns i detta kapitel
även en kategori för alla de övriga artiklarna inkluderade, det vill säga det material som inte
analyseras i kapitel 3–6. Genom att diskutera de övriga artiklarnas brytningspunkter ges också
en överblick över inbördeskrigets olika skeenden.
Nedan följer en redovisning av de kriterier för innehållet som avgör till vilken kategori ett
nedslag hör.

Tabell 1: Översikt över indelningskriterierna för analyskategorierna
Kategori

Beskrivning av nedslag

Framställningen republikanerna som

Arbetarbladet fördömde snabbt

frihetskämpar och nationalisterna som

nationalisterna. Under hela krigets gång

rebeller

kommunicerades bilden av nationalisterna
som rebeller och upprorsmakare medan
republikanerna var de som kämpade för en
stabil och lagenlig regering. I denna kategori
kan man se hur stor andel som var av denna
typ och när kategorin var som intensivast.

19

Internationell solidaritet och

Till denna kategori hör nedslag som

opinionsbildning

uppmanar till solidaritet och empati för det
spanska folket. Det handlar exempelvis om
uppmaningar till insamlingar eller kolumner
med budskapet att stöda det spanska folket i
deras kamp mot fascismen.

Världsresponsen och

Dessa nedslag behandlar hur omvärlden

noninterventionslinjen

positionerade sig gentemot kriget och
diskussionen om noninterventionslinjen.

Den inhemska pressdebatten

Nedslag inom denna kategori visar
Arbetarbladets syn på hur andra finländska
tidningar skrev om det spanska
inbördeskriget.

Övriga artiklar

Hit hör de nedslag som inte hör till någon av
analyskategorierna men som berör
inbördeskriget. Dessa nedslag baserar sig på
pressmeddelanden men hit hör också inslag
om kriget som inte hör till denna
avhandlings syfte.

2.1 Förhållandet mellan kategorierna
I detta underkapitel presenteras tre diagram där fokus ligger på att utläsa större mönster utifrån
diagrammen och jämföra kategorierna med varandra. Som tidigare nämnt är det totala antalet
nedslag som har beaktats 720 stycken. Att antalet är 720 stycken är i sig en tolkningsfråga som
fram för allt handlar om att få data som motsvarar verkligheten på bästa möjliga sätt. Det
egentliga totala antalet nedslag kunde också tolkas som 817 stycken. Orsaken till justeringen är
ett återkommande inslag i Arbetarbladet från och med januari 1937. Då började Arbetarbladet
sammanställa pressmeddelanden från Spanien under ett inslag som fick namnet ”Spanska
händelser”. Här samlades telegram i varierande intensitet under krigets gång. Hur
återkommande inslagen var skiftade stort, allt från ingenting till upp till 9 telegram per upplaga.
20

Under materialinsamlingen uppstod frågan hur telegrammen skulle räknas. Jag insåg att när
varje telegram räknades som ett skilt nedslag visade det sig att diagrammen blev ytterst
förvridna eftersom massiva toppar framträdde som bröt trenderna. Därför valde jag i min
kvantitativa analys att räkna inslaget ”Spanska händelser” som 1 nedslag, snarare än att räkna
de olika telegrammen skilt för sig. Totala nedslag när telegrammen räknades skilt för sig var
817 nedslag jämfört med 720 när telegrammen räknades som 1 nedslag. I avhandlingen består
hela materialet således av 720 nedslag.
Nedan i diagram 1 presenteras samtliga kategoriers förhållande till varandra. Valet på procent
som enhet istället för antal är ett medvetet val eftersom det i en del fall finns artiklar som passar
i flera kategorier. Om artiklarna var mätta i antal skulle diagrammet vara missvisande då antalet
skulle vara mera än i verkligheten men genom att visa diagrammet i procent undviks en sådan
missvisning.

Diagram 1: Förhållandet mellan kategorierna

21

I diagram 1 ges en överblick över kategorierna och här kan urskiljas trender under krigets gång
när det kommer till hur stor andel av det som skrivs om kriget faller in under vilka kategorier.
Men eftersom enheten mäts i procent ska man i detta diagram inte utläsa när rapportering varit
mest eller minst intensiv eftersom man inte i detta diagram ser det totala antalet artiklar.
Bland utbudet av nedslagen så är den stadigaste och största kategorin ständigt kategorin som
innehåller de övriga artiklarna. Det är förväntat eftersom de fyller funktionen av att i den näst
intill dagliga läsningen informera Arbetarbladets läsare om det senaste nytt från Spanien. I snitt
så står de övriga artiklarna för ¾ av tidningens sammanlagda rapportering om det spanska
inbördeskriget.
De månader där de övriga artiklarna dominerar kan vara ett tecken en form av nyhetstorka –
det vill säga att det inte finns annat att diskutera eller debattera i Arbetarbladet än att återge till
läsarna de nyhetstelegram som inkommer till redaktionen. Det här behöver i sig inte betyda att
det inte händer viktiga händelser i kriget, men ett mönster som utkristalliseras under krigets
gång är att när det går allt sämre för den republikanska sidan, samtidigt som nationalisterna
vinner terräng, rapporteras det mindre om kriget i Arbetarbladet. Händelser i kriget återges
istället i snarare kortfattade telegram och pressmeddelanden. Det fortgående inbördeskriget får
också konkurrens av det allt mer spända världsläget.
Februari–mars 1938 är exempelvis en period där det nästan uteslutet är de övriga artiklarna som
dominerar rapporteringen, samtidigt som nedslag från de andra kategorierna är fåtaliga. I
februari står de övriga artiklarna för cirka 80 % och i mars cirka 90 %. Denna brytpunkt kan
härledas till det försvårade läget för de republikanska trupperna i Spanien. Efter vinsten över
norra Spanien upplevde nationalisterna en styrkeförändring vid årsskiftet 1937–1938. De var
då numerärt jämnstarka med republikanerna och intagningen av viktiga städer i norr som Bilbao
var en viktig vinst för att allt mer kunna försäkra sig om en annalkande seger.63 Kampen om
provinshuvudstaden Teruel i södra Spanien pågick också under vintern 1937–1938.
Republikanerna intog staden men kunde inte försvara den mot nationalisterna. Den 9 februari
rapporterade Arbetarbladet om svåra motgångar för regeringens trupper i staden Teruel medan
nationalisterna skryter om vinst i rubriken ”Braskande segergny från rebell-lägret”.64 Enligt
Beevor var det här ett hårt slag mot republikanerna. Det hela underströk sakens meningslösa
och ostrategiska värde eftersom republikanerna omöjligt hade kunnat förvänta sig att de skulle
63
64

Beevor, Spanska inbördeskriget, 359.
”Braskande segergny från rebell-lägret”, Arbetarbladet, 9.2.1938.

22

klara av att behålla staden mot nationalisterna. Slaget om Teruel blev ett av krigets värsta slag
i både hänseende till spillda människoliv och bortkastad utrustning. Det flera veckor långa
företaget resulterade i kring 40 000 sårade och stupade på den nationalistiska sidan och omkring
60 000 sårade och stupade på den republikanska. 65
I Arbetarbladet väljer man att vara relativt kortfattad om resultatet av slaget. Den 23 februari
skriver man att Teruel återigen är i rebellernas våld, men att inte en enda man, vapen eller
proviant lämnats i staden och att ”återtåget skedde i fullständig ordning”66. Att republikanerna
lidit ett svårt nederlag väljer Arbetarbladet att inte kommunicera.
Kategorin om hur Arbetarbladet framställde sin syn på nationalisterna och republikanerna är
den näst största kategorin och den största analyskategorin som finns. Det är föga förvånade att
en socialdemokratisk tidning som Arbetarbladet starkt tog avstånd från nationalisterna och
sympatiserade med republikanerna men i diagram 1 kan man utläsa hur genomgående
Arbetarbladet målar upp bilden av nationalisterna som rebelliska fascister som försöker störta
den lagliga regeringen.
Den här typen av nedslag får allra störst plats under krigets första år. I februari, maj och juni
1937 är nedslagen som intensivast. I februari 1937 får nationalisterna sin största seger genom
att inta Malaga och vittnesskildringar från nationalisternas terroriseringar av lokalbefolkningen
bidrar till bilden av Francos trupper som kallblodiga slaktare.67 Under 1937 levererar också
korrespondenter rapporter från Spanien. I februari besöker till exempel Sven Backlund Spanien
och levererar skildringar av läget. Han befinner sig i Katalonien och i Valencia och i hans
skrivelser försöker han förklara för läsarna situationen bland anarkisterna, kommunisterna och
trotskisterna. Enligt Backlund är den anarki som råder i Valencia början till ett stort kaos.
Samtidigt som han upplever anarkisterna som barnsliga och också rent kriminella tilltalas han
av deras hjälpsamma och uppoffrande karaktär.68
En annan som bidrar med nyheter från Spanien är Cay Sundström. I juni 1937 besöker han
Spanien och skriver ett flertal skildringar om läget under sommaren. Under hans besök till
Madrid skriver han att han fick sin första verkliga kontakt med krigets grymhet när han besökte
en praktfull festsal som vikarierade som sjukhussal för alla barn som ryckt ut för att kämpa för
65

Beevor, Spanska inbördeskriget, 369.
”Regeringstrupperna lämnade Teruel öde och tom.”, Arbetarbladet, 23.2.1938.
67
”Barnen i skottlinjen”, Arbetarbladet, 12.2.1937.
68
”Spanskt utan censur.”, Arbetarbladet, 22.2.1937.
66

23

sitt land.69 Han gör också en intervju med en av krigets nyckelpersoner – general Miaja – om
tillståndet i Spanien. Sundström beskriver Miaja som en ”jovialisk farbror” snarare än en barsk
fältherre.70 I intervjun behandlas den republikanska folkarmén som general Miaja framställer
som en armé av män som är trogna sitt fosterland. Den disciplin som råder är inte påtvingad
utan resultatet av viljan att befria sitt land från rebellerna som terroriserar det.
Den minsta kategorin i avhandlingen är i sin tur Arbetarbladets inlägg om vad andra tidningar
skrev om inbördeskriget. Diskussionerna ses främst i inslaget ”Pressdebatten”. Att diskutera
vad övriga tidningar skrev var överlag ett återkommande inslag i Arbetarbladet, men berörde
främst inrikespolitiska ärenden. I nedslag som handlade om spanska inbördeskriget
kommenterade Arbetarbladet andra tidningars skrivelser om kriget, och ofta rörde det sig om
att opponera sig mot borgerliga, finlandssvenska tidningar. Enligt Arbetarbladet uttryckte de
finlandssvenska borgarbladen som Åbo Underrättelser och Österbottningen rebellsympatier
och Arbetarbladet ansåg att de följde med händelserna i Spanien med ”illa dolda glada
förhoppningar”. Arbetarbladet skrev också att det lät som om Åbo Underrättelser ansåg att
högerdiktatur var det enda skyddet mot godtycke.71 I diagrammet kan urskiljas att denna
kategori är överlägset mest förekommande under krigets första månad i juli 1936. Under den
resterande delen av det drygt tre år långa kriget uppstår kommentarer om pressdebatten om
kriget endast sporadiskt och i huvudsak när tillfälle ges att uttrycka kritik mot borgarbladen.

69

”I Madrid, staden som blöder men kämpar.”, Arbetarbladet, 16.6.1937.
”Ett samtal med general Miaja”, Arbetarbladet, 14.6.1937.
71
”Borgarbladen följer händelserna i Spanien”, Arbetarbladet 22.7.1936.
70

24

2.1.1 Kategoriernas trender
Efter att ha diskuterat kategoriernas förhållande till varandra diskuteras till näst vilka trender
som framkommer i diagram 2.

Diagram 2: Kategoriernas trender

I diagram 2 kan de olika kategoriernas trender utläsas och här visas det faktiska antalet nedslag
från en viss kategori. Diagrammet visar när en kategoris innehåll varit intensivare och var
brytningspunkter förekommer under krigets gång. I diagram 2 är det möjligt att presentera data
i antal nedslag framom procent eftersom varje linje visar varje kategori skilt. Även om det finns
fall där nedslag passar in på flera kategorier blir diagrammet inte bli missvisande eftersom
linjerna är oberoende av varandra.
I detta diagram intresserar jag mig främst för de övriga artiklarna för att skapa en kontext för
analyskategorierna. Här ses den markanta skillnaden mellan de övriga artiklarna och de andra
analyskategorierna. Medan de övriga artiklarna har ett medianvärde på 13 och kan röra sig ända
upp till 20–24 artiklar under en del månader så ligger de resterande kategoriernas medianvärde
25

kring 0–2 nedslag per månad. Ett undantag är Arbetarbladets framställning av nationalisterna
och republikanerna som har ett medianvärde på 3 och på sina toppar når upp till 10–11 nedslag
per månad.
De övriga artiklarnas toppar kan man härleda till krigets mer intensiva faster eftersom det då
har funnits mera att rapportera om krigets vändningar och mera pressmeddelanden. I diagram
2 ses följande tre toppar där antalet nedslag överskrider 20 nedslag per månad.
Ett naturligt skede under kriget där rapportering intensifieras är i krigets första fas. Det syns
tydligt i antal övriga artiklar i juli och augusti 1936. I juli finns 13 nedslag, vilket är väldigt
mycket i jämförelse med andra månader under kriget eftersom det handlar om rapportering för
bara tolv julidagar. Inbördeskriget startade den 17 juli och den första artikeln i Arbetarbladet
om kriget utkommer i upplagan måndagen den 20 juli med rubriken ”Inbördeskriget rasar i
Spanien”.72 I augusti fortsätter man att skriva mycket om Spanien; 23 nedslag har noterats för
månaden. Krigets första skede ledde till ett uppsving av pressmeddelanden om det nya
europeiska kriget som det spanska inbördeskriget utgjorde. Det stora intresset som fanns för
kriget speglas också i den markanta ökningen av nedslag som förekommer i augusti i
Arbetarbladet.
Efter augusti dalar de övriga artiklarna och stabiliseras kring 15-strecket för att sedan i mars
1937 nå nya toppar. I mars innehåller Arbetarbladet igen 23 nedslag inom denna kategori. Det
som orsakar brytningspunkten är slaget om Guadalajara, strax utanför Madrid. Slaget blev en
misslyckad offensiv för Francos officerare och det blev republikanernas enda överlägsna seger
under hela inbördeskriget. Det ledde också till att republikanerna utnyttjade chansen och gjorde
slaget vid Guadalajara till en propagandatrofé. Militärt var vinsten inte av någon stor betydelse,
men slaget gjorde antifascister entusiastiska och nationalisternas nederlag blev en törn i
fascismens prestige.73 I Arbetarbladet kan man läsa den 22 mars rubriksättningarna ”Italienarna
led nederlag vid Guadalajara; deras divisioner flyr i panik” och den 31 mars ”Griptången kring
Madrid började frätas sönder”.74
Den tredje och sista toppen i Arbetarbladets rapportering ses i januari 1939 som har 22 nedslag.
Vid nyåret tillspetsas kriget när nationalistiska trupper närmar sig Barcelona för att slutligen
72

”Inbördeskriget rasar i Spanien, Arbetarbladet, 20.7.1936.
Beevor, Spanska inbördeskriget, 261–262.
74
”Italienarna led nederlag vid Guadalajara; deras divisioner flyr i panik”, Arbetarbladet, 22.3.1937;”Griptången
kring Madrid började frätas sönder”, Arbetarbladet, 31.3.1937.
73

26

inta staden den 26 januari. Ännu den 13 januari rapporterar Arbetarbladet om att rebellerna inte
haft framgångar i Katalonien och att regeringstrupperna har avbrutit anfallet med en
kontraoffensiv.75 Men den 23 januari har nationalisterna närmat sig och man skriver att Francos
trupper befinner sig endast 24 kilometer från Barcelona.76 Den 27 januari meddelar
Arbetarbladet att staden fallit och att ”Barcelona uppgavs utan strid”.77
Från och med januari 1939 börjar antalet övriga artiklar minska i antal. När krigsslutet blir
oundvikligt i mars ökar antalet nedslag en aning, för att sedan i april och maj näst intill upphöra
helt då rapporteringen slutar.
Dalarna under krigets gång i de övriga artiklarnas förekomst vittnar om nyhetstorka, eller om
ett oförändrat läge som inte kräver desto mera rapportering. Fem anmärkningsvärda dalar under
krigets gång noteras i diagram 2.
Den första rejäla minskningen sker i maj 1937 då hela månaden innehåller sammanlagt 7 övriga
artiklar. Det är iögonfallande eftersom det i Spanien var en händelserik månad. I Barcelona
började anarkister och kommunister strida och i norra Spanien närmade sig nationalisterna
Bilbao. I Arbetarbladet kunde man läsa att ”[r]ebellhordar tränger fram mot Bilbao” och att
”[a]llt är lugnt i Barcelona – anarakistupploppet kvävts”.78 Orsaken till avsaknaden av nedslag
i maj kan vara att få nyheter om striderna i Barcelona nådde utrikespressen. De nämnda
händelserna leder till att rapporteringen återigen tar fart i juni, men under sensommaren kan
man återigen notera att spanska inbördeskrigets utrymme i Arbetarbladet minskar när det får
konkurrens av nyheter från Asien då det andra kinesisk-japanska kriget bryter ut i juli 1937.
Nyheter från Kina och Japan kom att samsas om utrymme med spanska inbördeskriget i
Arbetarbladet under hösten 1937 och i diagram 2 kan man se en nedgång mellan juli och
september.
Under våren 1938 blev tanken om en seger från republikanernas sida i inbördeskrig allt mera
långsökt. Nathan Shachar menar att Franco i princip kunde ha avslutat kriget redan våren 1938
med en snabb erövring av Katalonien. Francos befälhavare var beredd på en marschorder, men
blev förvånade när Franco beslöt att parkera en del trupper och vända huvudstyrkan mot
75

”Inga rebellframgångar i Katalonien”, Arbetarbladet, 13.1.1939.
”Fienden hotar Barcelona”, Arbetarbladet, 23.1.1939.
77
”Barcelona uppgavs utan strid”, Arbetarbladet, 27.1.1939.
78
”Rebellhordar tränger fram mot Bilbao”, Arbetarbladet, 10.5.1937; ”Allt är lugnt i Barcelona”, Arbetarbladet,
7.5.1937.
76

27

Valencia.79 I Arbetarbladet sjunker den allmänna rapporteringen till 6 nedslag i april 1938. I
pressmeddelanden konstateras att endast ⅖ av Spanien nu är republikanskt och att resten av
Spanien tagits av Franco.80
Efter april klättrar antal nedslag återigen upp till ”normala” nivåer, och i augusti når antal övriga
artiklar upp till 18 stycken. Men kontrasten blir stor till följande månad då rapporteringen når
sitt rekordlåga på 4 nedslag i september 1938. Bland det lilla som man rapporterar om handlar
det om att det inkommer mera krigsmaterial från tyskarna och att nya italienska trupper kommer
till Spanien för att kunna ”vidtaga nödiga förberedelser för sin avgörande intervention i
Spanien”.81
Under mars 1939 räknas 18 nedslag men så fort den officiella kapitulationen kommer från
republiken upphör nästan rapporteringen. I april finns 5 nedslag, i maj 3 stycken och i juni inga.
Det kan ses som något förvånande eftersom det kan tänkas att det fanns ett visst intresse att få
sammanfattande artiklar om hela kriget efter att Arbetarbladet nästan dagligen rapporterat om
det.

79

Shachar, Sin egen värsta fiende, 80.
”Madrid tar saken kallt.”, Arbetarbladet, 20.4.1938.
81
”Väldiga mängder tyskt krigsmaterial till rebellerna”, Arbetarbladet, 18.9.1938; ”Nya italienska trupper till
Spanien.”, Arbetarbladet, 23.9.1938.
80

28

En annan aspekt som diagram 2 väcker är huruvida kategoriernas trender följer varandra. Med
hjälp av trendlinjerna som visas i nedanstående diagram 3 kan det allmänna mönstret ses.

Diagram 3: Trendlinjer

I diagram 3 framkommer att nästan alla kategorier har en nedgående, jämn trend i antal nedslag.
Men ett undantag är kategorin om internationell solidaritet, som har en linje som försiktigt pekar
uppåt. Med hjälp av trendlinjen kan man dra slutsatsen om att kategorin behandlar ett sådant
tema som var aktuellt, oavsett krigets utgång.
Om trendlinjerna bortses och uppmärksamhet fästs på datan så framgår det att kategorierna vid
flera tillfällen ökar eller sjunker tillsammans. Som till exempel i oktober 1936 när alla
kategorier ökar, och framställningen av republikanerna och nationalister visar samma antal
nedslag som föregående månad.
Juni 1937 är den enda månaden då samtliga kategorier ökar, och väldigt anmärkningsvärt
därtill. En stor händelse för krigsförloppet är nationalisternas erövring av Bilbao i juni 1937.
Staden faller den 19 juni, och den 21 juni skriver Arbetarbladet rubriken ”Baskerna kunde inte
29

hålla stånd mot den oerhörda övermakten”.82 Förutom ökad rapportering från norra Spanien
publiceras också som tidigare nämnt Cay Sundströms skildringar från hans resa i Spanien. Hela
8 reseberättelser utkommer i juni och berör allt från besök i Alicante, Valencia och Madrid som
intervjuer med bland annat Spaniens utrikesminister. Där till väcker det hotande Bilbao debatt
om omvärldens respons. I sin kolumn ”Brokota världen” skriver K.H. Wiik hur ”[v]ärlden tiger
och ser på, kanske ibland med ett besvärat uttryck, men önskande att inte bli påmint om vad
som sker där borta.83
Det finns ingen månad där samtliga analyskategorier minskar men det finns flera månader där
alla minskar förutom en som fortsätter ha samma antal nedslag som tidigare. Därför är det
intressant att alla kategorier ökar i juni 1937 eftersom både maj och juli är månader då alla
nedslag minskar förutom de som hålls på samma nivå. Det förstärker antagandet om att juni
1937 var en månad som orsakade en stor brytningspunkt i antalet nedslag.
Diagram 3 åskådliggör också skeenden där antalet övriga artiklarna minskar och de andra
kategorierna ökar. Som till exempel i februari 1937 när tre av analyskategorierna ökar medan
övriga artiklar sjunker till nära sitt medianvärde med 15 nedslag. Det viktiga i krigsskedet som
händer i februari 1937 är att Malaga intas av nationalisterna den 8 februari. Jag tolkar
diagrammet som att det i februari levereras en relativt normal mängd nyheter i form av
pressmeddelanden, men att händelserna i Spanien i februari framkallar diskussion och inlägg.
Massakern i Malaga väckte starka åsikter. Vittnesskildringar återges där man sett att
nationalisterna varken skonar kvinnor, barn eller åldringar. På Malagas gator avrättar
nationalisterna människor med gevärsskott eller kulsprutsregn så fort soldaterna samlat ihop en
grupp på femtio människor.84
Mörk satir om hur Franco offrar sitt eget folk får även utrymme i tidningen i februari 137. I en
vits får general Franco frågan hur hans armé ser ut. Han svara att hans stridskrafter är
marockanska och hans flygstridskrafter tyska och italienska. Varpå journalisten frågar:
– Har ni då inte något spanskt material?
– Jodå, svarade generalen leende, det som vi skjuter på... 85

82

”Baskerna kunde inte hålla stånd mot den oerhörda övermakten”, Arbetarbladet, 21.6. 1937.
K.H. Wiik (Chroniqueur), ”Brokota världen”, Arbetarbladet, 18.6.1937.
84
”Fruktansvärd massaker i Malaga.”, Arbetarbladet, 15.2.1937.
85
”Spansk blodapelsin”, Arbetarbladet, 22.2.1937.
83

30

2.2 Fokus på analyskategorierna
I den här delen av den kvantitativa analysen riktas fokus mot analyskategorierna som behandlas
djupare i kapitel 3–6. Målet för denna del är att öppna upp helheterna och åskådliggöra de
mönster som framkommer. Delkapitlet inleds med att återskapa det från tidigare kända diagram
1, med den ändringen att här visar diagrammet förhållandet mellan de olika analyskategorierna
då kategorin med de övriga artiklarna exkluderas.

Diagram 4: Förhållandet mellan analyskategorierna

Eftersom diagram 4 återges i procent visar följande tabell det exakta antalet nedslag för att
göra kategoriernas förhållande till varandra tydligare.

31

Tabell 2: Översikt över analyskategoriernas nedslag
Kategori

Totala antalet nedslag

Framställningen republikanerna som frihetskämpar och
nationalisterna som rebeller

126

Internationell solidaritet och opinionsbildning

67

Världsresponsen och noninterventionslinjen

52

Den inhemska pressdebatten

30

I diagram 4 och tabell 2 syns uppdelningen mellan de olika kategorierna tydligare än tidigare.
Av det totala antalet nedslag som beror spanska inbördeskriget, det vill säga 720, så utgör de
fyra analyskategoriernas nedslag 38 % av det totala antalet. Framställningen av republikanerna
och nationalisterna är överlag den kategori som får mest utrymme i Arbetarbladet, men
internationell solidaritet är också ett viktigt tema i nedslagen kring spanska inbördeskriget.
Speciellt mot det sista halvåret av kriget ökar nedslagen i denna kategori. En orsak till
brytpunkten är att insamlingarna till förmån för Spanien intensifieras under hösten och vintern
1938–1939. Den 14 oktober skriver Arbetarbladet om Finlands Socialdemokratiska
Arbetarkvinnoförbund som ordnar en insamling för både Tjeckoslovakien och Spanien och
uppmanar till läsarnas solidaritet.
I förlitan på att Finlands organiserade arbetare väl inser solidaritetens förpliktelser och omfånget
av den nöd, som manar oss att skrida till hjälpverksamhet, uppmanar vi alla arbetare att skänka
denna verksamhet sitt stöd.86

Senare i oktober nämns insamlingen på nytt och kan man läsa uppmaningen om att det nu är
livsviktigt att stärka den socialdemokratiska ställningen och solidariteten eftersom det är dystra
tider ”när fascismens våldsmetoder firar den ena ruskiga triumfen efter den andra”.87
I januari och februari 1939 noteras det flera gånger att Sverige har sänt pengar till Spanien,
varav den sista gången före fredsslutet skrivs om i Arbetarbladet den 15 februari där det skrivs

86

”Offren för Tjeckoslovakiens delning och det spanska kriget behöver vår hjälp – Stöd Soc.-dem.
Arbetarkvinnoförbundets hjälpverksamhet.”, Arbetarbladet, 14.10.1938.
87
”Nu behövs det pengar!”, Arbetarbladet, 26.10.1938.

32

att båda kamrarna i Sverige har godkänt den svenska regeringens förslag att donerar 1,5
miljoner kronor till Spanienhjälpen.88
Kategorin om världsresponsen är tätt sammanknuten till krigsförloppet. Inläggen om solidaritet
genomsyrar Arbetarbladets inramning av spanska inbördeskriget och är därför ett stadigare
tema, och framställningen av republikanerna och nationalisterna är också mera av en
oföränderlig kategori på grund av Arbetarbladets starka hållning i frågan. Men diskussionen
om omvärldens agerande blossar upp när tidningens skribenter anser att republikanerna drabbas
av motgångar och glöms bort av omvärlden eller när noninterventionspolitiken väcker åsikter.
Oktober 1936 är en sådan månad eftersom det storpolitiskt händer mycket. En bidragande orsak
är att noninterventionskommittén börjar sitt arbete under hösten. I Arbetarbladet kan man den
7 oktober läsa att Sovjet har meddelat att de fått nog av ”non-interventionskomedin” och att
man på vänsterhåll blivit allt mera övertygade om att Italien, Tyskland och Portugal trots att de
är parter i noninterventionsavtalet fortsätter leverera vapen till nationalisterna.89 Den 12 oktober
kan man i Arbetarbladet ta del av en redogörelse från ett stormigt möte i
noninterventionskommittén som utmynnade i gräl. En punkt på agendan som skapade starka
protester var det sovjetiska förslaget om att en undersökningskommitté skulle tillsättas men
som Portugal motsatte sig kraftigt.90
I mars 1938 sticker kategorin ut eftersom diagram 4 visar att kategorin om världsresponsen är
den enda kategorin som framkommer i Arbetarbladet den månaden. De facto finns inga andra
nedslag från analyskategorierna publicerades förutom en kolumn av Atos Wirtanen den 18
mars. Inledningen i kolumnen ger också en antydan till varför inga andra teman diskuteras
denna månad. Läget i Spanien verkar vara verkligt svårt för republikanerna som man kan ana
att inte inspirerade till många texter i Arbetsbladet. Under första halvåret av 1938 fanns enligt
Beevor bara två saker som republikanska trupperna kunde glädjas åt. Det ena var att gränsen
till Frankrike öppnades i mars som innebar att mera krigsmaterial kunde komma in i landet och
det andra att republiken vann ett sjöslag i medelhavet som gjorde nationalistiska styrkor något
mer försiktiga.91 I kolumnen av Wirtanen, som har rubriksatts med ”Västmakternas
återvändsgränd”, förebådar han ett bittert slut för Spanien om inget oförutsett inträffar. I slutet

88

”Sverige ger 1,5 miljoner kronor till Spanienhjälp.”, Arbetarbladet, 15.2.1939.
”Sovjet har fått nog av non-interventionskomedin”, Arbetarbladet, 7.10.1936.
90
”Noninterventionskomiténs fredagsmöte blev stormigt”, Arbetarbladet, 12.10.1936.
91
Beevor, Spanska inbördeskriget, 369–370.
89

33

av februari 1938 hade staden Teruel som republikanerna kontrollerat fallit i nationalisternas
händer och nationalisternas trupper hade börjat avancera mot medelhavet för att bryta igenom
republikanernas område och på så sätt skapa en nationalistkontrollerad korridor mellan östra
Spanien och Katalonien som skulle splittra regeringens styrkor.92
Wirtanen målar upp ett scenario som kan bli verklighet om Franco vinner kriget och som han
anser att västmakterna borde beakta. Om Franco vinner kriget kommer Englands
medelhavsvälde vara tillintetgjort och Frankrike kommer ha en ny gräns att försvara från
medelhavet upp till engelska kanalen. Francos seger skulle rubba jämviktsläget i Europa och
frågan om krig och fred skulle komma att avgöras helt av Europas reaktionära diktaturer. Enligt
Wirtanen måste Frankrike och England nu göra ett val; endera offra den spanska demokratin åt
rebellerna eller besluta sig för ett militärt ingripande i Spanien. Situationen verkar i detta läge
ha klarnat såpass att Wirtanen drar slutsatsen att regeringen inte med egna krafter kommer
kunna motstå nationalisternas trupper förstärkta med medel från Italien och Tyskland.
Noninterventionspolitiken går inte att räkna med och varje seger från regeringens sida leder till
en ökad intervention från Hitler och Mussolini.93
Den inhemska pressdebatten som är som diskuterat analysens minsta kategori men i diagram 5
åskådliggörs hur stor del av nedslagen i förhållande till de andra analyskategorierna som
handlade om hur Arbetarbladet skrev om andra tidningar under krigets allra första tid.
Rapporteringen från Spanien var ännu osäker och många olika källor måste tas i beaktande. På
det inhemska hållet tar olika tidningshus tillfället i akt och skriver sin syn på generalernas
uppror i Spanien. Den 29 juli skriver Arbetarbladet om hur det är svårt att under brinnande krig
få tillförlitliga uppgifter och att det mesta är färglagt. Men tidningen lovar sina läsare att de ska
tillförse läsarna med de sanningsenliga källorna till skillnad mot andra tidningar.94

92

Atos Wirtanen (A.W-n), ”Västmakternas återvändsgränd”, Arbetarbladet, 18.3.1938.
Atos Wirtanen (A.W-n), ”Västmakternas återvändsgränd”, Arbetarbladet, 18.3.1938.
94
”De spanska grymheterna”, Arbetarbladet, 29.7.1936.
93

34

3 Framställningen av republikanerna och
nationalisterna
I följande kapitel redogörs för hur Arbetarbladet framställde republikanerna och nationalisterna
för sina läsare. Kapitlet inleds med en kvantitativ analys varefter den övergår till den kvalitativa
textanalysen där synen på republikanerna och nationalisterna delas in i fyra underkategorier.
De nedslag som utgör grunden för analysen är de inlägg i Arbetarbladet som målar upp en bild
av någondera sidan. Hit hör bland annat kolumner som kommenterar skeenden i kriget och
skildringar från korrespondenter och observatörer i Spanien som Arbetarbladet får ta del av.

3.1 Den kvantitativa analysen
Syftet med den kvantitativa analysen är att redogöra för trender och brytningspunkter i
Arbetarbladets rapportering som tangerar vilken bild av republikanerna och nationalisterna som
kommuniceras, samt att exemplifiera brytningspunkter med exempel från nedslagen. Analysen
utgår från datan som presenteras nedan i diagram 5.

Diagram 5: Framställningen av republikanerna som frihetskämpar och
nationalisterna som rebeller

35

I diagram 5 visas förekomsten av de nedslag som hör till kategorin om hur Arbetarbladet
framställde bilden av republikanerna och nationalisterna i Spanien. I diagrammet visas också
det totala antalet övriga artiklar för att åskådliggöra skillnaderna. Av hela materialet finns totalt
126 nedslag inom denna analyskategori.
I kapitel 2 nämndes kategorins toppar när diagrammet presenterades i procent, och när
nedslagen nu visas i antal som enhet utkristalliseras ytterligare toppar. Tidigare nämndes
februari 1937 och juni 1937, men i detta diagram framkommer även november 1936 och
december 1937 som månader där förekomsten av nedslagen ökade. En genomgång över orsaken
till dessa brytningspunkter följer nedan.
Ökningen av nedslagen i november 1936 kan härledas till nationalisternas första försök att inta
Madrid. Slaget om Madrid blev det mest intensiva slaget om huvudstaden, och det första slaget
i världshistorien där en huvudstad tvingades motstå flyganfall och artilleribombningar. Men
slaget var fruktlöst för nationalisternas del och för Franco innebar slaget att han tvingades ändra
strategi och överge tanken om en snabb seger i inbördeskriget.95 Den spanska huvudstaden
hamnade istället under en belägring i av nationalisterna som endast avbröts av sporadiska
flygräder och bombardemang. Belägringen höll i sig ända fram till att de tog staden i mars 1938.
En röd tråd i nedslagen i november som rör slaget är att man i Arbetarbladet uppmärksammar
att den tidtabell som nationalisterna kommunicerat om när huvudstaden ska intas inte ha hållit
en enda gång. Man har pratat om timmar och dagar men i november är man redan uppe i veckor.
Den 23 november skriver en anonym skribent om hur rebellernas framgångar under de två
senaste veckorna varit minst sagt minimala. Samtidigt är det också med ett ”beundransvärt
hjältemod” som regeringstrupperna försvar sin huvudstad – samma stad som rebellerna hotar
att förstöra med bomber, gas och eld. Lojaliteten till folkfrontsregeringen syns också bland de
civila. Skribenten skriver att inte heller civila Madridbor vill lämna den hotande staden. Istället
vill de uthärda krigets fasor, trots att de vet att Franco inte skonar kvinnor eller barn.96
Drygt ett år senare, i december 1937, finns också en ökad förekomst av nedslag i kategorin. En
orsak är att Allan Vougt befinner sig i Spanien och förser Arbetarbladet med rapporter om läget
från och med novembermånad. I december publiceras fyra rapporter från bland annat Madrid

95
96

Beevor, Spanska inbördeskriget, 218.
”Kriget om Madrid”, Arbetarbladet, 23.11.1936.

36

och Barcelona. I Madrid beskriver han staden som en lugn stad, intäkt i höstlov och där man
inte kan se spåren av det blodbad som skedde för ett år sen. Han befinner sig under en
söndagseftermiddag på barrikaderna där han pratar med flera soldater. Han ser en del lediga
soldater som spelar fotboll, och bland de soldater han pratar med förundras han över att många
är så unga. Han skriver att han träffat majorer på 23 år och ”krutstänkta veteraner” på 18 och
19 år.97 Det är snarare de som är äldre än 40 år som är svårare att räkna, skriver Vougt. Enligt
Vougt är stämningen i Madrid optimistisk. Regeringens auktoritet är utomordentligt stark, och
den förvirring som tidigare härskade har enligt Vougt ersatts av en målmedveten organisation.
I Madrid väntar soldaterna på en ny offensiv efter att Francos lyckade offensiv i norra Spanien,
men än så länge är det lugnt. Ingen tvivlar på att kriget kommer fortsätta en länge tid. Ett eller
två år tror männen, men utbrister samtidigt: ”No pasaran!”98
Ökningen av antalet nedslag i december 1937 kan också härledas till intagningen av staden
Teruel. Mitt i juletiden 1937 rasade gatustrider inne i provinshuvudstaden. Republikanerna
intog staden men förlorade den sedan igen i början av 1938 till nationalisterna. Men i december
hyllades republikanernas intagning i Arbetarbladet och intagningen beskrevs som en symbol
över vad som komma skulle. Republikanerna hade trotsat rebellernas överlägsna antal och visat
att de hade en ”sagolik motståndskraft” och intagningen av staden bekräftade att regeringen
besatt en utvecklad krigsindustri och en välutbildad armé. Enligt skribenten visade det spanska
folket med denna seger att de på egen hand kunde genomföra det som de stora demokratierna i
Europa inte vågade, med hänvisning till noninterventionslinjen. Spanjorerna kunde själva mota
fascismen och istället kommer Europa fråga sig varför de inte accepterade republikanerna till
sin bundsförvant, när det spanska folket har visat sig vara ett ”hårdnackade, lidelsefullt,
frihetsälskande” folk.99 Alldeles i slutet på 1937 presenterade Arbetarbladet också en jämförelse
mellan de olika kommunikéerna från nationalisterna och republikanerna i decembermånad.
Detta inlägg är ett tydligt exempel på hur tidningen förhåller sig till de olika sidorna, som i
inlägget har vitt skilda beskrivningar om stridsläget. Denna jämförelse behandlas närmare i
kapitlets textanalys.
Arbetarbladet delar med sig av sin bild av republikanerna och nationalisterna nästan ständigt
under kriget. Det sker med olika nivåer av förekomst, men bilden är nästan alltid närvarande.
Nationalisterna är rebeller medan republikanerna kämpar för det lagliga Spanien. Men under
97

Allan Vougt, ”Allan Vougt i Spanien: Söndag i Casa del Campo”, Arbetarbladet, 1.12.1937.
Allan Vougt, ”Allan Vougt i Spanien: Söndag i Casa del Campo”, Arbetarbladet, 1.12.1937.
99
”Teruel”, Arbetarbladet, 27.12.1937.
98

37

två perioder sjunker förekomsten ner till 0. Första månaden där det inte finns några nedslag
inom denna kategori sker i mars 1938. Som diagram 5 visar finns under vårvintern en svacka
som i mars dalar till 0 nedslag. Överlag finns det få nedslag inom de andra kategorierna under
denna period, och under närläsningen framkom att de nedslag som finns vittnar om en mycket
nedstämd ton. I april finns 2 nedslag inom denna kategori, och båda behandlar en mera bister
syn på läget i Spanien. Den 1 april skriver en anonym insändare att det ser mörkt ut för den
spanska republikens ”tappra försvarare”. Nationalisterna har trängt sig allt djupare in i
Katalonien mot kusten. Skribenten förutspår det som kommer hända i krigsförloppet, nämligen
att nationalisterna avancerar mot kusten för att kunna klyva Spanien i två delar vilket gör att
Valencia och Madrid inte kommer kunna få vapen från Katalonien. Enligt hen har inte
republikanerna varit så här illa ute sen början av kriget, men att trots svåra motgångar råder
lugn och hoppfullhet i Barcelona och inget tyder på att man skulle vara beredd att ge upp
försvaret. Istället hoppas man fortsättningsvis på att västmakternas politik gentemot republiken
ska ändras. Trots det här har skribenten en pessimistisk syn på läget. Skribenten skriver att den
brittiska regeringen är fast besluten om att följa noninterventionslinjen och inlägget avslutas
med att det är ett fruktansvärt tragiskt öde som ”det tappra och frihetsälskande spanska folket”
går till mötes.100
Under sommaren 1938 stiger förekomsten av nedslagen en aning för att sedan återigen sjunka
under hösten under perioden mellan september och december. Under hela hösten saknas de
facto nedslag helt inom denna innehållskategori, med ett undantag i september. Då redogörs för
ett flygangrepp på Barcelona och vilka följder det fått för den civila befolkningen. Enligt
Arbetarbladet bestod Barcelona av hemska syner av blod och lemlästade män och kvinnor som
stått i kö för att köpa fisk när nationalisterna anföll. Efter anfallet försökte människor hitta sina
försvunna släktingar. En pojke på sju år sökte förtvivlat efter sin mor som slitits i stycken av
granatskärvor. Arbetarbladet avslutar beskrivningen med att satiriskt konstatera att det verkar
som om vanliga människor var det barbariska flygangreppets ”militära objekt”.101
Ytterligare en förklaring till att det finns få nedslag under hösten 1938 kan ha att göra med
republikanernas offensiv i slaget vid Ebro som inleddes under högsommaren. Anfallet
planerades noga av republikanerna men beskrivs av Beevor som ett ”militärt vansinne” och som
en offensiv av villfarelse skapad av den egna propagandan.102 Slaget inleddes i juli 1938 vid
100

”Inför slutet i Spanien”, Arbetarbladet, 1.4.1938.
”Närbild av ett flygangrepps fasor.”, Arbetarbladet, 28.9.1938.
102
Beevor, Spanska inbördeskriget, 409.
101

38

Ebrofloden och kom till sitt slut i november när republikanerna besegrades. Slaget vid Ebro
blev republikanernas sista offensiv mot de framryckande nationalisterna. Offensiven
resulterade i stora förluster med 60 000 sårade och stupade nationalister och 75 000 sårade och
stupade republikaner.103 Enligt Beevor borde republikanerna insett att företaget var misslyckat
efter en vecka och reträtterat istället för att låta det fortgå. Detta kan vara en orsak varför det
finns så få nedslag under hösten i Arbetarbladet. Under hösten pågick fortfarande den
misslyckade offensiven som endast krävde mer och mer människoliv.

3.2 Fascister mot frihetens försvarare
För Arbetarbladet var det spanska inbördeskriget en strid mellan fascistiskt förtryck och
folkfrihet. I följande underkapitel behandlas hur Arbetarbladet ramade in sin bild av
republikanerna och nationalisterna, samt hur man förhöll sig till ryktena om en röd terror
gentemot katolska kyrkan. Avslutningsvis behandlas Arbetarbladets syn på anarkister och
kommunister i Spanien.
3.2.1 Republikanerna – de lagligt valda
Som en socialdemokratisk partitidning förefaller det naturligt enligt Arbetarbladets egna
värderingar att man ställer sig på den republikanska sidan i inbördeskriget. Den republikanska
sidans starkaste argument till omvärlden var att den republikanska regeringen var Spaniens
lagliga regering, som blivit vald i februari 1936. Nationalisterna var upprorsmännen som bestod
av reaktionära generaler som understöddes av diktatoriska axelmakterna. Detta var också bilden
som Arbetarbladet kommunicerade till sina läsare.
Men regeringens argument var inte vattentätt. Om man jämför med nationalisternas olagliga
uppror var det riktigt att regeringen var den lagliga, men Spaniens 1930-tal hade präglats av
politisk oro, missnöje och strejker. Regering år 1936 hade sitt ursprung ur oktoberresningen
1934 vilket visade att den republikanska regeringen under inbördeskriget inte heller hade visat
någon större respekt för demokratin i Spanien. Det här undergrävde deras argument om
laglighet mot rebellernas uppror.104
Arbetarbladets stöd för republikanerna i Spanien fanns inte omedelbart från första början. Den
20 juli 1936, tre dagar efter att kriget brutit ut, skriver signaturen T.f. i en kolumn hur den
103

Erik Cardelus, ’Floden där vänsterns drömmar sjönk’, Respons, hämtat 14.11.2020,
http://tidskriftenrespons.se/artikel/floden-dar-vansterns-drommar-sjonk/
104
Beevor, Spanska inbördeskriget, 280.

39

spanska militärrevolten inte är överraskande för någon. Vid denna tidpunkt var Spanien ett land
som i många år präglats av inbördes oroligheter. Skribenten beskriver folket i Spanien som ett
folk som ”tycks ha särdeles svårt att besluta sig för den ena eller andra regimen”, och syftar
med detta bakåt på tidigare militärkupper och grundandet av den Andra spanska republiken när
monarkin avskaffades. Hen skriver om hur de ibland röstar rött, ibland katolskt och däremellan
växer allt större oroligheter. Trots att man inte tar någon starkare ståndpunkt för regeringen i
detta skede är det ändå anmärkningsvärt att man benämner dem som den ”lagliga regeringen”.
Skribenten avslutar med att konstatera att det skulle vara ett under om folket i Spanien så
småningom kunde ordna upp sitt politiska liv och förmedla sina åsikter via valsedeln istället för
med krig och granater. 105 Skribenten bidrar till en syn om att omvärlden betraktade Spanien
som ett land som låg efter i tiden och som självmant föredrog kaos framom ordning. Också
Elmer Diktonius bidrar till denna syn i krigets inledningsfas. I inslaget ”I luppen” förundras
han över hur de i Spanien orkar ”med något så blodsvettande som ett inbördeskrig” mitt i
sommaren. Han skriver hur ett inbördeskrig alltid är ett djävulens påfund med hur det blir ännu
värre av att aktörerna inblandade består av ”primitiva sydlänningar”.106
Men så snart situationen utkristalliserade sig till ett inbördeskrig mellan republikaner och
nationalister stöder Arbetarbladet republikanerna. För Arbetarbladet var republikanernas roll
högst symboliskt. Även om kriget var ett inbördeskrig i Spanien som var resultatet av en mängd
interna konflikter, såsom städer mot landsbygd, katolska kyrkan mot ett sekulariserat samhälle
och socialism mot nationalism, så var kriget i Arbetarbladets ögon ett krig som sträckte sig
utanför Spaniens gränser. Kriget i Spanien målas upp som en strid mellan gott och ont, eller
mera bestämt mellan demokrati och diktatur. Den 12 oktober 1936 publicerades en kommentar
till kriget som beskriver hur den lagliga regeringen har attackerats av anhängarna till en
fascistisk diktatur som ämnar slå ned demokratin och beröva folket dess medborgerliga
rättigheter.107 Spänningen i det rådande världsläget där fascismen i Italien och nazismen i
Tyskland hotade Europa gjorde att de spanska republikanerna fick axla rollen som demokratins,
frihetens och upplysningens förkämpar.
Karaktärsdrag som den republikanska sidan beskrivs med är mod, tapperhet och envishet.
Republikanerna fortsätter kämpa för demokratin fastän världens demokratier vänder dem
ryggen till följd av noninterventionspolitiken. Under slaget om Madrid understryks också
105

T.f., ”Uppror igen.”, Arbetarbladet, 20.7.1936.
Elmer Diktonius (Polypen), ”I luppen.”, Arbetarbladet, 24.7.1936.
107
”Spanska blodbadet”, Arbetarbladet, 12.10.1936.
106

40

republikanernas tapperhet när de kämpar mot de övermäktiga nationalisterna, som får vapen
och ammunition från fascistländerna för att förgöra det spanska folket.
Rapporteringar från människor på plats i Spanien som publiceras i Arbetarbladet förstärker
också bilden av republikanska sidan som plikttrogen och disciplinerad. I september 1936
publiceras en rapport från en korrespondent från den brittiska tidningen Economist som
beskriver situationsbilden i Madrid. Korrespondenten har tagit fasta på den utmärkta disciplinen
som råder i huvudstaden. Han beskriver hur juvelbutikerna var öppna som vanligt under krigets
första dagar, men att inga plundringsförsök av butikernas dyrbarheter fanns trots att nästan varje
arbetare gick med ett gevär i handen. Några berusade män såg han heller inte till och på
förstklassiga hotell serverades välklädda arbetare som hade ”ett värdigt uppförande och
excellenta manér”. Korrespondenten har även infogat att han under sin vistelse träffat en
utpräglad högerman från en annan tidning som sade att han aldrig tidigare träffat ett så trevligt
och artigt folk som Madridborna.108 Poängen med att Arbetarbladet tagit med en sådan översikt
av läget i Madrid är för att påvisa att den bild som utmålats av världens reaktionära press där
republikanerna framställs som den spanska folkfrontsmilisen och som ”värsta avskum” är
felaktig. Istället är det enligt Arbetarbladet disciplinerade, välvårdade och artiga människor
som krigar på den republikanska sidan.
För att förstärka olikheterna mellan republikanerna och nationalisterna har Arbetarbladet valt
att fortsätta situationsbilden från Madrid med en situationsbild över läget på den nationalistiska
sidan. Dylika vittnesberättelser var ovanliga under krigets gång eftersom det inte fanns många
tidningar som Arbetarbladet sympatiserade med som hade korrespondenter på den
nationalistiska sidan. Men brittiska Daily Express hade en utsänd som vistats i Sevilla som
intagits av Francos trupper. Därifrån beskriver journalisten hur nationalisterna dödat 30–40
personer dagligen i staden, både barn och åldringar som kvinnor och män. Nationalisterna visar
ingen barmhärtighet, och i omkringliggande byar har de släppt loss motståndarna för att sedan
skjuta dem i ryggen när de springer iväg. Rapporten som Arbetarbladet valt att ta med vittnar
om brutalitet och våld i de områden där nationalisterna styr, samt att invånarna är slagna av
panik och springer ut på gatorna för att göra fascisthälsningen så fort nationalisterna passerar
gatorna. I inlägget betonas det att Daily Express utsände är en konservativ journalist. Med det

108

”Pressdebatten – En situationsbild från Madrid”, Arbetarbladet, 2.9.1936.

41

här vill man belysa att till och med högerkretsar uppfattar nationalisternas krigsmetoder som
råa och våldsamma.
Civilbefolkningen i de republikanska områdena beskrivs som trogna regeringen och som ett
glatt folk. När Cay Sundström befinner sig i Valencia sommaren 1937 skriver han i en artikel
för Arbetarbladet om hur folket sjunger och skämtar på gatorna, och man märker inget av
kriget, trots att staden bara några dagar tidigare har bombats av rebellflygplanen. Beskrivelserna
av den glada befolkningen påföljd av berättelser om bomberna som träffat vanliga, ovetandes
människor gör kontrasten mellan det glada och det hemska större. Sundström har valt att skriva
om ett par som satt på en bänk som det nu inte finns något kvar av, och om ett annat par som
gick arm i arm just när de träffades av bomben. Då märkte fästmön att hon höll i sin fästmans
arm men själva fästmannen var försvunnen.109
Det spanska folkets lönlösa lidande är en röd tråd genom Arbetarbladets syn på den
republikanska sidan. Den 16 december har Arbetarbladet valt att ta med en dikt av Evert Kuhm
med namnet ”Vaggvisa i Madrid”. I dikten tröstas ett barn i Madrid som gråter medan bomberna
faller. Barnets far har omkommit i ett kulsprutsregn och gatan har blivit till grus. En sista
uppmaning till barnet lyder ”Sov nu i natt och gråt inte mer. Mor ska bort till ett bårhus. Bland
liken kanske hon din syster återser”.110 Dikten tar fasta på det tragiska i att ett barn förlorar sin
familj i ett krig, men förmedlar också en viss passivitet och uppgiven känsla då barnet uppmanas
att sluta gråta och istället försöka somna.
I Spanien förekom förutom inbördeskriget även ett propagandakrig mellan nationalisterna och
republikanerna. Båda sidorna lät kommunicera ut bilden av fienden som barbarisk och våldsam,
och lät isolerade händelser stå som grund för generella iakttagelser. 111 I propagandakriget fick
republikanerna en svår start då ryktena om den röda terrorns slakt av katolska präster spreds
utomlands. Först under slaget om Madrid under hösten 1936 kunde republikanerna utnyttja
läget och svänga om propagandan till deras fördel. Bombningar av sjukhuset Hospital Clínico
San Carlos i Madrid, samt bombningar av arbetarkvarter, gjorde att republikanerna kunde visa
hur hemska angrepp nationalisterna utsatte civilbefolkningen för.112

109

Cay Sundström, ”Från Alicante till Valencia”, Arbetarbladet, 7.6.1937.
Evert Kuhm, ”Vaggvisa i Madrid”, Arbetarbladet, 16.12.1936.
111
Beevor, Spanska inbördeskriget, 286.
112
Beevor, Spanska inbördeskriget, 282.
110

42

Också Arbetarbladet är en del av propagandakriget. Vid slutet på 1937 efter att republikanernas
intagit staden Teruel från nationalisterna presenterade tidningen en jämförelse mellan de olika
kommunikéerna från nationalisterna och republikanerna i decembermånad. Detta nedslag är ett
tydligt exempel på hur tidningen förhåller sig till de olika sidorna, som i nedslaget har levererat
väldigt olika beskrivningar av krigsläget.

43

Bild 1: Jämförelse mellan republikanernas och nationalisternas kommunikéer

113

113

”Terueloffensiven. En jämförelse mellan den spanska regeringens och rebellernas officiella kommunikéer”,
Arbetarbladet, 30.12.1937.

44

Med jämförelsen vill Arbetarbladet understryka att regeringen hållit sin nyhetsförmedling strikt
till sanningen medan nationalisterna förfalskar nyheterna i ett försök att dölja den verkliga
situationen. Från sidornas kommunikéer verkar det nästan som om nationalisterna och
republikanerna slogs i olika krig. När republikanerna den 15 december skriver om hur deras
trupper lyckats med flera framgångsrika framstötar skriver nationalisterna om hur fienden har
tillbakaslagits och att det enda den har lämnat efter sig är ett slagfält ”överstrött av lik”. Den 17
december meddelar republikanerna att republikanska trupper skurit av vägar och järnvägen så
att La Muela de Teruel är omringat medan de nationalistiska skriver om hur de nationalistiska
trupperna gjort en motoffensiv som ”krossad överallt fienden”. Den 22 december fortsatte
gatustriderna med att republikanerna öppnade eld mot offentliga byggnader i Teruel där
nationalisterna höll till.114 I deras kommuniké skrivs det hur trupperna tränger sig djupare in i
staden medan nationalisterna kommunicerar att deras styrkor fortsätter göra en segerrik
frammarsch och att omvärldens nyheter om att Teruel skulle ha fallit i ”de rödas händer” är
fullständigt falska.115 Genom att belysa de här skillnaderna i sidornas pressmeddelanden
understryker Arbetarbladet sin vedertagna gestaltning om att republikanerna är de lagenliga
medan nationalisterna sprider falska rykten.
Jämförelsen vittnar också om det ytterst polariserade läget i Spanien som gör det svårt för både
oberoende tidningar som partibundna att ge en sanningsenlig bild av det som händer.
Offensiven i Teruel blev ett PR-lyft för republikanerna och suddiga bilder av republikanska
stridsvagnar i gatubilden kablades ut till nyhetsmedierna som ledde till en uppeldad optimism
och entusiasm.116 Men som diskuterades i kapitel 2 blev Terueloffensiven ett av de
våldsammaste slagen på vårvintern. Beevor gör en intressant iakttagelse vad gäller den
republikanska kommunikationen. Enligt honom var regeringens största problem att de var
tvungna att återge två versioner av samma kommuniké, en för utriket och en inrikes.
Utrikesrapporterna vad avsedda för Europas demokratier och för USA för att övertyga dem om
att regeringen representerade en liberal demokrati och för att sporra förtroendet för den
republikanska sidan. Inrikeskommunikéerna vände å anda sidan sig till folket och med vilka
man försökte övertyga arbetarna om att de fortfarande krigade för att försvara en
samhällsrevolution.117

114

Beevor, Spanska inbördeskriget, 365.
”Terueloffensiven. En jämförelse mellan den spanska regeringens och rebellernas officiella kommunikéer”,
Arbetarbladet, 30.12.1937.
116
Beevor, Spanska inbördeskriget, 364.
117
Beevor, Spanska inbördeskriget, 286.
115

45

Den republikanska krigsföringen beskrivs i Arbetarbladet som tapper, envis och trägen. Den
15 juli 1938 publicerar signaturen R.K en resumé över läget efter två år av krigande. I artikeln
skriver skribenten att ett positivt element framför allt är republikanernas stridslust, och
exemplifierar detta med en händelse där en division som efter hårda strider i Pyrenéerna
frivilligt beslöt att återvända från franskt territorium till Katalonien för att fortsätta strida.
Inlägget avslutas med en hälsning från alla socialister och demokrater till Spaniens folkarmés
tappra krigare och en önskning om att deras uthållighet och krigslycka ska fortsätta ”triumfera
över de utländska interventionerna och de inhemska fascisterna”.118
När det kommer till vad som kan räknas som republikanernas svaghet skriver signaturen R.K
att det efter två år av krigande är tydligt att republikanernas största svaghet är bristen på vapen
och utrustning i jämförelse med de nationalistiska styrkorna. Att republikanerna var tappra men
saknade krigsmaterial är ett upprepande tema i Arbetarbladet under hela kriget. När
republikanerna lider nederlag mot nationalisterna härleds det till att de upproriska rebellerna
konstant får medel i form av vapen och trupper från Tyskland och Italien. Efter slaget om
Katalonien under vintern 1938–1939 publicerade Arbetarbladet i februari 1939 en redogörelse
för republikanernas nederlag och dess orsaker. Skribenten poängterade att orsakerna inte är
vanärande utan att man aldrig sett ett mänskligt hjältemod värd mer respekt än republikanernas.
Den största orsaken till nederlaget var att skillnaden mellan republikanernas och
nationalisternas krigsmaterial och kraftresurser var för stora. Som exempel skriver skribenten
att den republikanska armén bestod av 120 000 man medan nationalisterna hade 250 000 man.
Nationalisterna hade också 3 000 kanoner och 800 flygmaskiner, samt ”obegränsad tillgång på
ammunition och automatvapen”. Republikanerna hade å andra sidan 300 kanoner och 50 jaktoch bombplan. De republikanska soldaterna bjöd trots detta på en oavbruten kamp, trots att ”de
varken kunde sova eller äta och utsattes för det mest fruktansvärda bombregn”. Även om
republikanerna besegrades kommer det katalanska slaget aldrig att skänka segrarna någon ära,
skriver skribenten.119 Republikanerna gestaltas som rakryggade och modiga soldater, som inte
har några kanoner att gömma sig bakom. Ännu i den sista stora striden fortsätter republikanerna
att kämpa, trots deras uppenbara underläge.

118
119

R.K, ”På det spanska krigets två-årsdag.”, Arbetarbladet, 15.6.1938.
”Katalonienslaget – ett nederlag och dess orsaker.”, Arbetarbladet, 10.2.1939.

46

3.2.2 Nationalisterna – rebelliska upprorsmän
Om Arbetarbladets bild av republikanerna i första hand präglades av att den republikanska
regeringen var det lagligt valda styret i Spanien, så präglades bilden av den nationalistiska sidan
av att de ansågs vara fascistiska upprorsmakare. De omnämns aldrig som nationalister i
tidningen, utan snarare som rebeller, fascister och ”nationalister”. Med det senare menas att
man från Arbetarbladet inte var sen med att poängtera att dessa så kallade ”nationalister” bestod
av trupper från många andra länder. Förutom de inhemska spanska trupperna skrev tidningen
att nationalisternas trupper också bestod av morer från Marocko, Francos fascistallierade från
Tyskland och Italien, samt främlingslegionen som bestod av vitryssar, portugiser, fransmän,
ungrare, rumäner. Slutligen bestod nationalisterna även av tillfångatagna krigsfångar som
tvingades kriga för nationalisterna mot sin vilja.120
Nationalisterna var enligt Arbetarbladet upproriska barbarer som försökte störta en lagligt vald
regering. Attacker mot städer och på civila behandlades ofta i tidningen. Vittnesmål om
avrättningar av åldringar, barn, män och kvinnor fyllde nyheterna om hur rebellerna för krig.
När Malaga intas av nationalisterna vintern 1937 skriver signaturen Arvino ett bestört inlägg
om det som händer i Spanien. Enligt hen pågår där är ett stort experiment. Maktsökarna prövar
nya djävulska metoder för att testa vilka granater som är störst och vilka flygmaskiner som
skapar det största förstörelsen. Krigsmaterialets effektivitet mäts i ”spillda människoliv”. Det
värsta med kriget är enligt skribenten alla barn som hamnar i skottgluggen. Det är avskyvärt att
mörda men ”den som dödar små barn är en dubbelmördare. Den släcker människoliv och sätter
dolken i framtiden”.121
Spanska inbördeskriget brukar omnämnas som det krig där förlorarna skrev historien eftersom
det är den republikanska sidans skildringar som blev de allmänt accepterade. Men det såg
annorlunda ut vid krigsstarten; då var det nationalisterna som vann slaget om världsopinionen.
Nationalisterna hävdade att de slogs för kristendomen och den västerländska civilisationen, och
genom att rikta sitt budskap till rätt åhörarskara i USA och Storbritannien fick deras budskap
gehör. Konservativa högern tilltalades av nationalisternas budskap om kristendom och
konservatism, inblandat med kommunistskräck. Åhörarna fick nationalisternas budskap
bekräftat när Sovjetunionen blev republikanernas allierade.122 Men på våren 1937 svängde det

120

”Katalonienslaget – ett nederlag och dess orsaker”, Arbetarbladet, 10.2.1939.
Arvino, ”Barnen i skottlinjen”, Arbetarbladet, 12.2.1937.
122
Beevor, Spanska inbördeskriget, 280.
121

47

och republikanerna började istället vinna propagandakriget i samband med att nyheterna om
nationalisternas förödande bombningar nådde utlandet. Speciellt bombningarna av staden
Guernica väckte en stor uppståndelse. På världsutställningen i Paris uppvisades Picassos
målning Guernica som gjorde den spanska republikens paviljong berömd.123 I Arbetarbladet
stämde man in med resten av världen. Händelserna i Guernica omnämndes som världens mest
fasansfulla luftangrepp i krigets historia och dådet visade att nationalisterna besatt en ”bestialisk
grymhet” mot det egna landets befolkning i en försvarslös stad. Sjukhus och kloster som
vårdade skadade bombades och Arbetarbladet beskriver hur fruktansvärda händelser ägde rum
då patienter hjälplöst brändes levande. Guernica var utplånat och de man kunde tacka och
”tillskriva äran av detta verk” var 60 tyska och italienska bombplan.124
Att nationalisterna hävdade att de företrädde den europeiska kulturen i kriget mot revolutionära
vänstern kritiserades i Arbetarbladet. Under sensommaren 1937 skrev Allan Gustafsson om hur
den ”fascistiska kulturmissionen” inte skulle uppskattas av skaparna till de spanska
konstverken. Spaniens konstskatter och katedralen, som en hel värld hade vallfärdat till för att
släcka sin törst efter skönhet, förstördes nu av människor som ansåg att ”en
flygmaskinspropeller och en raffinerad mordmaskin” var verkliga kulturskapelser. Gustafsson
ansåg att de gamla konstmästarna sannerligen skulle vända sig i sina gravar om de kunde höra
hur de ”framryckande barbarerna” ropade högt om konsten och kulturen som sitt monopol.125
Alla av Arbetarbladets läsare var tydligtvis inte nöjda med tidningens bild av nationalisterna.
Karl-August Fagerholm beskriver ett samtal med en läsare i tidningsupplagan 21 december
1936. Redaktionen hade blivit uppringd av en herre som var mycket arg. Han gillade i många
avseenden Arbetarbladet men tog starkt avstånd från tidningens ställning till den spanska
frågan. Han ogillade Arbetarbladets beskrivningar av nationalisterna som ”rebeller” och
”upprorsmakare” och de marockanska trupperna som ”arabhorder”. Fagerholm kontrar i
inlägget mannens åsikter med att Arbetarbladet aldrig kommer att ändra sin ståndpunkt vad
gäller det spanska inbördeskriget. Arbetarbladet kommer istället fortsätta bekämpa barbariet i
alla dess former – och de spanska fascisterna representerar barbariet.126 I tidningen är man tydlig

123

Beevor, Spanska inbördeskriget, 291.
”För kulturen och religionen?”, Arbetarbladet, 30.4.1937.
125
Allan Gustafsson (G), ”Fascistisk kulturmission”, Arbetarbladet, 20.8.1937.
126
Karl-August Fagerholm (Friman), ”En anonym hotelse”, Arbetarbladet, 21.12.1936.
124

48

med att Francos fascister är fienden, oavsett var man befinner sig. I ”Brokota världen” skriver
K.H. Wiik:
Hela mänskligheten lider och orsaken till dess lidande är kapitalismen. Men fascisterna […]
kommer och förklarar, att orsaken är demokratin och parlamentismen, marxisterna och judarna
och frimurarna – vad som helst blott inte kapitalismen.127

Wiik avslutar inlägget med att räddningen från fascismen ligger i socialismen och ingen annan
stans. Han bidrar, liksom många andra av tidningens skribenter, till att inrama Arbetarbladets
starka antifascistiska hållning.
Att göra narr och satir av nationalisterna är också ett element i Arbetarbladets gestaltning av
den nationalistiska sidan. Man förlöjligar nationalisterna och Franco, och på så sätt försöker
man underminera deras trovärdighet och istället visa vilka absurda människor de egentligen är.
Men satir under ett allvarligt krig gör att humorn blir väldigt mörk. När slaget om Madrid ser
ut att resultera i en seger för nationalisterna skriver en okänd skribent att det åtminstone blir en
återhämtningspaus för republikanerna före nationalisterna tågar vidare mot Katalonien,
eftersom ”rebellernas arkebuseringspatrull har ju en del arbete att uträtta i Madrid”. 128 I mars
1939 när krigsslutet närmar sig skriver Gudrun Mörne under signaturen Picador om Francos
koncentrationsläger dit nationalisterna efter Kataloniens fall fört 300 000 republikaner. Mörne
undrar sarkastiskt om dessa fångar är tecknet på det ”enhälliga jubel” som rebelltruppernas
frammarsch orsakat enligt en del tidningar. Koncentrationslägren beskrivs även satiriskt:
Så nu har man alltså även i Spanien den moderna civilisationens modernaste, komfortabla
skapelser: koncentrationsläger: Billiga kollektivhushåll eller begravningshjälptingar [sic] eller
vad man nu ska kalla dem.129

Denna råa humor bryts också av med förlöjliganden. I maj 1937 publiceras utdrag ur en tysk
flygofficers ”indiskreta” dagbok som fallit i händerna på republikanerna. Enligt Arbetarbladet
kan man ur fragmenten utläsa officerens karaktär och hur alkohol och bordellbesök är
huvudintresset för officeren och hans krets. Man tar sig en och annan fylla, besöker bordell och
håller utkik efter ”flotta fruntimmer”. En stor del av utdragen handlar dock om
väderförhållandena under kriget och vilka strider som utkämpats. Men det är tydligt att det

127

K.H. Wiik (Chroniqueur),”Brokota världen”, Arbetarbladet, 13.11.1936.
”Madrid faller”, Arbetarbladet, 9.11.1936.
129
Gudrun Mörne (Picador), ”Koncentration på två sätt”, Arbetarbladet, 1.3.1939.
128

49

viktiga som Arbetarbladet anser att ska utläsas ur dagboken är vilka karaktärsdrag den tyska
officeren hade, och hur han samtidigt representerade hela den nationalistiska styrkan. 130
Franco hör också till skaran som Arbetarbladet ofta gör satir av. Samtidigt som Francos trupper
avancerar mot Barcelona under vintern 1939 skriver signaturen Naggen att man inte ska ta
Franco på orden när han säger att han ska inta Madrid snart. ”Hur många gånger har han inte
lovat det under de år det spanska kriget pågått?” frågar skribenten bakom Naggen. När det
hösten 1936 var tal om att inta Madrid gick Francos löfte från dagar till månader som nu blivit
flera år, men Madrid fortsätter trotsa nationalisternas ansträngningar. Naggen låter Franco själv
svara på kritiken att man inte ska ta Franco på allvar: ”Tror dom inte?! Och ändå har jag
försäkrat det så gott som varje dag i över två års tid...”131
Ett särdrag för Arbetarbladets bild av republikanerna och nationalisterna är att det så gott som
konstant går dåligt för nationalisterna, tills de vinner ett slag. Mönstret upprepas genom hela
kriget ända fram till slutet då nationalisterna vinner hela kriget. Ännu i januari 1939 när
nationalisterna marscherar mot Barcelona kan man i tidningen läsa att ”invasionstrupperna [är]
utmattade” och att ”rebellerna lider oerhörda förluster”. Anmärkningsvärt är att trots att en
ständig rapportering kring spanska inbördeskriget pågått under nästan tre års tid, om än i olika
intensiva faser, så tunnas nedslagen om kriget snabbt ut efter mars 1939 då nationalisterna
vinner kriget.
3.2.3 Arbetarbladet och den röda terrorn
För Arbetarbladet var bilden av republikanerna som den rättmätiga sidan tydlig och klar, men
tidigt i kriget uppstod en annan bild av republikanerna som Arbetarbladet tidigt måste ta
ställning till.
Under spanska inbördeskriget skedde många fasansfulla dåd på båda sidorna. De
våldshandlingar som begicks av vänstergrupper på den republikanska sidan har omnämnts i
Spanien som terror rojo, röd terror. När kriget bröt ut riktades massornas ilska och vrede först
mot rebellgeneralerna och sedan mot andra grupper som representerade klassfienderna, såsom
prästerskapet, jordägare och fabriksägare. Beevor beskriver våldet under krigets första skede
som en brutal explosion. Det som fick störst genomslagskraft utomlands var nyheterna om hur
de röda mördade präster och brände kyrkor. Kyrkan förföljdes och kyrkans män och kvinnor

130
131

”Ur en tysk Spanien-officers indiskreta dagbok”, Arbetarbladet, 28.5.1937.
Naggen, ”I kanten”, Arbetarbladet, 4.1.1939.

50

utsattes för tragiska och våldsamma dåd av den republikanska sidan. Under sommaren 1936
brändes och vandaliserades många kyrkor, och personer inom kyrkan mördades genom att
brännas ihjäl i sina kyrkor, kastreras, lemlästas eller begravas levande. Utomlands drogs
paralleller mellan republikanerna till medeltida religiösa förföljelser och trettioåriga kriget men
den röda terrorn betraktades samtidigt som en ny höjd av barbari i modern tid.132
Omfattningen av förföljelserna var dock gravt överdrivna. Under kriget hävdade den
nationalistiska sidan att 20 000 präster slaktats av republikanerna. Efter kriget påstod de att det
egentliga antalet var 7 937 tjänare i kyrkan. I dag är den officiella siffran mindre. Under kriget
bestod det katolska samfundet i Spanien av totalt 115 000 personer. Av dessa mördades 13
biskopar, 4 184 präster, 2 365 medlemmar av ordnar samt 283 nunnor.133 Merparten av morden
skedde under sommaren 1936. Det var en fasansfull slakt, men mindre i omfattning och
utsträckning än nationalisterna påstod. Utrikes fick de överdrivna beskrivelserna från Spanien
effekten att man i brittiska konservativa och diplomatiska kretsar kände stark avsmak inför vad
de betraktade som vänstergruppernas revolution på den republikanska sidan.134 Till skillnad från
vad som rapporterades var förföljelserna inte utbredda över hela landet och det fanns heller
inget regionalt mönster. I de baskiska provinserna lämnades kyrkan helt ifred och på mindre
orter där prästerna ofta var lika fattiga som byborna skedde inga förföljelser.135
I Arbetarbladet kom diskussionen om mördandet av präster igång på sensommaren 1936. Den
21 augusti svarar Arbetarbladet på kritik som kommit från Församlingsbladet om att
Arbetarbladet skulle ha uttryckt sig gillande till terrorismen som riktats mot den katolska
kyrkan. I Arbetarbladets svar kan läsas att tidningen starkt tar avstånd från dessa våldsbrott,
men påpekar därtill att det som skrivs från Spanien är högst färglagt och partiskt, och att man
därför inte kan lite på att ryktena därifrån stämmer. Men om uppgifterna från Spanien ens delvis
är sanna så är Arbetarbladets åsikt att förföljelserna av kyrkans män är fördömligt och ingen
människa med känsla för humanitet och rättvisa kommer tycka annorlunda. Medan man står
fast vid sin åsikt om att kyrkans övervälde måste brytas tillägger skribenten att även om kyrkan
i Spanien har slutit upp på upprorsmakarnas sida i kriget är våld alltid våld. Retoriskt så avslutas
inlägget med en fråga om det i själva verket inte är rebellerna som är skyldiga till våldet
eftersom det är de som tagit till krig och vapen.136 I debatten om kyrkoförföljelserna fördömer
132

Beevor, Spanska inbördeskriget, 107.
Beevor, Spanska inbördeskriget, 108.
134
Beevor, Spanska inbördeskriget, 106.
135
Beevor, Spanska inbördeskriget, 108–109.
136
”Pressdebatten”, Arbetarbladet, 21.8.36.
133

51

tidningen våldsbrotten men är tillika mycket skeptisk till hur mycket sanning det finns i ryktena
och om det finns något som Arbetarbladet måste försvara sig emot.
Sanningshalten i meddelandena om prästmord fortsatte diskuteras in på hösten. Den 30 oktober
skriver Fagerholm i en kolumn att Arbetarbladet betvivlar sanningshalten i telegrammen, och
medan Hufvudstadsbladet har publicerat ”sensationstelegrammet” om hur präster mördas i
Spanien av regeringstrupperna så skriver Fagerholm att de på Arbetarbladet vägrar tro att det.
I kolumnen skriver han också att ifall prästerna fallit i öppen strid eller dömts till döden för att
ha stridit mot regeringsstyrkorna – då kan man inte prata om mord. Fagerholm ger också svar
på varför rapporterna hävdar att antalet förstörda kyrkor är stort. Enligt Arbetarbladets
uppgifter är det inte undra på eftersom prästerna har upplåtit kyrkorna till fästingar åt
fascisterna.137 Man tar alltså tydligt avstånd från uppgifterna om att kyrkans män skulle ha
mördats, och ifall det funnits ett sådant scenario menar man att prästerna handlat i egenskap av
rebell och någon större skonsamhet ska inte visas till dem än till någon annan som bär vapen.
Den 16 november tas frågan upp på nytt. I detta inlägg nekar inte den anonyma skribenten till
anklagelserna och ryktena men gör ett försök till att problematisera dem. Medan hen skriver att
man i högerpressen och i diktaturländernas press inte har sparat på skräckmålningarna av de
spanska arbetarnas ogudaktighet har man inte heller talat om orsaken varför denna ogudaktighet
att uppstått.138 Det här är ett ämne som även Beevor noterat. Utomlands hade man liten förståelse
för den katolska kyrkans betydelse i Spanien. Man såg Spanien som ett djupt religiöst land och
därför förfärades man över morden på prästerna. Men för arbetarklassen i Spanien var kyrkan
navet för de konservativa krafterna i landet medan kyrkan för högern var grundpelaren för den
spanska civilisationen. Den spanska inkvisitionen hade under århundradena gjort att synen på
Spanien präglades av bilden av det spanska folket som djupt troende. Men få utomlands gjorde
kopplingen mellan kyrkan, som den institution som i många sekel varit en av det spanska
samhällets största förtryckare, och den våldsamma antiklerikala rörelse som uppstått i Spanien
under 1800-talet och som hade som mål att minska prästers inflytande.
Våldet mot kyrkan som blåstes upp under inbördeskriget hade sitt ursprung i vad arbetarna
ansåg vara ett uråldrigt påhitt. Arbetarna ansåg att kyrkans löfte om att man som fridsam och

137
138

Karl-August Fagerholm (Friman), ”Faller, faller inte...”, Arbetarbladet, 30.10.36.
”Rebellmord på ’kättare´ ”, Arbetarbladet, 16.11.36.

52

foglig skulle frälsas var ett sätt för de rika och mäktiga att förtrycka de fattiga och få dem att
acceptera sin ödeslott på jorden139
Skribenten i Arbetarbladet är inne på samma spår. I nyheterna om prästmorden har man
förbisett att den katolska kyrkan under århundraden har förtyckt det som de ansett som
ogudaktigt och okristligt.
Skribenten påpekar också att det som heller inte pratats om är ”upprorssidans råhet” mot de
präster som modigt och rakryggat vägrat medverka i deras uppror. Hen noterar också att man
från de baskiska provinserna meddelat att alla de präster som hållit sig opartiska i konflikten
inte har blivit utsatta för förföljelser. Avslutningsvis försöker skribenten kontra ryktena om
regeringstruppernas dåd med att nationalisterna begått många våldsbrott mot protestanter i
Spanien som kunde efterliknas med ett ”veritabelt religionskrig”. Efter en lång uppräkning med
präster och händelser som råkat ut för nationalisternas jakt konstaterar skribenten att det utan
tvivel är nationalisterna som är de om någon som är de fullvärdiga arvtagare till inkvisitionens
brödraskap och inte republikanerna. 140
Belysningen av kyrkans förtryck i Spanien fortsätter. Senare i november publicerar
Arbetarbladet en omfattande artikel som redogör för det spanska folkets blodiga historia där
tyngdpunkten ligger på att förklara det uråldriga förtrycket som katolicismen stått för i Spanien.
Skribenten för artikeln menar att kyrkans tendens till våldsgärningar inte är något nytt när hen
skriver:
När de spanska prästerna i dessa dagar anslutit sig till den fascistiska revolutionen och beskjutit
värnlösa kvinnor och barn från sina kyrkor, så är detta endast i full överensstämmelse med
gammal nedärvd tradition.141

Skribenten betar av historien ända från 1600-talet framåt för att belysa att det som omvärlden
ser som barbariskt våld mot präster egentligen handlar om att de som förtycks sätter sig upp
mot sina förtryckare. Redan år 1626 skrevs en klagoskrift till kung Filip III av Spanien över att
prästerna berövade egendom från vanligt folk och de utgjorde enligt skribenten en ”sannskyldig
landsplåga”.
Frågan om kyrkoförföljelserna tas upp sporadiskt efter hösten 1936. På våren 1937 citerar
Arbetarbladet ett inlägg om en engelsk delegation som åkt till Spanien för att reda ut
139

Beevor, Spanska inbördeskriget, 107.
”Rebellmord på ’kättare’ ”, Arbetarbladet, 16.11.36.
141
” ’Mano Negra’. Ett blad ur det spanska folkets blodiga historia”, Arbetarbladet, 18.11.36.
140

53

kyrkoförföljelserna, men som meddelar att något sådant inte har skett. När Cay Sundström är i
Madrid sommaren 1937 skriver han att han också försöker utreda huruvida det förekommer
religionsförföljelser i Spanien och om den borgerliga tidningspressens påståenden inte är sanna.
Att Sundström valt att utreda påstådda förföljelser mot katolska kyrkan med hjälp av en
republikansk protestant visar att det inte låg i hans intresse att göra en objektiv undersökning,
utan att det istället handlade om att få det bekräftat det som också låg i socialdemokraternas
intresse, nämligen att det inte förekom förföljelser av katoliker från republikanskt håll.
Av den protestantiska pastorn guidas han runt i Madrid och pastorn berättar att de enda katolska
kyrkorna som bränts och bombats i Madrid har varit på grund av rebellerna. De besöker också
den Evangeliska kyrkans skola som enligt Sundström påminde om Diakonissanstalten i
Helsingfors. Han skriver hur han aldrig sett en skolbyggnad så dyster och primitiv ur en
”modern hygienisk synvinkel”. Pastorn berättar hur katolikerna har motverkat bygget av skolan
under nio år, och för Sundström blir detta ett tecken på ”den katolska kyrkans hänsynslöshet
och makt”. När de skiljs åt uppmanar pastorn Sundström att ”vederlägga det förtal som sprids
runtom i världen om religionsförföljelser och det ”röda” Spanien”.142 Efter detta inlägg väcker
inte förföljelserna flera rapporter i tidningen.
Det är intressant att se hur Arbetarbladet går från att förneka att rykten om den röda terrorn
kunde vara sanna till att ta diskussionen vidare och poängtera att nationalisterna gör det samma
mot protestanter, samt till att diskutera kyrkans egentliga roll i Spanien och knyta det till
Spaniens historia. Frågan om prästmorden än en allvarlig fråga men Arbetarbladet menar att
om det är sant att republikanerna har mördat präster har det funnits skäl till det ifall de stått på
rebellernas sida och stridit mot republikanerna.

142

Cay Sundström, ”Kristlig kärleksverksamhet i ’religionsförföljelsernas’ Spanien”, Arbetarbladet, 9.8.1937.

54

3.2.4 Krigets inbördeskrig – synen på anarkister och kommunister
Det spanska inbördeskriget var ett krig med många röster inom både den nationalistiska och
republikanska sidan. Dessa viljestarka sammanslutningar ledde också till splittringar. På den
republikanska sidan kämpande bland annat folkfronten, anarkister och kommunister om
inflytande. Följande underkapitel handlar om hur Arbetarbladet presenterade splittringarna på
den republikanska sidan.
Maktkampen mellan anarkisterna och kommunisterna präglade framför allt inbördeskrigets
första år. Globalt sett så nådde den anarkistiska rörelsen sin kulm under inbördeskriget i
Spanien. Där fanns en stark tradition av rörelsen, medan kommunismen vid krigsutbrottet inte
var en lika etablerad rörelse. När inbördeskriget bröt ut var anarkisterna framför allt starka i
kustbältet kring medelhavet, som i Barcelona och Valencia. Där skapades en revolutionär
stämning och man tog över fabriker och arbetsplatser. Man slutade nia varandra,
kollektiviserade jordbruk och beslagtog privat egendom. Det som gjorde detta möjligt var
avsaknaden av en verklig myndighet. Centralregeringen var långt borta och anarkisterna blev
mäktigare än eventuella skuggmyndigheter.143
Anarkismen i Spanien utgjordes inte av ”ren anarkism” utan det var anarkosyndikalismen som
var den dominerande rörelsen i Spanien. CNT144, som var den anarkosyndikalistiska
landsorganisationen hade år 1934 nästan 1,6 medlemmar i Spanien. Termen för massrörelsen,
anarkosyndikalism, ger bilden att anarkosyndikalisterna var en sammansmulten rörelse mellan
anarkister och syndikalister. I verkligheten var ren anarkism och ren syndikalism två väldigt
olika rörelser. Syndikalism trodde på facklig verksamhet och var i grunden icke-revolutionär.
Anarkisterna ville dels stå utanför den fackliga kampen men det var också där som många
potentiella anhängare fanns. Men att engagera sig i organiserad verksamhet stod också i rak
motsats till det som anarkismen baserade sig på.145 Sammanflätningen som utgjorde
anarkosyndikalism ledde till en tudelad kamp; dels en mot en kompromisslös revolution men
också en för fackligt engagemang. Naturligt rådde slitningar och misstro på grund av denna
kombination inom det egna lägret.146

143

George Woodcock, ”Anarkismen i Spanien”, ett utdrag ur verket Anarkismen, hämtat 23.11.2020, 17,
https://marxistarkiv.se/spanien/woodcock-anarkismen_i_spanien.pdf.
144
Confederación Nacional del Trabajo, svenska: Nationella arbetskonfederationen.
145
Shachar, Sin egen värsta fiende, 224–225.
146
Shachar, Sin egen värsta fiende, 226.

55

Kommunisterna i Spanien var förvånade nog en grupp i Spanien som under inbördeskriget inte
tog en revolutionär ställning. Det var också kommunisterna och inte liberala republikaner som
främst förespråkade privat egendom. Deras antirevolutionära hållning grundades i Kominterns
politiska linje att dölja revolutionen. Det här gjorde att medelklassen i Spanien lockades till
kommunistiska partiet och till och med dagstidningar som främst hade affärsmän till läsare
applåderade de spanska kommunisternas disciplinära modell från Sovjet.147
Trots att det rådde en maktkamp på den republikanska sidan omnämns slitningarna mellan
anarkisterna och kommunisterna sällan i Arbetarbladet. Om det nämns sker det i första hand
under 1936–1937 då det var under krigets första år som skillnaderna märktes av som mest.
Vilken bild Arbetarbladet har av anarkisterna och kommunisterna är spretigt, och reflekteras i
att olika skribenter i tidningen har olika uppfattningar.
När kriget bara är några dagar färskt konstaterar dock en skribent att mångfalden på
vänsterflanken inte kommer att förenkla situationen för republikanerna. I ett signaturlöst inlägg
skriver skribenten om hur man måste räkna med syndikalisternas schatteringar och att
kommunisterna inte gör spelet lättare för de som önskar en demokratisk utveckling. I denna
röra av rörelser på både republikanska och nationalistiska sidan kommer socialdemokratin och
de borgerliga demokraterna ha ”svårt att häva den demokratiska statens auktoritet”.148
En av tyngdpunkterna i Arbetarbladets omnämningar om anarkister och kommunister ligger i
att motbevisa att Spanien skulle vara ”rött” och styras av kommunister, som högerpressen
antydde. Att republikens regering var en borgerlig sådan när kriget bröt ut understryks flera
gånger och därför menar man att högerkretsarna inte kunde argumentera för att nationalisterna
försökte rädda Spanien mot kommunismen med sin kupp. När Largo Caballero blev
premiärminister i september 1936 och övertog regeringsmakten tillsammans med fem
socialdemokrater, två kommunister och några liberaler skrev Arbetarbladet att borgerliga
pressens tolkning om att det här innebar ett steg mot kommunismen var missvisande och
felaktigt. Varken Caballero eller kollegan Prieto lutade åt kommunismen, skrev
Arbetarbladet.149 Att två kommunister skulle utgöra Spaniens kommunistiska regering var
något som man motsatte starkt och fann absurt. Tidigt i kriget när Arbetarbladet försvarade sin
ställning gentemot rykten om kyrkobränningarna från Församlingsbladet så poängterade också
147

Beevor, Spanska inbördeskriget, 138.
”Spansk fäktning”, Arbetarbladet, 22.7.1936.
149
”Inbördeskriget i Spanien”, Arbetarbladet, 7.9.1936.
148

56

Arbetarbladet även att de motsatte sig ”anarkistvåldet”, som Arbetarbladet antydde att
orsakade kyrkbränningarna, samt att socialdemokraterna i Spanien hade vädjat till folkviljan
och att folket nu bekämpade anarkismen.150
Allan Vougt sällar sig också till den skaran som är ytterst kritisk till den anarkosyndikalistiska
rörelsen. Han skriver att det tog lång tid innan anarkosyndikalisterna förstod att Spanien befann
sig mitt uppe i ett annat krig, ett annat än den sociala kamp de utkämpat i årtionden där alla
medel var tillåtna. Han påpekar också att extrema anarkosyndikalistiska tidningar vid tillfällen
har hävdat att försvaret av fronterna var mindre viktigt än genomförandet av revolutionen.
Och andra sidan ansåg Vougt att kommunisternas särdrag i Spanien sidan bidrog till deras
pålitlighet.
Det utmärkande för det kommunistiska partiet i Spanien är dess fullständiga lojalitet, dess
oreserverade stöd åt laglighetenen – en politik som löper parallellt med Sovjetunionens hjälp åt
Spanien, som lämnats med den uttryckliga motiveringen att den varit en hjälp åt en lagligt,
officiell regering.151

I och med krigets tryck menar Vougt att det kommunistiska partiet har genomgått en
karaktärsutveckling. De har deklarerat att de önskar en demokratisk ledning av landets hela
politiska, ekonomiska och militära liv. Vougt skriver att kommunisterna i Spanien har insett
vikten av partipolitisk verksamhet och nu hoppas på fria val efter att kriget är slut.152
Under vintern 1937 befann sig Sven Backlund i Barcelona och kunde därifrån rapportera om
stämningarna i staden som styrdes av anarkister och kommunister. Backlund, i likhet med andra
reportrar som besökte Barcelona, förvånades över att fackföreningarna i staden lyckats hålla
hela samhället i funktion men poängterar att samarbetet mellan anarkisterna och
kommunisterna är ömtåligt och att de ”konkurrerar med varandra om själar.” I inlägget
uttrycker Backlund en nyfiken inställning till anarkismen och kommunismen i Spanien.153
Den 10 februari kommer ett nytt inlägg från Backlund där han gör ett försök att tona ner
meddelandena om att hela Katalonien är anarkistiskt och kommunistiskt. Istället menar han att
man inte kan jämföra med något där hemma, eftersom ”det är kriget och krigets nödvändigheter,
som nu är bestämmande för partigrupperingen”. Backlund tar också diskussionen vidare och
diskuterar hur en socialdemokrat ska förhålla sig till detta. Själv förstår han om man som
150

”Pressdebatten”, Arbetarbladet, 21.8.1936.
Allan Vougt, ” Allan Vougt i Spanien: Francisco Caballeros drama”, Arbetarbladet, 17.12.1937.
152
Allan Vougt,” Allan Vougt i Spanien: Francisco Caballeros drama”, Arbetarbladet, 17.12.1937.
153
Sven Backlund, ” Sven Backlund skriver från Spanien: Fragment”, Arbetarbladet, 1.2.1937.
151

57

socialdemokrat får en smärre chock när man anländer till Barcelona och ”ser den internationella
socialistiska brigadens röda bälten förena Lenin med Stalin i jätteporträtt”. För ingen skulle
påstå att den nordiska socialdemokratin fört sin kamp i Lenin och Stalins namn och inte heller
är det i deras namn som Norden bistår Spaniens folk, skriver Backlund. Hans poäng är att man
ska ta i beaktande att det är krigstillstånd som råder vilket gör att man kanske inte ska vara för
principfast i sin socialdemokratiska övertygelse.
Intressant är dock att Backlund skriver att han känner sig långt närmare den anarkistiska
rörelsen i Spanien än den kommunistiska. Den är enligt honom autentisk och folklig. De
kommunistiska samlar istället de intellektuella och halvintellektuella, medan ”folkinstinkten är
anarko-syndikalistisk”.154 Det här pekar på att han trots sitt eget budskap om att inte jämföra
rörelserna i Spanien med något man är van vid ändå lättare tyr sig till anarkismen, som han
troligtvis inte har något närmare förhållande till – till skillnad från kommunismen som fanns i
Norden.
Backlund skriver flertal reportage till Arbetarbladet och budskapet om att socialdemokraterna
inte ska försöka jämföra anarkister och kommunister med det som man är van vid upprepas.
Han menar att socialdemokratin är en partibildning som förutsätter en samhällsutveckling utan
rebeller, till skillnad mot kommunismens och anarkismens tankesätt. Men även om han verkar
se anarkismen och kommunismen som pest och kolera gör han ändå ett val och ställer sig
närmare mot anarkismen, trots att rörelsen gett ett blandat intryck på honom. Backlund
beskriver anarkisterna i Barcelona som snälla, hyggliga och modiga människor, men också
naiva och barnsliga som inte ens lyder deras egna valda befälhavare. Från Backlunds
beskrivelser kan man utläsa att den underliggande orsaken till att han trots allt ställer sig
närmare anarkismen beror på att det är en inhemsk, spansk rörelse som utgör det starkaste
motståndet till kommunismen, som han betraktar som främmande för Spanien.155
Den största sammandrabbningen under kriget mellan anarkisterna och kommunisterna
utkämpades i Barcelona under de så kallade majdagarna mellan 3 och 8 maj 1937 då barrikader
byggdes och slag utkämpades öppet på gatorna. Konfliktens resulterade i att anarkisterna
tappade inflytande medan kommunisterna, regeringen och Kataloniens generalitat visade att de
var villiga att samarbete med varandra. I Arbetarbladet finns få nedslag om denna drabbning
och om orsaken beror på ovisshet är oklart. Men den 7 maj, under pågående sammandrabbning,
154
155

Sven Backlund, ”Sven Backlund skriver från Spanien: Skiftande horisonter”, Arbetarbladet, 10.2.1937.
Sven Backlund, ”Spanskt utan censur”, Arbetarbladet, 22.2.1037.

58

skriver Atos Wirtanen under signaturen Förste Musketören om hur den spanska tragedin
stundom slår över till en ”blodig fars”. Med detta menar han att det är ofattbart att en
inbördesfejd ska utspela sig i Barcelona just när spanska republiken kämpar om livet,
huvudstaden Madrid ”grusas hus för hus” och baskerna ”bereder sig på en avgörande kamp mot
moriska inkräktare och världens främlingslegionärsavskum”. Wirtanen fortsätter med att kasta
en pik mot det spanska folket som enligt honom består av katolska analfabeter som levt
århundraden i kyrkans förmörkande. Han ställer retoriskt frågan om vad folket vet om den kamp
de utkämpar och faller offer för. Det framstår som att Wirtanen ser spanjorerna som obildade.
Han poängterar att exempelvis kommunisterna endast utgjorde en bråkdel av befolkningen före
kriget, men att situationen nu är annorlunda och att kriget skulle ha varit snabbare avklarat om
inte upproriska partier rekryterat okunniga till sin hjälp och gjort att broderkriget nu
kompletterats av ett komradskrig.156 Fram tills detta inlägg har republikanerna så gott som
konsekvent hyllats i Arbetarbladet och utstått minimalt med kritik, bortsett från inläggen under
krigets början, men detta inlägg ger en bild av hur splittringarna inom den republikanska
effekten skadade republikens integritet hos en del socialdemokrater.
Den 10 maj skrivs en anonym betraktelse över läget i Katalonien som menar att meddelanden
om ”anarkistuppror” i Katalonien verkar ha varit överdrivna. Skribenten skriver att vad som
förorsakat konflikten är okänt, men ger några alternativa spekulationer till vad som skulle kunna
vara orsaken. I samtliga är det anarkisterna som får skulden, förutom i en där skribenten skriver
att nationalister kan ha infiltrerat sig in i det republikanska lägret för att provocera fram en
konflikt.157 Till skillnad från Backlund tar denna skribent avstånd från anarkismen och gör den
till syndabock. Avsaknad av klarhet speglar också att det är troligt att det fanns få meddelanden
om vad som hände i Katalonien i maj 1937 som nådde tidningarna utrikes. Konflikten under
majdagarna resulterade i att kommunisterna, centralregeringen och det katalanska styret
övertog kontrollen över Barcelona, och att det anarkistiska inflytandet i Katalonien
omintetgjordes. I Katalonien som varit anarkisternas högborg var den anarkosyndikalistiska
landsorganisationen CNT inte längre att räkna med. Krigsföringen hamnade under
kommunisternas och de sovjetiska militärexperternas kontroll, fabrikerna övertogs av
regeringen och jordbrukskollektiven ödelades.158

156

Atos Wirtanen (Förste Musketören), ”I skottlinjen”, Arbetarbladet, 7.5.1937.
”Upproret i Barcelona”, Arbetarbladet, 10.5.1937.
158
Woodcock, Anarkismen i Spanien, 18–19.
157

59

3.3 Sammanfattning av kapitel 3
I detta kapitel har den största analyskategorin i avhandlingen behandlats. Totalt finns 126
nedslag i Arbetarbladet som tangerar hur tidningen framställde republikanerna som
frihetskämpar

och

nationalisterna

som

rebeller.

Eftersom

Arbetarbladet

var

en

socialdemokratisk tidning var det naturligt att de visade stöd för den republikanska sidan
framom den nationalistiska, men det som stått i fokus är på vilket sätt tidningen gestaltade de
olika sidorna. I detta kapitel har jag undersökt detta genom en kvantitativ analys påföljd av en
textanalys där kategorin delades in i fyra underteman. Jag analyserade hur tidningen framställde
republikanerna och nationalisterna, hur man behandlade den röda terrorn samt hur man skrev
om de spanska anarkisterna och kommunisterna.
Den kvantitativa analysen visar att analyskategorins intensivaste perioder är tät knuten till olika
skeenden i det spanska inbördeskriget. Slaget om Madrid under hösten 1936 bidrar till en
ökning av nedslag i november, och striderna om provinshuvudstaden Teruel orsakar flera
nedslag i december 1937. Men kategorin utgör också ett stadigt tema i Arbetarbladet eftersom
det är naturligt att skribenterna uttrycker sin syn på republikanerna och nationalisterna när
kriget diskuteras.
Analysen visar att republikanerna från ett tidigt skede av kriget framställdes som tappra
frihetskämpar som försvarade sig mot rebellerna, som utgjordes av nationalisterna. I
Arbetarbladet fäster man också tyngd vid att republikanerna representerade den lagliga
regeringen och att statskuppen som generalerna initierade var ett försök att fälla det
demokratiska Spanien. Nationalisterna framställs som barbarer, som rått bombar städer och
civilbefolkningen. Nationalisterna själva utgav sig för att vara den västerländska kulturens
beskyddare, något som starkt kritiseras i Arbetarbladet.
I det kaos som inbördeskriget utvecklades i utfördes tragiska dåd av båda sidorna.
Våldshandlingar av den republikanska sidan omnämndes som den röda terrorn. Den mest
omdebatterade terrorn var de angrepp som riktades mot den katolska kyrkan.
Kyrkoförföljelserna förknippades av omvärlden starkt med republikanerna, och i Arbetarbladet
diskuterar man under flera tillfällen huruvida ryktena om prästmorden kan stämma.
Arbetarbladet skribenter uttrycker också åsikten att i de fall som republikaner har attackerat
kyrkan har det handlat om attacker där personerna utsatta snarare har verkat i egenskap av rebell
framom präst.

60

Det sista temat som analyserades var hur Arbetarbladet behandlade splittringarna inom den
republikanska sidan med fokus på maktkampen mellan anarkisterna och kommunisterna.
Nedslagen är koncentrerade till krigets först år då maktkampen mellan de två lägren var som
mest framträdande. Synen på anarkismen och kommunismen särskiljer tidningens skribenter.
Det framstår som Sven Backlund föredrog anarkismen framom kommunismen eftersom han
betraktade anarkismen som en spansk, inhemsk rörelse. Men i Arbetarbladet är de flesta
nedslagen av typen där man likställer anarkismen med kaos och instabilitet. Som en
socialdemokratisk tidning i Finland är det naturligt att man tar avstånd från kommunismen och
betraktar den som en grupp som också bidrar till instabilitet. Atos Wirtanen skriver att
kommunisternas rekrytering resulterat i att ett komradskrig utvecklats i inbördeskriget. Att man
inom det republikanska lägret strider invärtes när all kraft borde riktas mot nationalisterna anser
han vara en blodig fars.
Det här anmärkningsvärt att Allan Vougt bidrar med inlägg där han är väldigt positiv till
kommunistiska rörelsens utveckling i Spanien. En orsak till att han kan hylla kommunisterna i
den utsträckning som han gör kan handla om att han var en rikssvensk journalist som kunde ta
sig mera friheter i sina beskrivningar av kommunister än vad Arbetarbladets skribenter i
Finland kunde.

61

4 Solidaritet med Spaniens folk
I detta kapitel studeras hur solidaritetsyttringar för det republikanska Spanien syns i
Arbetarbladet. I kapitlet undersöks när och hur solidaritet uttrycks, men också vilka
solidaritetsaktioner som inte inkluderades i Arbetarbladet. Först presenteras den kvantitativa
datan gjord över kategorins nedslag påföljd av textanalysen. Textanalysen är uppbyggd enligt
tre olika aspekter som behandlar hur man i Arbetarbladet visar solidaritet, hur man skriver om
insamlingarna för Spanien samt hur man förhåller sig till de internationella brigaderna.

4.1 Den kvantitativa analysen
Den kvantitativa analysen tar avstamp i diagram 6 som visar förekomsten av de nedslag som
finns i kategorin om internationell solidaritet. Till denna kategori hör nedslag i Arbetarbladet
som uppmanar läsarna att vara solidariska med republikanerna och till exempel visa stöda
genom att delta i insamlingarna för Spaniens folk. Utifrån diagrammet fästs uppmärksamhet
vid brytningspunkter i rapporteringen, närmare bestämt de tidpunkter där antalet nedslag ökat
eller minskat. Med exempel från nedslagen exemplifieras brytningspunkterna.

Diagram 6: Internationell solidaritet och opinionsbildning

62

Diagram 6 visar analyskategorin och de övriga artiklarna i samma graf. Liksom tidigare
kommer de här inte att jämföras utan båda kategorierna figurerar för att ge kontext. I denna
analyskategori finns totalt 67 nedslag, vilket gör den till den näststörsta analyskategorin, men
samtidigt har den hälften mindre nedslag än den som bearbetas i kapitel 3. Det visar hur stor
skillnad det är bland förekomsten mellan den största analyskategorin och de resterande.
Medianvärdet för denna kategoris nedslag ligger på 2 och medeltalet på 1,9.
Diagram 6 präglas av att antalet nedslag är väldigt varierande och det finns få månader där
antalet nedslag är samma flera månader i sträck. Men det finns oftast något nedslag som kan
klassas höra till kategorin även om det inte finns många utmärkande toppar. Det som kategorin
består av är framför allt information om insamlingar; både nationella och internationella,
uppmaningar från Arbetarbladets sida att donera pengar samt kolumner som uppmanar till
solidaritet med republikanerna som kämpar mot den framåtryckande fascismen. De
internationella brigaderna är ihågkomna som viktiga i historieskrivningen om spanska
inbördeskriget men i Arbetarbladet finns endast få nedslag som berör brigaderna. Diskussion
om varför detta är fallet bearbetas senare i kapitlet.
Från diagrammet kan man utläsa, trots den växlande trenden, att båda höstarna och vintrarna
1937–1939 innehöll ökad förekomst i kategorin. Framför allt januari och februari 1939 utgör
tydliga brytningspunkter. Därtill har även april 1937 många nedslag. En orsak till ökningen
under vinterhalvåret är att höstarna och vintrarna väckte mera diskussion och inlägg om
insamlingar för Spanien inför den kommande vintern. Man uppmanade till insamlingar för att
hjälpa det spanska folket med filtar, kläder och mat för att de skulle klara den kalla krigsvintern.
Hösten 1937 är det Finlands Socialdemokratiska Arbetarkvinnoförbund (omnämns vidare som
Arbetarkvinnoförbundet) som ordnar en insamling för spanska barnen som pågår från oktober
fram till slutet av året. För pengarna som samlas in meddelar förbundet att man köpet livsmedel
och läkemedel.159
Hösten 1938 ökar nedslagen från och med september. Det är en anmärkningsvärd brytpunkt
eftersom de andra analyskategoriernas nedslag sinar kraftigt under hösten 1938 (se diagram 2)
medan solidaritetsyttringar inom Arbetarbladet ökar. Återigen är det insamlingar som till en
stor del förklarar ökningen. I september skriver Arbetarbladet om hur Den internationella

159

”Ny insamling startas för spanska barn”, Arbetarbladet 1.10.1937.

63

kommitén för hjälp åt det republikanska Spanien manar alla länders hjälpkommittéer att
intensifiera hjälpaktionen för Spanien. Tidningen konstaterar att brödransonen som nu är 150
gram om dagen för befolkningen visar hur stor nöden är eftersom vissa bara har bröd att leva
på. Det som behövs för denna vinterkampanj är fram för allt livsmedel, som ”köttkonserver,
torkad fisk, grönsaker, socker, mjölk, mjöl, kaffe och fettvaror”. Insamlingen går inte enbart till
civilbefolkningen. Kommittén har också meddelat att tvål och hygieniska produkter är
efterfrågade bland soldater.160
Arbetarkvinnoförbundet i Finland startade också sin andra insamling för Spanien i oktober
1938. I Arbetarbladet skriver man om att förbundets nya insamling för det spanska kriget
behöver finländarnas hjälp. En obeskrivlig nöd råder i Spanien och man uppmanar till
solidaritet.
I mänsklighetens och de demokratiska idéernas namn gäller det att komma dessa olyckliga
människor i det styckade och stympade landet till undsättning och därmed visa solidaritet med
dem, som fallit offer för nationalsocialisternas maktbegär.161

Arbetarkvinnoförbundet samlade parallellt med insamlingen för spanska folket också in pengar
för offren för Tjeckoslovakiens delning. Hösten 1938 diskuterade skribenten Allan Gustafsson
också vikten av att inte låta ena insamling överskugga den andra. Det spanska folkets lidande
fick inte glömmas bort då kriget fortsatte att rasa och folket fortsatte att lida.162
Kategorins genomgående fråga är hur och när Arbetarbladet visar solidaritet med det spanska
folket. Som konstaterades varierar antalet ofta men att det ofta finns något nedslag är ändå
relativt stadig. När kategorins nedslag ökar beror det på att solidaritet uttrycks och det kan man
se i följande brytpunkter som diskuteras till näst.
En tydlig brytpunkt syns i april 1937 då månaden har 4 nedslag medan mars och maj har 0
nedslag. I april så redovisar man i Arbetarbladet resultatet från insamlingarna från
Internationella fackföreningsfederationen och Socialistiska arbetarinternationalen som ledde
insamlingar till Spanien. Totalt hade man samlat in 16 miljoner franc, varav 10 miljoner
användes för bland annat ambulanser, livsmedel, transportmedel och omhändertagandet av
föräldralösa barn. Man håller också på och bygger ett stort sjukhus i Valencia, skriver

160

”Vinterkampanj för Spanien”, Arbetarbladet, 5.9.1938.
”Offren för Tjeckoslovakiens delning och det spanska kriget behöver vår hjälp – Stöd Soc.-dem.
Arbetarkvinnoförbundets hjälpverksamhet.”, Arbetarbladet, 14.10.1938.
162
Allan Gustafsson (G.), ”Spaniens kvinnor i kamp mot fasorna.”, Arbetarbladet 23.9.1938.
161

64

Arbetarbladet. Avslutningsvis konstaterar man att insamlingen fortsättningsvis pågår och
”behovet av understöd växer ju längre det ohyggliga kriget fortsätter.”163
På grund av det stundande 1 maj firandet publicerar också Arbetarbladet i april ett tal från SDP.
I talet framkommer att Finlands arbetarklass i samband med sina 1 maj-fester och
demonstrationsmöten kommer fördöma de fascistiska staternas hänsynslösa tilltag att stöda det
spanska folkets fiender. Partiet skickar också en hälsning till Spanien och önskar dem framgång
i deras svåra kamp för folkfriheten, demokratin och socialismen.164
En annan tydlig ökning av nedslagen sker under det sista halvåret av kriget, under vintern–
våren 1938–1939. Ökningen börjar september 1938 och månaderna efteråt innehåller ett större
antal nedslag än genomsnittet under kriget fram till mars 1939. Under februari 1939 finns flest
nedslag inom denna kategori i Arbetarbladet. En orsak till detta är att det intensifierade kriget
ledde till upprop till pengainsamling såväl som uppmaningar om solidaritet med republiken
eftersom det vid krigsslutet var bland de få stöden republiken kunde hämta från omvärlden.
Arbetarbladet har också som vana att nu och då kasta en blick västerut och rapportera hur det
gått med insamlade medel i Sverige för Spanien. I januari och februari 1939 skriver
Arbetarbladet tre gånger om hur mycket pengar man samlat in i Sverige.
Arbetarbladet rapporterar också i februari 1939 om att Arbetarkvinnoförbundets insamling för
de spanska barnen och de tjeckoslovakiska flyktingarna är avslutad och att förbundet redan
skickat iväg 30 000 franc (77 000 mark) till den spanska hjälpkommitténs säte i Paris.165 Man
redovisar också senare i februari för samma insamling men ger resultatet från FSA:s
kvinnokommittés del som fått in 30 000 mark. Det här skriver man är ett stort tecken på den
finlandssvenska arbetarklassens offervilja.166
Vid krigsslutets närmande ökar också nedslagen som handlar om solidaritetens roll och hur
internationell solidaritet måste fortsätta trots att slaget om Spanien vinns av fascisterna. Den 10
mars 1939 skriver K.H. Wiik om hur kampen för folkfriheten inte tar slut med det att den
berövas sina yttre synliga möjligheter. Och för det spanska folkets skull, som nu går en hård tid

163

”16 miljoner fr. har insamlats för Spanien ”, Arbetarbladet 7.4.1937.
”En gång skall jorden bliva vår.”, Arbetarbladet, 28.4.1937.
165
”Insamlingen för de spanska barnen avslutad”, Arbetarbladet, 1.2.1939.
166
”Våra svenska arbetare har gett nära 30,000 mk”, Arbetarbladet, 15.2.1939.
164

65

till mötes, borde var och en vara redo att öppna sina börsar, eftersom ”det är vår enda möjlighet
att göra något av allt vad den internationella solidariteten skulle kräva”.167
Den största avsaknaden av nedslag i denna kategori finns under sommarmånaderna 1938. Med
undantag av ett nedslag i april sträcker sig avsaknaden av nedslag inom kategorin ända från
mars till augusti. En orsak till att det inte finns några nedslag kan vara att det inte fanns några
pågående insamlingar. Som konstaterats ovan var insamlingarna som mest aktiva under vintern
så att befolkningen skulle klara den. Efter fem månader utan solidaritetsyttringar finns i
Arbetarbladet i början av september 1938 det tidigare diskuterade nedslaget om
vinterinsamlingen som initierades av Den internationella kommitén för hjälp åt det
republikanska Spanien.168

4.2 Internationell solidaritet i praktiken
I detta kapitel behandlas närmare vilken form solidaritetsyttringar tog i Arbetarbladet. I sin
avhandling om den svenska arbetarrörelsens position till det spanska inbördeskriget har Bertil
Lundvik identifierat hur solidaritetsaktionen i Sverige bestod av i huvudsak tre olika uttryck.
Det första uttrycket var insamlingar för det spanska folket där man ville ge hjälp i form av
kläder, medicin och mat. Det andra uttrycket var arbetarrörelsens opinionsbildning genom
ordnandet av möten och tillställningar. Den tredje formen för solidaritetsaktion var de frivilliga
svenskarna som tog värvning i de internationella brigaderna i Spanien. 169 Detta kapitel tar
avstamp i Lundviks tre solidaritetsuttryck för att se hur Arbetarbladet uttrycker solidaritet.
4.2.1 Solidaritetsyttringar i Arbetarbladet
Den internationella solidariteten är en viktig del av socialismen och därför är det också en
naturlig förlängning att undersöka vilka solidaritetsyttringar som fanns i Arbetarbladet när det
republikanska Spanien och den spanska arbetarklassen hotades. Innan Arbetarbladets nedslag
om solidaritet diskuteras är det essentiellt att diskutera vad begreppet solidaritet innefattar.
Solidaritetens motto kunde förenklat beskrivas med ”en för alla, alla för en” men kräver en
djupare problematisering. Kasper Braskén har i sin doktorsavhandling The Revival of
International Solidarity benat ut tre olika dimensioner ur begreppet. För det första ingår

167

K.H. Wiik (Chroniqueur), ”Brokota världen”, Arbetarbladet, 10.3.1939.
”Vinterkampanj för Spanien”, Arbetarbladet, 5.9.1938.
169
Bertil Lundvik, Solidaritet och partitaktik, 82.
168

66

solidaritet i en akademisk diskurs inom sociologin och filosofin. För det andra är solidaritet en
del av den kristna etiken där kristna uppmanas att älska sin nästa. Slutligen är solidaritet en
central del av ideologin inom socialdemokratin och socialismen.170 I detta kapitel är det den
sistnämna placeringen av solidaritet som intresserar.
För att framställa en modern definition av solidaritet citerar Braskén Steinar Stjernøs definition
om att solidaritet är viljan att dela sina resurser för att hjälpa människor som har det svårt eller
är i behov av hjälp. Solidaritet påminner om filantropi, men skiljer sig ändå avsevärt. Medan
filantropi handlar om att stöda människor som har det svårt genom välgörenhet handlar
solidaritet om att hjälpa människor samtidigt som man känner empati och identifierar sig med
den nödställdes situation och det förtryck hen utsätts för. Braskén beskriver solidaritet som en
process eller känsla mellan de utsatta som väljer att samverka för att nå ett gemensamt mål.
Men människor motiveras inte enbart till solidaritet på grund av att man känner med sina
medmänniskor utan människor visar solidaritet gentemot människor som delar deras historia,
övertygelse eller intressen. På så sätt skapas en ”vi”-gemenskap som saknas i filantropin.
Filantroper är inte en del av gemenskapen, men kan ses som godhjärtade representanter av ”de
andra”, som till exempel bourgeoisie.171
I Arbetarbladet vill man också skapa en ”vi”-gemenskap mellan läsarna och det nödställda och
förtryckta folket i Spanien.
Uppmaningen till solidaritet med Spanien kom från högre instanser. Den 28 juli 1936
sammanträdde Andra internationalen och Internationella fackföreningsfederationen för att
behandla situationen i Spanien. Mötet resulterade i en uppmaning från internationalerna till
världens arbetarrörelser att deklarera stöd för den spanska regeringen och ett upprop för att alla
demokratiska länder skulle göra allt för att stöda spanska regeringen. I samband med uppropet
skriver man i Arbetarbladet om hur de tragiska händelserna i Spanien gör att en ny fas inleds i
den internationella kampen mellan fascismen och demokratin. Man skriver också att
internationalerna uppmanar till att ”manifestera överallt och på alla sätt er solidaritet med de
spanska arbetarna!”.172

170

Kasper Braskén, The Revival of International Solidarity: The Internationale Arbeiterhilfe, Willi Münzenberg
and the Comintern in Weimar Germany, 1921–1933, (Åbo: Åbo Akademi University Press, 2014), 26.
171
Braskén, The Revival of International Solidarity, 54–56.
172
”Demokratisk solidaritet med Spanien”, Arbetarbladet, 3.8.1936.

67

I Arbetarbladet manifesterar man solidaritet genom kolumner, skrivelser om fester och
utställningar för Spanien samt genom insamlingar.
Den första tillställningen som man rapporter om äger rum i slutet av augusti 1936 då
Socialdemokratiska Kommunalorganisationen i Helsingfors ordnade ett möte med anledning
av händelserna i Spanien. Mötet hölls i Folkets hus festsal där det rådde stor trängsel eftersom
”[ö]ver ett tusental arbetare hade hörsammat möteskallelsen”. Detta tyder på att det fanns ett
stort intresse för kriget. I inlägget redogör Arbetarbladet för vad som skedde på mötet.
Kommunalorganisationens ordförande höll ett tal där han framhöll att krigets utveckling
alltmera raserat de nationella gränserna som lett till att kriget fått en internationell prägel. Därför
var det av största vikt att intressera sig för krigets utveckling också i andra länder. Under mötet
hölls också tal som redogjorde för Spaniens sociala och politiska utveckling och som redogjorde
för bakgrunden till kriget.
En viktig del av mötet var också framtagandet och godkännande av ett telegram som skickades
från Finlands arbetare i Helsingfors till Spaniens regering: ”Arbetare i Finlands huvudstad, utan
avseende till parti sänder genom Spaniens regering sin hälsning till Spaniens folk i dess kamp
för demokratin, friheten och den sociala utvecklingen.”173 Med telegrammet framhäver man att
alla finländska arbetare bildar en gemensam front som stöder det spanska folket. Att man i
Arbetarbladet rapporterar om mötet visar att man från tidningen vill förmedla vad som sades
på mötet och samtidigt väcka intresse för situationen i Spanien.
En annan tillställning för Spanien som tidningen rapporterar om är kommunalorganisationens
solidaritetsfest på Blåbärslandet i Helsingfors under sommaren 1937. Solidaritetsfesten
ordnades på årsdagen av inbördeskrigets utbrott och om festen skriver Arbetarbladet att den
fick stor publiktillslutning som drog 3000 medborgare. Festens syfte var att belysa den spanska
frihetskampen ur olika synpunkter och mellan talen av Cay Sundström och Sylvi-Kyllikki Kilpi
(verksam inom insamlingarna för Spanien) ordades det musik, talkör och körsång.
Arbetarbladet beskriver festen som en tillställning med ett värdigt förlopp som präglades av en
stark stämning och som avslutades med Internationalen, en av arbetarrörelsens främsta
sånger.174

173
174

”H:fors-arbetarna telegraferar till Spaniens regering”, Arbetarbladet, 28.8.1936.
”3,000 medborgare vid spansk solidaritetsfest på Blåbärslandet.”, Arbetarbladet, 19.7.1937.

68

I

samband

med

årsdagen

för

inbördeskriget

1937

uppmanar

Socialistiska

ungdomsinternationalen alla förbund att demonstrera för Spanien och ordna tillställningar för
att sprida kunskap och sympati för de kämpande. I Arbetarbladet lyfter man upp
ungdomsinternationalens uppmaning. Man noterar att möjligheterna till demonstrationer är
begränsade hos de finlandssvenska små klubbarna ute på landsbygden och att
demonstrationerna knappast kommer ha någon större betydelse. Men detta ska inte hindra
klubbarna från att ta chansen och åtminstone gör något. Arbetarbladet poängterar att det som
alla kan göra är att noggrant följa med den spanska frågan och för ens omkrets klarlägga fakta
som ger en riktig bild av händelserna i Spanien. Arbetarbladet skriver att detta är det mesta och
bästa de kan göra för spanska folket, förutom att skänka bidrag till insamlingarna för Spanien.175
Tre personer med en tät anknytning till Arbetarbladet organiserade också tillställningar för att
väcka opinion för det republikanska Spanien. Hösten 1937 ordnades en turnerande utställning
om det spanska inbördeskriget av K.H. Wiik, Anna Wiik och Cay Sundström. Materialet till
utställningen hade i huvudsak hämtats från Spanien under Cay Sundströms resor i landet under
våren 1937.176 Utställningen hade premiär i Folkets hus i Helsingfors och åkte sedan på turné
till Björneborg, Kotka, Vuoksenniska, Jyväskylä och Åbo. Den hade en tydlig republikansk
vinkling och även K.H. Wiik sa i utställningens öppningstal att man med utställningen inte
sökte opartiskhet.177 Målet med utställningen var att visa livet i det republikanska Spanien under
det fascistiska upproret. Utställningen pågick mellan november 1937 till april 1938 och
inkomsterna från entréavgifterna och övrig försäljning i samband med utställningen gick till
Arbetarkvinnoförbundets andra insamling som hade startats under hösten 1937.178
Det är naturligt att Arbetarbladet ville göra ett ordentligt inslag om utställningen som hade så
nära koppling till tidningen och den finlandssvenska socialdemokratin. Gudrun Mörne besökte
utställning i Folkets hus och återgav sina tankar om utställningen i upplagan den 22 november
1937. Under rubriken ”En vädjan till vårt samvete” beskrev hon utställningen som en
tillställning som talade ett språk som inte kunde översättas. Utställningen handlade om den
spanska folkfronten och krigets ”osminkade brutalitet”. Utställningen som bestod av ett urval
av propagandaaffischer, flygblad samt broschyrer från regeringen och folkfronten byggde enligt
175

”Internationalen demonstrerar på spanska årsdagen.”, Arbetarbladet, 7.7.1937.
Mikko Aho, ”Espanjan asia on meidän. Suomen vasemmistososialistien ja kommunistien propaganda ja
toiminta Espanjan tasavallan puolesta”. Hanne Koivisto & Raimo Parikka (toim.), ¡No pasaran! Espanjan
sisällisodan kulttuurihistoriaa (Vanda: Työväen historian ja perinteen tutkimuksen seura, 2015), 366.
177
Juusela, Suomalaiset Espanjan sisällissodassa, 90.
178
Aho, Espanjan asia on meidän, 60.
176

69

Mörne på antifascistisk agitation och eggande av försvarsviljan. Skulle en besökare trots alla
affischer finna sig skeptisk till förhållandena i Spanien skulle hen bli motbevisad av alla
fotografier, menade Mörne. De slagkraftiga bilderna visade bland annat frontsoldater som
utförde skördearbete och ungdomar som höll studiecirklar. Det fanns också fotografier som
visade den allra mörkaste sidan av kriget. Enligt Mörne var det bilderna av döda barn och
ohyggligt stympade sårade efter bombanfall som våldsammast vädjade till allas rättskänsla.
Genom dessa bilder kunde alla uppfodras till att arbeta för fred och humanitet, och det är det
som framstår som målet med både utställningen och Mörnes inlägg. Man ville beröra besökare
så väl som läsare. Gudrun Mörne framhåller att alla som vill i handling protestera mot
”insurgenternas och de reaktionära diktaturstaternas brott” kan bidra till insamlingen till förmån
för de spanska barnen som pågick samtidigt. Med solidaritet från läsarna kan nöden i Spanien
lindras så att frontkämparna i Spanien bättre kan hålla ut.
Det borde kännas som en bjudande plikt för en var, som reagerar mot de fascistiska
krigsmetoderna och den borgerliga demokratiska opinionens flathet i nästan alla länder, att genom
ett besök på utställningen försöka vinna fördjupad insikt i den spanska situationen och samtidigt
ge ett solidaritetsbevis och en handräckning åt den kämpande folkfronten.179

K.H. Wiik tar givetvis också upp sin egen utställning i sin kolumn. Han skriver att det inte är
många utställningar som varit så välbesökta som denna, men konstaterar dock att det är värt att
notera att det nästan var uteslutande besökare av arbetarklassen som gick på utställningen. Ingen
reklam eller skrivelser om utställningen hade dykt upp i borgartidningar. Wiik ansåg att detta
var ett nytt sätt att uttrycka ”de känslor, som besjälar vår bourgeoisi i fråga om den kamp som
utkämpas på Spaniens blodiga slätter”.180 Enligt Wiik verkade borgerliga kretsens nya
förhållningssätt till krisen i Spanien vara att ignorera den. Han skriver att det inte är enbart
spanska folkets inre frihet som står på spel i kampen mot fascismen, utan också deras nationella
oberoende. Fascismens seger skulle betyda slaveri för folket nationellt. Wiik menade att det är
fåfängt att försöka skilja på social frihet och nationell frihet eftersom de båda gick hand i hand.
Samförstånd krävs mellan goda, framåtskridande och fredliga makter för att de inte ska skiljas
åt. Det som håller allt samman är den internationella solidariteten. Wiik skrev att man kan
förneka och bryta mot den – men inte utan att det hämnar sig.181 Alla skulle således vinna på
solidaritet.

179

Gudrun Mörne (G.M.), ”En vädjan till vårt samvete”, Arbetarbladet, 22.11.1937.
K.H. Wiik (Chroniqueur), ”Brokota världen”, Arbetarbladet, 3.12.1937.
181
K.H. Wiik (Chroniqueur), ”Brokota världen”, Arbetarbladet, 3.12.1937.
180

70

Världsresponsen där omvärlden verkade ignorera det republikanska Spaniens bifall om hjälp
ger också utrymme för solidaritet mellan arbetarna som läste Arbetarbladet och arbetarna i
Spanien. Skribenten Zeth Höglund skriver om hur Spanien hamnat i kläm i det storpolitiska
spelet. Han skriver hösten 1937 om att medan Frankrike är beredd att sända fartyg till Spanien
för att evakuering vägrar England att bistå med den hjälp som Frankrike behöver. Enligt
Höglund upprörs det officiella England inte längre av det barbari som kännetecknar det
fascistiska överfallet i Spanien. Men ett helt land är inte det samma som sin regering. Höglund
skriver hur den engelska arbetarrörelsen gör allt för att rycka upp sitt land ur det vanhedrande
tillstånd som det befinner sig i. Han skriver att detta fenomen också syns i andra länder. En
samhörighet och ”vi”-gemenskap skapas av alla de som vågar stå upp för Spaniens sak trots att
regeringar och makthavare inte gör det. Höglund avslutar sitt inlägg om vikten att stå vid den
spanska republikens sida så att folket känner att de ”i sin stora fruktansvärda olycka, i sin
underbara heroiska kamp äger de arbetande massornas solidaritet, stöd och beundras så som
aldrig någonsin förr!”.182
Solidaritet väcktes som en reaktion på stormakternas oförmögenhet som ovan och som
möjliggjorde för den vanliga människan att känna att hon konkret kunde hjälpa den nödställda.
Men solidaritet väcktes också genom att man kom nära de utsatta. I Arbetarbladet skrivs ofta
om människor och barn som drivs på flykt undan kriget. Nyheterna om flyktingmassorna hörde
också till rapporterna som kom från Spanien vid krigsslutet. Vid början av 1939 var antalet
spanska flyktingar i Frankrike över 400 000 personer, där cirka hälften var barn.183 Under
krigets sista halvår diskuteras i Arbetarbladet finlandssvenska arbetarorganisationer som åtar
sig att stöda flyktingbarn från Spanien. Under rubriken ”Jakobstads svenska arbetare tar hand
om spanskt barn” är Toivo Hagmans brev till Arbetarkvinnoförbundet publicerat.184 I brevet
skriver hon att hon propagerat för att man i Jakobstad skulle stöda ett spanskt fadderbarn och
hon funnit till sin stora glädje att alla svenska organisationer i Jakobstad haft så stor förståelse
att de nu kan underhålla ett barn månatligen. De hade till en början med tänkt gå via den svenska
Spanienhjälpen, men efter att ha sett ett upprop från internationella barnhjälpskommittén i
tidningen Suomen Sosialidemokraatti vänder hon sig nu till Arbetarkvinnoförbundet för att höra
om de tänker verkställa uppropet. Om så är fallet finns i Jakobstad stort intresse. Arbetarbladet
avslutar inlägget med att själva väcka frågan om det finns intresse på andra orter att ha ett

182

Zeth Högund (Z. Höglund), ”Det blödande Spanien”, Arbetarbladet, 27.10.1937.
Lundvik, Solidaritet och partitaktik, 106.
184
”Jakobstads svenska arbetare tar hand om spanskt barn”, Arbetarbladet, 18.11.1938.
183

71

spanskt fosterbarn. Med att publicera brevet vill Arbetarbladet väcka intresse för att stöda
utsatta barn bland andra organisationer.
Intresse för att stöda flyktingbarn fanns. Ett av de sista inläggen som skrivs om kriget handlar
om hur Jakobstadsarbetarna tillsammans med Sjömansunionen tagit sig an tre fosterbarn.
Inlägget från den 5 maj 1939 pryds av en bild av tre bröder. Arbetarbladet berättar att
arbetarorganisationerna betalar månatligen in en summa som ska täcka underhållet för barnen
som befinner sig i Frankrike. Sjömansunionen ansvarar för två av syskonen medan Jakobstads
svenska arbetare har hand om den ena. De kom till Frankrike med sin mor när de lämnade
Katalonien i februari. Först bodde de på ett flyktingläger men efter att modern insjuknade och
dog bor de nu hos en väninna till deras mor. Bröderna är i alla fall inte utan ekonomiskt stöd
längre, skriver Arbetarbladet. Finländska arbetare bidrar till deras uppehälle, och ”säkert skall
medvetandet om att långt borta i den fjärran Norden finnes människor som hyser medkänsla
med dem och vill försöka hjälpa den, vara en moralisk och andlig tillgång för dem”. Enligt
Arbetarbladet är alltså inte endast det ekonomiska bidraget viktigt för barnen, utan också att de
får känna samhörighet och stöd från främmande människor som vill deras väl. Efter
beskrivningen om bröderna fortsätter Arbetarbladet att berätta att även Vasa Fackliga
Platsorganisations kvinnor tar hand om ett spanskt fosterbarn. Från Arbetarbladets sida vill man
visa att det finns människor bland läsarna som känner solidaritet med flyktingarna, trots att man
befinner sig i ”fjärran Norden”. Skribenten skriver också att det är önskvärt att flera
organisationer tar exempel av de ovannämnda och tar sig an fosterbarn. Detta skulle betyda
mycket för ”utvecklandet av känslan för humanitetens och den internationella solidaritetens
värde också här i landet.”185 Det är intressant att Sjömansunionen aktiverade sig i frågan om
fadderbarn, eftersom sjömän och hamnarbetare också utgjorde en betydande andel av de som
åkte från Finland och tog värvning i de internationella brigaderna.
Som diskuterades i den kvalitativa analysen så underströk man i Arbetarbladet vikten av fortsatt
solidaritet fast inbördeskriget närmade sig sitt slut. Flera konkreta sätt att stöda Spanien fortsatte
synas i Arbetarbladet. I mars 1939 lyfte man fram boken I dag Spanien... som innehöll dikter
och prosa. Den gavs ut av Svenska hjälpkommittén för Spanien men inrymde bidrag från hela
Norden. I Arbetarbladet uppmanar man läsarna att köpa boken. På så sätt kan man i
Svenskfinland bidra till den fortsatta hjälpverksamheten för Spanien och samtidigt genom

185

”Tre små spanska bröder”, Arbetarbladet, 5.5.1939.

72

boken vara en del av ”en protest mot det ständigt växande fascistiska barbari” som synts i
Francos exempellösa, hänsynslösa krig.186 K.H. Wiik skrev också i mars 1939 om hur Spanien
kanske går mot sin hårdaste tid i historien och därför bör man beakta solidaritetens betydelse
trots att det inte för med sig någon egen vinning. ”I dag mej, i morgon dej” skriver Wiik.187 För
det som drabbar arbetarna i Spanien i dag kan drabba arbetarna hemma någon annan dag.
4.2.2 Insamlingarna för Spanien
I detta underkapitel behandlas hur Arbetarbladet skrev om hjälpverksamheten till Spanien. I
samband med Andra internationalen och Fackföreningsinternationalens upprop till solidaritet
med de spanska arbetarna uppmanade man också arbetarna att kräva av sina demokratier att de
skulle ge ”erforderliga [medel] till förmån för en internationell solidaritetsfond” som skulle gå
till den lagliga regeringen i Spanien.188 Pengainsamlingar till förmån för Spanien var alltså
något som snabbt organiserades runtom i världen. Enligt Bertil Lundvik sägs det inte rakt ut
ifall vapen inberäknades i ”erforderliga medel” men att en rimlig tolkning är att det inkluderades
i uppropet från internationalerna.189 Men i Finland var det för medicin, mat och kläder som man
samlade in pengar.
Lundvik redogör också för hur det på många håll där insamlingar för Spanien arrangerades
fanns åtminstone två konkurrerande centralinsamlingar. En del insamlingar redovisades till
Internationella Solidaritetsfonden medan andra till den så kallade Koordinationskommittén.
Bakom Koordinationskommittén fanns främst kommunister och medlemmar i arbetarreaktioner
mot krig och fascism. Internationella Solidaritetsfonden, även känd som Matteotti-fonden, var
istället tätare knuten till socialdemokratin i och med att fonden var en del av Socialistiska
arbetarinternationalens

och

Internationella

fackföreningsfederationens

gemensamma

hjälpinsats.190 I Arbetarbladet nämns inte Koordinationskommittén överhuvudtaget utan det är
Internationella Solidaritetsfonden som beskrivs som den internationella aktör som leder arbete
för världsinsamlingarna för Spanien.
I Arbetarbladet framträder olika aktörer för de inhemska insamlingarna men fram för allt är det
kvinnoförbundens

insamlingar

som

framträder

starkast

i

nedslagen.

De

finska

186

”I dag Spanien...”, Arbetarbladet, 15.3.1939.
K.H. Wiik (Chroniqueur), ”Brokota världen”, Arbetarbladet, 10.3.1939.
188
”Demokratisk solidaritet med Spanien”, Arbetarbladet, 3.8.1936.
189
Lundvik, Solidaritet och partitaktik, 46; ”Demokratisk solidaritet med Spanien”, Arbetarbladet 3.8.1936.
190
Lundvik, Solidaritet och partitaktik, 102, 106.
187

73

socialdemokraternas kvinnoorganisation Finlands Socialdemokratiska Arbetarkvinnoförbund
(Arbetarkvinnoförbundet) organiserade insamlingar nationellt, och som på regional- och
distriktsnivå förverkligades av undergrenar inom det socialdemokratiska partiet. FSA, som var
centralorganisation för de svenskspråkiga socialdemokratiska arbetarföreningarna i Finland,
organiserade insamlingar till Spanien genom FSA:s kvinnokommitté som i Arbetarbladet står
för den finlandssvenska insamlingen. Som till exempel ordnade kvinnokommittén fester och
samkväm för att samla in pengar, där bland annat lotteri kunde vara ett dragplåster för att locka
människor. I samband med ett evenemang i Helsingfors marknadsförde Arbetarbladet festen
med att kvinnokommittén skulle lotta ut en väckarklocka bland deltagarna.191
De insamlingar som kanaliserades genom Arbetarkvinnoförbundet samlades in specifikt för det
republikanska Spanien. Förutom den humanitära aspekten hade insamlingarna således också en
politisk dimension. Hannele Laitinen som har forskat i de finländska fackföreningarnas
humanitära hjälp för offren i Spanien menar dock att den humanitära biten av insamlingarna
var den viktigaste, framom det politiska. Kvinnoförbunden som genomförde insamlingarna
ville inte ta en politisk ståndpunkt till förmån för den spanska republiken.192 Organiserandet av
insamlingarna passade bra åt Arbetarkvinnoförbundets verksamhetsbild eftersom i och med att
det var en kvinnoförening som ordnade insamlingen fick den inte lika tydlig politisk stämpel
som om den varit arrangerad av SDP.193 Detta syns också i hur man i Arbetarbladet inramar
uppmaningarna till insamling. Man understryker i huvudsak barnens lidande och hur nöden är
störst bland de minsta i det hemska kriget och det hör till ovanligheterna att man i samband med
insamlingarna refererar till fascismen och Franco.
Det förekommer dock ett nedslag där uppmaningen till läsarna är av mera politisk karaktär. I
samband med en gemensam insamling för Spanien och Tjeckoslovakien 1938 uppmanade
Arbetarbladet ”sanna demokrater och socialister” att delta i kvinnokommitténs stundande fest
i Esbo och på så sätt visa medkänsla för den fascistiska terrorns offer.194 En orsak till detta
undantag kan bero på att fascismen kändes allt mer hotande eftersom det uppfattades som den
höll på och sprida sig till andra delar av Europa.
Insamlingarna som omnämns i Arbetarbladet var en viktig del i att stärka läsarnas solidaritet
med det lidande spanska folket. I Finland kom de inhemska insamlingarna igång först på vintern
191

”För fascismens offer i Spanien och Tjeckoslovakien”, Arbetarbladet, 26.10.1938.
Aho, Espanjan asia on meidän, 14–15.
193
Aho, Espanjan asia on meidän, 39.
194
”För fascismens offer i Spanien och Tjeckoslovakien”, Arbetarbladet, 26.10.1938.
192

74

1936. Det framstår som relativt sent eftersom Arbetarbladet redan den 5 augusti konstaterade
att insamlingarna i Skandinavien kommit bra igång. I Sverige, Norge och Danmark hade
socialdemokratiska partier och arbetarnas huvudorganisationer samlat ihop 110 000 kronor för
att lindra nöden inom den spanska arbetarklassen. Summan motsvarade 1,2 miljoner mark.195
Arbetarkvinnoförbundet arrangerade själva totalt två stycken insamlingar för Spaniens barn; i
december–januari 1936–1937 och i oktober–december 1937. En tredje insamling arrangerades
vid årsskiftet 1938–1939 där flera aktörer fungerade som arrangörer. Förutom
Arbetarkvinnoförbundet deltog även SDP, Finlands Fackföreningars Centralförbund och
Socialdemokratiska Arbetarungdomsförbundet.196 Denna insamling skilde sig också från de
tidigare eftersom att den samlade in pengar både för inbördeskrigets offer men också för de som
hade blivit flyktingar från Sudetenland i samband med att Hitler ockuperade detta
tjeckoslovakiska område. Detta bidrog till skiftningen i fokus från det spanska inbördeskriget
mot de mera aktuella frågorna i Österrike och Tjeckoslovakien.
Den första insamlingen av Arbetarkvinnoförbundet lanserades 1 december 1936 och pågick till
31 januari 1937. Målet med insamlingen var fram för allt att stävja hungersnöden.
Livsmedelsförråden var slut och det rådde speciellt brist på spannmål och socker.
Arbetarkvinnoförbundet skrev i sitt pressmeddelande hur de ”litar på att vårt lands arbetarklass
skall visa solidaritet och offervilja genom att sända bidrag för anskaffande av livsmedel och
läkemedel till det av ett inbördeskrigs fasor härjade landet.”197
Arbetarbladet själv stämmer in i uppmaningen. Man noterar också den sena igångsättningen
men konstaterar att insamlingen börjar först nu inte beror på förbundet. Det är istället själva
tillståndet för att ordna den offentliga insamlingen från Finlands regering som ”behagat att dröja
fem veckor”. För läsarna kan det tänkas att det hade känts mera aktuellt att börja samla in pengar
när de värsta striderna om Madrid under hösten 1936 rasade. Att Arbetarbladet skriver att ”ännu
är det inte för sent” antyder att det funnits en diskussion kring den sena insamlingen.
Arbetarbladet fortsätter i inlägget med att vädja till sina läsare att delta ”i mån av råd och
lägenhet i denna behjärtansvärda insamling.” De som läsarna kommer hjälpa är Spaniens fattiga
barn som lider av hunger och nöd. Många har dessutom förlorat sina föräldrar under striderna.
Beskrivningen av de lidande barnen som finns i denna uppmaning, och som också förekommer
195

”Skandinavien visar solidaritet med den spanska demokratin.”, Arbetarbladet, 5.8.1936.
”Offren för Tjeckoslovakiens delning och det spanska kriget behöver vår hjälp – Stöd Soc.-dem.
Arbetarkvinnoförbundets hjälpverksamhet”, Arbetarbladet, 14.10.1938.
197
”Hjälp Spaniens barn. En vädjan till Finlands arbetare”, Arbetarbladet, 2.12.1936.
196

75

i andra inlägg om det spanska kriget, har som mål att tala till läsarnas solidaritetskänsla.
Arbetarbladet tillägger också att ”I alla kulturländer har man igångsatt penninginsamlingar”.
Men detta menar man att om de finländska arbetarna vill räkna sig till medborgare av ett
”kulturland” behöver även de bidra till att lindra nöden bland Spaniens folk.198
Den första insamlingen avslutas i januari 1937. I Arbetarbladet berömmer man Finlands
arbetares insats. När Arbetarkvinnoförbundets första insamling är klar kan de redovisa för
120 000 mark, och summan växer sedan till 200 000 mark när alla listor är insamlade.
Arbetarbladet skriver att arbetarna ska vara stolta för att de har kunnat bidra med medel trots
att många av dem är fattiga.
[…] även om de själva lever under ogynnsamma ekonomiska omständigheter, så har de dock
internationell solidaritet och är redo att draga sitt strå till stacken.199

Att samla in pengar till Spanien är också ett av de få konkreta stöden läsarna kan göra för
Spanien och diskursen om hur Finlands arbetare är fattiga men givmilda fortsätter. Fagerholm
skriver i oktober 1937 att de åtminstone med sina skärva bidrag kan lindra nöden bland
Spaniens barn och därför är det fortsatt viktigt att donera så att kläder, läkemedel och mat kan
införskaffas. Inlägget kommer i samband med att Arbetarkvinnoförbundet påbörjat sin andra
insamling. Fagerholm inbjuder läsarna att delta i en överenskommelse; att avstå från en timpeng
för de spanska barnen och avrunda det uppåt. Med den summan kan det köpas ”ett mål mat åt
något av det ohyggliga krigets små oskyldiga offer.” Arbetarkvinnoförbundet kommer
naturligtvis tacka och ta emot alla medel som samlas in, men från Fagerholms inlägg kan man
utläsa att man trots allt skulle vilja att flera aktiverade sig i insamlingarna. Ovan kunde man
läsa att man var stolta över vad den första insamlingen inbringande men i Fagerholms inlägg
refererar han till första insamlingen som gav 200 000 mark och kommenterar att nu är tiderna
bättre och därför bör också insamlingsresultatet vara bättre denna gång.200
Hösten 1937 syns en diskussion i Arbetarbladet om intresset för insamlingarna i Finland när
Atos Wirtanen jämför situationen i Finland med Skandinavien. Han skriver om hur man i
Sverige ser den energiska och omfattande hjälpverksamheten som Sverige bedrivit till förmån
för de nödlidande i Spanien ända sedan krigets början. Wirtanen påpekar att insamlingarna inte
bara engagerar arbetarorganisationer utan också allt från Sveriges demokratiska borgerliga

198

”För Spanien”, Arbetarbladet, 2.12.1936.
”Gott resultat av insamlingen för de spanska barnen”, Arbetarbladet, 1.2.1937.
200
Karl-August Fagerholm (Friman), ”En timpeng!”, Arbetarbladet, 11.10.1939.
199

76

kretsar till konservativa är med i insamlingarna, men att man i Finland inte kunnat spåra något
större intresse bland de borgerliga demokraterna. Från Wirtanens skrivelser kan utläsas att han
ansåg att detta var skamligt. Det nämns hur de skandinaviska hjälpaktionerna varit bland de
mest effektiva och hur de hedrat sig inför den internationella opinionen. De skandinaviska
länderna har gjort en akt av högre mänsklighet genom att ”hjälpa värnlösa, frysande och
svältande kvinnor och barn med mjölk och kläder” medan andra länder jagat dem med
flygmaskiner och kulsprutor.201
Wirtanen ansåg att Finland åtminstone hade skonats från den totala skammen att helt stå utanför
hjälpen till Spanien eftersom Arbetarkvinnoförbundet ordnade insamlingar. Men Wirtanen
uttrycker åsikten att varje människa borde delta i insamlingarna; ”varje socialist och varje
människa med hjärta i bröstet.” Och hjälpverksamheten borde utvidgas och fördubblas för att
ens i någon mån kunna bistå i det tillväxande eländet. Han ansåg att insamlingarna borde tilltala
alla partier allt delta. Wirtanen avslutar sitt inlägg med att ironiskt och retoriskt ställa frågan
om det är för mycket med denna vädjan till hela folket.202 Inlägget styrker antagandet att det
finns ett visst missnöje över att insamlingarna för Spanien inte genererar lika stort intresse som
man hoppats på.
Arbetarbladet redovisar också vid ett tillfälle för den finlandssvenska delen av insamlingen.
När den sista insamlingen för Spanien och Tjeckoslovakien avslutats skriver man den 15
februari 1939 att man beräknar ha kommit upp i en summa på 30 000 mark. Vad man tycker
om summan ter sig även denna gång flerdimensionellt. Man skriver att det onekligen är ett
resultat som hedrar de svenska arbetarna, samtidigt som det bara är en droppe i havet då nöden
är så stor. Framtidstron än vid det här läget pessimistisk och man skriver att för alla de som
ställer demokratin och frihetens seger högst så kommer de kommande åren vara svåra och kräva
många och stora offer. Med en näst intill vördnadsfull ton konstaterar tidningen att
insamlingsresultatet inger tro och hopp om att det bland den finlandssvenska arbetarklassen
finns den offervilja som behövs för att något verkligt och konkret ska kunna uträttas i
framtiden.203
I inlägget redovisar man också för de insamlade summorna från de organisationer som lämnat
in sina listor. Arbetarbladet vill i och med detta också lyfta upp insamlingen i Mariehamn ”för

201

Atos Wirtanen (A–s, W–n.), ”Hjälp de spanska barnen!”, Arbetarbladet, 19.11.1937.
Atos Wirtanen (A–s, W–n.), ”Hjälp de spanska barnen!”, Arbetarbladet, 19.11.1937.
203
”Våra svenska arbetare har gett nära 30,000 mk”, Arbetarbladet, 15.2.1939.
202

77

det storslagna resultatet kamraterna där har kommit till”. Mariehamns Socialdemokratiska
Förening hade samlat in 2535 mark vilket uppenbarligen var överraskande. Bland de tre mest
framgångsrika insamlingarna fanns mera utpräglade arbetarorter som Dalsbruks Svenska
Arbetarförening och Dalsbruks Socialdemokratiska Ungdomsklubb med 2 546,30 mark samt
större tätort som Esbo Svenska Arbetarförening som samlad in 879 mark.204
Vart gick då de insamlade pengarna? Lundvik uteslöt inte i sin forskning att uppmaningen från
internationalerna eventuellt också inkluderade vapen. I Finland väckte insamlingarna
skepticism. De sammankomster och tillställningar som ordandes för Spanien väckte bland annat
intresse hos Statspolisen som granskade huruvida insamlingslistorna även hamnade i händerna
på kommunister.205 På högerkanten uttrycktes också tvivel om huruvida pengarna gick till
Spaniens barn och man gav uttryck för misstankar om att ändamålet istället var vapen för den
republikanska armén. I Arbetarbladet bifogade man en bild i februari 1937 på en leverans
livsmedel till de spanska barnen från Finland. Bilden föreställde en mängd lådor som lyfts upp
på ett lastbilsflak.206 I bildtexten skrev Arbetarbladet att det handlade om det första partiet med
kondenserad mjölk. Leveransen innehöll 500 trälådor med 24 000 burkar mjölk, och mjölken
var inköpt med de pengar som man i Finland insamlat för Spanien. Ett parti med fiskleverolja
hade redan tidigare sänts iväg. Orsaken till att bilden publicerades verkar dels vara för att visa
att pengarna nu blir använda till konkret hjälp för de spanska barnen, men också för att försvara
insamlingen mot de kritiska attityderna. Arbetarbladet kommenterade i inlägget att tidningarna
Nyland och Hufvudstadsbladet hade skrivit att insamlingspengarna tydligen hamnade i
kommunisternas fickor, något som Arbetarbladet ansåg var ”struntprat”. Arbetarbladet menade
att ”de kapitalistiska tidningarna synes således vara ene om att inte ens de spanska barnen får
hjälpas.”207
Som syntes i diagram 6 tidigare i kapitlet så ökade mängden nedslag mot slutet av kriget. Det
hänger ihop med att insamlingarna för Spanien intensifierades. Andra former av
solidaritetsaktioner upphörde vid krigets slut med solidaritetsarbetet gick att hålla igång en
stund till i och med att den koncentrerades till insamlingar och flyktinghjälp.208 På inhemskt håll
är den sista insamlingen som Arbetarbladet nämner Arbetarkvinnoförbundets tredje insamling
204

”Våra svenska arbetare har gett nära 30,000 mk”, Arbetarbladet, 15.2.1939.
Aho, Espanjan asia on meidän, 39.
206
”Dagens bild”, Arbetarbladet, 24.2.1937.
207
”Dagens bild”, Arbetarbladet, 24.2.1937.
208
Lundvik, Solidaritet och partitaktik, 187.
205

78

och insamlingens resultat redovisas i tidningen den 15 februari 1939.209 Men man rapporterade
också om hur mycket pengar man i Sverige gav till Spanienhjälpen och hur Nationernas
Förbund äntligen skulle påbörja en hjälpaktion.210 En orsak till att insamlingarna fortsatte och
ökade mot slutet av kriget berodde på att den internationella propagandan intensifierades och
behovet av hjälp beskrevs som större än någon annan gång under kriget.211 Under vintern 1939
stod det också småningom klart att Franco skulle segra i kriget. Enligt Lundvik gjorde det här
att den politiska betydelsen av donera pengar till det republikanska Spanien inte var lika stark,
vilket kan ha gjort att flera som varit tveksamma till att skänka pengar nu bidrog med stöd för
mat och sjukvård.212
Utgående från vad Arbetarbladet skrev verkade resultatet från den sista insamlingen inte ha
utmärkt sig från de andra eftersom den inte redovisas i sin helhet. Överlag blev resultaten av de
finska samlingarna relativt svaga jämfört med till exempel resultaten av motsvarande
insamlingar från de nordiska grannarna Sverige och Norge. Det beror på att det i Finland främst
var arbetarrörelsens anhängare som deltog i insamlingarna, medan insamlingar i de
skandinaviska länderna engagerade ett större omfång av medborgare från olika politiska
riktningar.213
4.2.3 De internationella brigaderna
Spanska inbördeskriget förknippas starkt med de legendomspunna och omskrivna
internationella brigaderna. Därför är det anmärkningsvärt att man i Arbetarbladet väljer att inte
fästa mycket uppmärksamhet vid brigaderna. Totalt rör man vid ämnet endast 9 gånger mellan
åren 1936–1939. De internationella brigaderna nämns också i pressmeddelanden, men eftersom
syftet med avhandlingen är att undersöka hur Arbetarbladet själva behandlade olika teman,
borträknat pressmeddelandena, avses här att det under 9 gånger behandlades från tidningens
egna skribenter.
Det är osannolikt att Arbetarbladets redaktion och läsare inte skulle ha fascinerats av
brigaderna. Både under och efter kriget har människor fascinerats av hur tusentals män från
olika länder var villiga att lämna sina hem, åka till Spanien och satsa sina liv för sin övertygelse.

209

”Våra svenska arbetare har gett nära 30,000 mk”, Arbetarbladet, 15.2.1939.
”Spaniens nöd ödeläggande för hela folket”, Arbetarbladet. 23.1.1939.
211
Lundvik, Solidaritet och partitaktik, 106.
212
Lundvik, Solidaritet och partitaktik, 106.
213
Aho, Espanjan asia on meidän, 15.
210

79

Mest kända har de internationella brigaderna som slogs på den republikanska sidan blivit, men
det fanns också de som krigade för nationalisterna. Totalt värvades mellan 32 000 och 35 000
man från 53 olika länder till de internationella brigaderna under kriget.214 Även finländare
deltog i det spanska inbördeskriget. Totalt var de kring 240 stycken. Av alla frivilliga åkte 72
från Finland medan kring 80 åkte från USA och Kanada. Ett dussin finlandssvenskar deltog
också. Merparten av de frivilliga från Finland var kommunister och drygt 70 finländare stupade
i striderna.215
I de internationella brigaderna blandades människor från den politiska vänstern med liberaler
och de som var politiskt obundna. Att utlänningar deltog i kriget började inte med de
internationella brigaderna utan redan före brigaderna organiserades fanns flera hundra frivilliga
utlänningar i Spanien. En del hade varit på plats i Barcelona för att delta i arbetarolympiaden
när kriget bröt ut. Organiseringen av de internationella brigaderna upprättades av Komintern.
Det är ännu fortsättningsvis oklart exakt hur det gick till men de uppstod som en följd av de
första uppmaningarna till solidaritet med Spanien. Brigaderna blev ett beväpnat svar på
uppmaningen till solidaritet.216 Centrum för värvningen av de internationella brigaderna var
Paris och därifrån transporterades männen med tåg till Spanien. Den 9 oktober 1936 fanns de
första brigaderna på plats för att delta i försvaret av Madrid. Den officiella berättelsen från
Komintern var att de internationella brigaderna främst utgjordes av demokrater och antifascister
som spontant valde att åka till Spanien. De internationella brigaderna bestod enligt Komintern
av en bred grupp människor som knöts samman av sin delade solidaritet med Spaniens folk.
Det Komintern inte kommunicerade var att en del av värvningen till brigaderna bestod av att
beordra unga kommunister att ta sig till Paris för att värvas.217
Också bilden av de internationella brigaderna kom att förvrängas på grund av att man av
propagandaskäl ville förstärka deras betydelse. Striderna där de internationella brigaderna
deltog beskrevs som oproportionerligt framgångsrika i jämförelse med de spanska
republikanska trupperna. Också vem brigaderna bestod av snedvreds. Speciellt i USA och
Storbritannien kommunicerades bilden att de internationella brigaderna bestod av män som var
intellektuella idealister från medelklassen. Som grund låg dels att de intellektuella var
intressanta och hade stort nyhetsvärde, men också att de utbildade från de internationella

214

Beevor, Spanska inbördeskriget, 193.
Juusela, Suomalaiset Espanjan sisällissodassa, 119.
216
Beevor, Spanska inbördeskriget, 192.
217
Beevor, Spanska inbördeskriget, 193.
215

80

brigaderna hade lättare att komma i kontakt med förläggare för att dela med sig av sina
krigsupplevelser.
I själva verket såg brigadernas demografi annorlunda ut. Av de frivilliga från till exempel
Storbritannien var 80 % kroppsarbetare, som endera sade upp sig från sitt jobb för att åka till
Spanien eller som redan var arbetslösa. En del hade deltagit i gatustrider mot British Union of
Fascist medan många inte hade någon aning om vad krig innebar. Ungefär hälften tillhörde
kommunistpartiet.218 Holger Weiss har i sin forskning om sjömän i Finland också påvisat att av
de 72 personerna som åkte från Finland till brigaderna var ⅓ sjömän och hamnarbetare, närmare
bestämt 26 personer.219
Det fanns också en paradox att vänstern som traditionellt varit emot krig nu obehindrat gled
över från pacifism till ett romantiserande av krig. George Orwell beskrev långt efter kriget om
sin egen upplevelse av vänsterns vändning.
Samma människor som i tjugo år hade buat och hånat krigets ”ära”, berättelser om skändligheter,
patriotism och rent fysiskt mod gav nu uttryck för sådant som med några enstaka namnändringar
skulle ha passat väl in i Daily Mail 1918. Samma människor som hade fnissat medlidsamt när
man sade att man under vissa omständigheter skulle kämpa för sitt land fördömde en 1937 som
en trotskist-fascist om man antydde att artiklarna i New Masses om nyligen sårade män som
högljutt krävde att få återvända till striderna kanske kunde vara överdrivna.220

Den första gången ämnet lyfts upp i Arbetarbladet är när Allan Vougt ventilerar ”[d]en nya
främlingslegionen” i en kolumn i november 1936. I den försöker han bena ut vem männen i
brigaderna egentligen är och han rör samtidigt vid samma tema som George Orwell långt senare
också tog fasta på. Liksom Orwell var skeptisk till hur vänstern övergav pacifismen skrev också
Vougt om hur fascisterna i Spanien hade att frukta ett internationellt brödraskap som ”beväpnat
de mest fredliga och gjort vapenbröder av pacifister”.221 Vougt gör ett försök att beskriva vad
som orsakat detta. Här passar bilden som förmedlades i Storbritannien och USA om de
intellektuella soldaterna inte in i Vougts beskrivning. Han beskriver människorna i brigaderna
som ”emigranter från alla de Europas länder, där folkfriheten slagits ned och dess försvarare
drivits i landsflykt”. De är industriarbetare från Tyskland, kontorister från Wien, neapolitaner

218

Beevor, Spanska inbördeskriget, 194.
Holger Weiss, För kampen internationellt!: Transportarbetarnas globala kampinternational och dess
verksamhet i Nordeuropa under 1930-talet (Helsingfors: Työväen historian ja perinteen tutkimuksen seura,
2019), 91–92.
220
Beevor, Spanska inbördeskriget, 195; George Orwell, “Looking Back on the Spanish War”, Ian Angus &
Sonia Orwell (eds.), The Collected Essays, Journalism and Letters of George Orwell, Volume II: My Country
Right or Left 1940–1943 (London: Seeker & Warburg, 1968), 41,I.
221
Allan Vougt, ”Den nya främlingslegionen”, Arbetarbladet, 30.11.1936.
219

81

från Mussolinis skräckvälde som alla en gång trott på fredligt uppbyggnadsarbete och inte hade
några planer på att mista sina liv i Spanien. De har engagerat sig i partiorganisationer och
fackföreningar men nekats ett fullvärdigt medborgarskap i sina länder. Därför är de nu i Madrid
med gevären på sina axlar. Vougt beskriver dessa människor som olycksaliga människor hos
vilka det spanska kriget fått en stor och djup mening.
De dör, säger man, men en paroll bakom sina sammanbitna tänder och en sista tanke i hjärnan
innan den massakreras av marockanernas kulor: Madrid skall bli fascismens död.222

I brigaderna slåss de för en idé som är så stor att döden får ett högre värde än livet. Orsaken till
att de kan göra något så ohyggligt som att döda menar Vougt beror på att den inte tror sig slåss
mot människor, utan mot en världsmakt som hittills segrat över dem. Vougts inlägg är den enda
gången som brigaderna diskuteras under 1936.
I Arbetarbladet uttrycks också kritik mot brigadernas uppblåsta proportioner. I augusti 1937
skriver en anonym och kritisk skribent om hur Francos propagandacentral spridit falska rykten
till omvärlden om att den internationella brigaden är ”ofantligt manstark”. Skribenten menar att
de antifascistiska främlingslegionerna varit en värdefull tillgång till republikanerna men att de
inte var så ”fabulöst månghövdade” som nationalisterna framhävt. Brigaderna är ingen hemlig
organisation utan skribenten menar att det finns officiella siffror som visar att brigaderna inte
är så numerärt stora som det påståtts. Hen redogör för hur det vid tidpunkten för insändaren
finns 7600 utlänningar vid de republikanska fronterna, men att samtliga inte bildar
internationella brigader. En del grupper ingår i ”brigada mixta” där spanska trupper blandas
med internationella. Därtill menar skribenten att det aldrig funnits mera är 15 000 stridsdugliga
utlänningar åt gången på olika republikanska frontavsnitt och detta gör att det inte finns någon
sanningshalt i de fascistiska segerskildringarna.223
Arbetarbladet rapporterar som nämnt sparsamt om de internationella brigaderna. Det märks
tydligt när man ser på vilken positiv ton Arbetarbladet generellt skrev om finländarnas
ansträngningar för Spaniens sak, till exempel vid insamlingarna. En orsak till den blygsamma
rapporteringen om finländare i brigaderna som förefaller troligt är att man kringgick ämnet på
grund av att merparten av de som deltog från Finland var kommunister. Detta gäller inte enbart
Arbetarbladet utan hela SDP var relativt passiv i frågan om de internationella brigaderna utåt
sett.224 Mikko Aho, som skrivit en pro gradu-avhandling om hur man i Finland propagerade för
222

Allan Vougt, ”Den nya främlingslegionen”, Arbetarbladet, 30.11.1936.
”Den internationlela [sic] brigaden och dess insatser”, Arbetarbladet, 27.8.1937.
224
Aho, Espanjan asia on meidän, 133.
223

82

Spaniens sak, menar att det är svårt att förklara SDP:s attityd till det spanska inbördeskriget och
brigaderna men att som grund kan ligga att entusiasmen för spanska republiken tonades ner
under krigets gång. SDP:s huvudlinje kan ha påverkats av att man ville framstå som ett mera
måttligt regeringsparti, och att kämpa för det ”röda” Spanien kunde vara taktiskt ogynnsamt.
För finansministern och socialdemokraten Väinö Tanner och hans krets var det viktigaste att
hålla regeringspartierna samman, och då fick den spanska republiken ge vika för högre mål i
Finlands inrikespolitik.225
Arbetarbladets passivitet märker man också i icke-rapportering av större händelser. De
internationella brigaderna avskaffades hösten 1938 och av de stridande finländarna som
återvände hem kom inte ens hälften tillbaka. För de hemvändande ordnades en hemkomstfest
den 30 december 1938 i Helsingfors Konservatorium som överhuvudtaget inte nämns i
Arbetarbladet. I den finska tidningen Suomen Sosialidemokraatti fanns en bildlös notis om
festen där talarens budskap sammanfattades med några få meningar.226
Fullständigt tyst är det trots allt inte. I Arbetarbladet uppmärksammas den 12 december i en
notis att ”22 Spanien-kämpar” kommer att återvända till Finland. Samtliga är arbetare och den
yngste är 18 år och den äldste 41 år. Man skriver också att de första finländska frivilliga åkte
till Spanien i mars 1937 och att förlusterna varit stora. Man räknar med att omkring 70 % av
finländarna har stupat.227
Mot krigets slut togs också frågan upp om huruvida de internationella brigaderna kunde sägas
ha bestått av sovjetryssar. I Finland rådde en stark antikommunism och motvilja mot Sovjet,
och detta var en orsak till att det var svårt att värva stöd för Spaniens sak under kriget från annat
håll än den politiska vänstern i Finland.228 Men general Bruno Jalander gav en kommentar till
Arbetarbladet i februari 1939 om hur läget varit i brigaderna. Han hade tjänstgjort som
ordförande i den internationella observationskommissionen i Spanien och han ville dementera
ryktena om att de internationella brigaderna skulle ha bestått av sovjetryssar. I ett aktuellt
telegram hade man kunnat läsa att Sovjet kallat hem 850 officerare från spanska fronten men
Jalander menade att detta var ren krigspropaganda och att Sovjet hade försäkrat omvärlden att
inte en enda man sänts till Spanien. Jalander sa själv att han inte påträffat någon sovjetryss i de

225

Aho, Espanjan asia on meidän, 136.
Aho, Espanjan asia on meidän, 133.
227
”22 Spanien-kämpar hem i dag.”, Arbetarbladet, 12.12.1938.
228
Aho, ”Espanjan asia on meidän”, 402.
226

83

internationella brigaderna utan att alla som han träffade hade flytt från Kronstadtupproret till
Mexiko och därifrån kommit till Spanien. Han kommenterade att ”[a]v den internationella
brigadens medlemmar var ungefär 50 procent äventyrare och 50 procent idealister”, men ingen
sovjetryss bland de 53 olika nationalisterna hade funnits i Spanien.229
Huruvida Jalander faktiskt inte träffat någon från Sovjet eller om han försökte värna om
internationella brigadens rykte i Arbetarbladet förblir en fråga. Det är dock känt att Sovjet
försökte dölja hur många soldater från Röda armén som fanns i Spanien och man tvingade även
militärer att anmäla sig som frivilliga i brigaderna. Beevor skriver att de sovjetiska
militärrådgivarna hade order om att hålla sig undan artillerield eftersom man inte ville att de
skulle kunna tillfångatas av nationalisterna och bli uppvisade inför noninterventionskommittén.
De sovjetiska soldaterna fick inte heller umgås med andra utlänningar i Spanien som inte följde
en stalinistisk politisk linje för att undvika krockar mellan politiska kulturer. Enligt Beevor
verkar det totala antalet sovjetiska medborgare inte ha överstigit 800 åt gången, men att det
totalt under kriget fanns högst 2 150 medborgare, varav 600 inte deltog i strider.230
Det sista som nämns om de internationella brigaderna i Arbetarbladet är en inplockad text av
den svenske författaren Hjalmar Söderberg från boken I dag Spanien... som finns med i
tidningen den 15 mars 1939. I texten hälsar han vördnadsfullt till alla unga män som kämpat
för folkfrihetens sak. Hur framtiden kommer se ut är ännu ovisst, och han konstaterar att det
inte finns någon framtid för någon om de usla makterna i Spanien vinner sitt smutsiga spel.
Men han tackar alla män för vad de gjort för framtiden och hoppas att ”snart slår timmen kanske
också för oss”.231 Kanske ville man i Arbetarbladet uppmärksamma insatserna som gjorts i de
internationella brigaderna utan att själva stå för texten.
Arbetarbladet och SDP framstår som passiva i frågan om de internationella brigaderna men det
som inte nämns i Arbetarbladet är att SDP var aktivt och samlade in stöd för de återvändande
finländska veteranerna från brigaderna. Tillsammans med Finlands Fackföreningars
Centralförbund och Sjömansunionen ordnade man med hälsovård, kläder och resa tillbaka till
hemorten. Boken Suomen pojat Espanjassa lanserades också som var en memoar om
upplevelserna från Spanien och intäkterna från boken gick till de som sårats i kriget och deras
familjer. I slutet av mars 1939 hade man fått ihop 29 700 mark för 38 personer. Fördelningen
229

”Jalander hemma från Spanien”, Arbetarbladet, 24.2.1939.
Beevor, Spanska inbördeskriget, 198–200.
231
Hjalmar Söderberg, ”Unga svenska män”, Arbetarbladet, 15.3.1939.
230

84

av medlen gick via Finlands Fackföreningars Centralförbunds kontor och man höll den
offentliga profilen för att hjälpa de frivilliga låg.232 Att både boken var skriven av finländska
kommunister och de medel som samlades in gick till kommunister förklarar varför man i
Arbetarbladet inte nämnde någondera.

4.3 Sammanfattning av kapitel 4
I detta kapitel har jag studerat solidaritetsyttringar för det spanska inbördeskriget i
Arbetarbladet. Genom den kvalitativa innehållsanalysen framkom att förekomsten av nedslag
inom denna kategori var väldigt varierande, men att det ändå fanns ett flöde av nedslag under
hela kriget. Anmärkningsvärt för denna kategori är också att antalet nedslag ökade markant mot
krigets slut. I januari och februari 1939 har detta tema fått mest plats i Arbetarbladet av
avhandlingens alla analyskategorier.
I kapitlets textanalytiska del behandlades Arbetarbladets solidaritetsuttryck enligt tre teman.
Jag undersökte hur Arbetarbladet skapade opinionsbildning för de republikanska Spanien, hur
man skrev om insamlingar för nödställda och slutligen hur man behandlade de internationella
brigaderna. Analysen visar att man aktivt försökte skapa opinionsbildning och inspirera läsarna
till att delta i insamlingar. Man skrev om tillställningar som hade Spanien som tema och hösten
1937 ordnades en turnerande utställning om det spanska inbördeskriget som arrangerades av
kända aktörer inom Arbetarbladet; K.H. Wiik, Anna Wiik och Cay Sundström. Denna
utställning lyfte Arbetarbladet fram vid flera tillfällen. Arbetarbladet uppmanade också att man
på lokalt håll skulle ordna solidaritetsaktioner för Spanien. I vilken utsträckning som
uppmaningen togs emot faller utanför denna avhandlings syfte, men skulle vara intressant att
undersöka i en annan studie.
Åsikterna om Spanieninsamlingarnas framgång delade Arbetarbladets skribenter. Medan man
var stolt över att arbetarna visade solidaritet genom att skänka pengar fanns också nedslag där
skribenter ansåg att flera borde engagera sig. I Arbetarbladet jämför man även Finlands
insamlingar med de i Skandinavien där större massor från olika politiska riktningar deltagit i
pengainsamlingarna.
När det handlade om att diskutera de internationella brigaderna följde Arbetarbladet en mer
restriktiv linje. Detta förhållningssätt beror troligtvis på att av finländarna som anslöt sig till

232

Aho, Espanjan asia on meidän, 134.

85

brigaderna var de flesta kommunister. En intressant aspekt som framkom i analysen var hur
Arbetarbladet förutom insamlingarna också ville inspirera aktörer och organisationer att stöda
det spanska folket genom att ta sig an ett fadderbarn som man kunde donera pengar till. Att
Sjömansunionen aktiverade sig i fadderbarnsverksamheten, i kombination med att en ⅓ av de
internationella brigadernas soldater från Finland var sjömän och hamnarbetare, är ett bidrag till
forskningen om hur sjömännen aktiverade sig för folkfrontsregeringen i Spanien och hur de
uttryckte solidaritet.

86

5 Omvärldens respons
I följande kapitel presenteras och diskuteras Arbetarbladets debatt om omvärldens respons till
spanska inbördeskriget. Hur man i Arbetarbladet skrev om hur Finland agerande tas också upp.
Eftersom kategorins material är mindre än i de ovan bearbetade analyskategorierna speglas
detta också i kapitlets upplägg. Som tidigare inleds analysen med en kvantitativ del. Inräknat i
den kvantitativa datan finns både inlägg som berör noninterventionspolitiken samt inlägg som
uttrycker en mera känslomässig kritik mot omvärldens respons. Men på grund av materialets
ringa omfattning har jag valt att endast bearbeta textanalysen utifrån temat om hur
Arbetarbladet skrev om noninterventionspolitiken. Därtill innehåller de politiska och
känslomässiga nedslagen liknande retorik om frustration och besvikelse, som motiverar varför
det är tillräcklig att visa Arbetarbladets syn på omvärldens respons genom ett tema.

5.1 Den kvantitativa analysen
Kapitlets kvantitativa analys utgår ifrån diagram 7 som presenteras nedan. Kategorin om hur
Arbetarbladet skrev om omvärldens respons till kriget i Spanien är den näst minsta kategorin i
avhandlingens analys. Totalt finns 52 nedslag i denna kategori och den har ett medianvärde på
1 och ett medeltal på 1,5 under kriget.

87

Diagram 7: Världsresponsen och noninterventionslinjen

Nedslagen inom den här kategorin handlar främst om insändare och kolumner där skribenter
uttrycker sina åsikter om hur omvärlden borde reagera och agera med tanke på det spanska
inbördeskriget. Omvärlden diskuteras ofta som en homogen massa av länder, men vid tillfällen
diskuteras också Storbritanniens och Frankrikes politiska linje. Finlands position till
inbördeskriget är inte föremål för stora debatter i Arbetarbladet men frågan ventileras under ett
antal tillfällen. Förutom den politiska aspekten har också nedslag där skribenter uttrycker
starkare känslor om hur omvärlden ser på kriget räknats in. Som till exempel när Cay Sundström
befinner sig i Madrid beskriver han att det meningslösa bombardemanget av staden borde vara
något som världsopinionen borde reagera kraftigare på. Han jämför det med hur man under
första världskriget aktivt reagerade på tyskarnas bombardemang av historiska minnesmärken
och kulturinstitutioner. Sundström skriver att världsopinionen då var en tröst i mörka dagar,
men att den nu är svag, trots att situationen i Spanien är mycket värre.233

233

Cay Sundström, ”I Madrid, staden som blöder men kämpar.”, Arbetarbladet, 22.6.1937.

88

Jämfört med de andra analyskategorierna finns förekomsten i denna kategori i synnerhet under
krigets första år. En tydlig skillnad från de två tidigare behandlade analyskategorierna är att
denna kategori framför allt under hösten och vintern 1937 inte har så många nedslag medan det
under samma period fanns ett uppsving av nedslag i de två tidigare analyskategorierna.
I denna kategori framkommer två tydliga toppar. Intensivast är nedslagen under oktober 1936
och juni 1937. Det är talande att båda förekommer under krigets första år, då diskussionen om
noninterventionens funktion var som mest aktuell. Från 1938 var åsikterna om
noninterventionen som uttrycktes i Arbetarbladet mera samstämmiga med att politiken varit ett
misslyckande.
Orsaken till ökningen i oktober 1936 kan härledas till att det var då som
noninterventionskommitténs arbete kom igång och intensifierades. I Arbetarbladet redogörs för
noninterventionskommitténs möten och diskussioner kring omvärldens respons till händelserna
i Spanien. Huruvida Tyskland och Italien stöder nationalisterna i Spanien är en fråga som tas
upp i nedslagen. Den 2 oktober finns en notis i Arbetarbladet om att den spanska delegationen
i Genève lagt fram bevis inför Nationernas förbund om att Tyskland, Italien och Portugal
hjälper nationalisterna med militär utrustning. Vapen för den spanska republiken blir en av
noninterventionspolitikens mest omdiskuterade aspekter. Den 26 oktober kan man läsa i
Arbetarbladet om hur sovjetiska vapensändningar nu var på väg mot Spanien medan tyska och
italienska krigsfartyg var redo att kapa de ryska båtarna. Redan här skriver Arbetarbladet att
noninterventionen håller på att sättas ur spel, även om den inte gjorde mycket nytta tidigare
heller.234
I juni 1937 ses också en ökad förekomst av nedslag. I likhet med de andra kategorierna är en
orsak till brytningspunkten att nationalisterna intar Bilbao. I hela kategorin är upplagan som
utkom den 18 juni överlägset den där flest nedslag som hör till denna kategori förekommer,
som är tidpunkten för slaget om Bilbao. K.H. Wiik beskriver den 18 juni omvärldens reaktion
på de pågående händelserna i Baskien med att ”[v]ärlden tiger och ser på, kanske ibland med
ett besvärat uttryck, men önskande att inte bli påmint om vad som sker där borta.” Han skriver
om hur städer bombades och barn mördades men ingen gör något. Skribenterna i Arbetarbladet
hade inte som vana att hylla engelsmän i första taget när det kom till omvärldens respons, men
i detta nedslag hyllar Wiik Lloyd George som i ett tal har brutit tystnaden och fördömt våldet i
234

”Ryska vapensändningar på väg till Spanien”, Arbetarbladet, 26.10.1936.

89

Baskien. Wiik skriver hur Lloyd Georges ord måste ha träffat ”helvetets jordiska hantlangare
som svidande slag på deras ryggar.”235 Men det officiella England får oftast kritik från
Arbetarbladet. Senare i juni skriver Fagerholm i sin spalt om hur det konservativa England nog
kan ta hand om några hundra spanska flyktingbarn men ”annars intet gör för att hindra
fascismens frammarsch i världen”.236
Noninterventionspolitikens misslyckande blev allt tydligare i och med Bilbaos fall och i
Arbetarbladet uttrycks frustrationen även med hjälp av satir. I ett skämt i tidningen berättas om
hur man efter en sammandrabbning i Spanien räknade de döda. Man hittade 43 italienare, 53
fransmän, 23 tyskar, 8 engelsmän, 5 portugiser, 38 ryssar, 16 mexikaner och 1 spanjor. Vid
identifieringen av den döde spanjoren suckade man högt och sa: ”Sorligt, sorligt! Men varför
skulle han också lägga sig i andras affärer!”237 Med skämtet vill man åt det absurda i hur många
andra som verkade vara inblandade i det spanska inbördeskriget, så mycket att det har upphört
att vara en fråga om en spansk angelägenhet.
Från oktober 1937 till februari 1938 finns det utmärkande få nedslag i Arbetarbladet inom den
här kategorin. Oktober och november 1937 har endast 1 nedslag per månad. Det verkar inte
finnas mycket att diskutera och läget för republikanerna är osäkert. Zeth Höglund skriver i
oktober om det blödande Spanien där Franco marscherar medan ”noninterventionens ömkliga
fars” pågår i London. Höglund skriver om hur hoppet att Frankrike skulle öppna sin gräns mot
Spanien varit levande, fram till att Mussolini i ett avgörande ögonblick låtsades vika undan och
gick med på att dra tillbaka trupper från Spanien. Höglund menade att det var en högst
symbolisk gärning och att kriget i Spanien allt mer började påminna om ”kattens obarmhärtiga
lek med råttan”. I ett blodigt gyckel driver fascisterna med västmakterna och alla demokratiska
folk.238
Att det inte finns nedslag under vintern 1937–1938 kan bero på att offensiven i Teruel till en
början beskrevs som ett lyckat företag som ingöt hopp om en vändning för republikanerna. Men
när läget för republiken återigen blir sämre under våren börjar noninterventionens effektivitet
återigen diskuteras. Det är talande att medan det inte finns några nedslag inom de andra
analyskategorierna i mars 1938 så finns det första nedslaget på länge inom denna kategori just

235

K.H. Wiik (Chroniqueur), ”Brokota världen.”, Arbetarbladet, 18.6.1937.
Karl-August Fagerholm (Friman), ”Bilbao föll.”, Arbetarbladet, 21.6.1937.
237
”Apropå noninterventionen.”, Arbetarbladet, 20.6.1937.
238
Zeth Höglund (Z. Höglund), ”Det blödande Spanien.”, Arbetarbladet, 27.10.1937.
236

90

i denna månad. Nedslaget är Atos Wirtanens inlägg som handlar om hur den spanska republiken
nått en återvändsgränd och hur Spanien inte kommer klara sig utan stöd från omvärlden. 239
Våren 1938 präglas av en ny pessimism och det framträder tydligt i detta nedslag. Detta
diskuteras närmare nedan i textanalysen.
Efter den innehållslösa perioden finns en liten ökning igen i juli 1938. I och med det allt mera
kritiska läget för republikanska Spanien finns ett hopp om att de stora demokratierna som
Storbritannien och Frankrike ska göra en kursändring och bistå republikanerna. I juli skriver
Londonkorrespondenten Bjarne Braatøy en artikel där han reflekterar över Storbritanniens
spanska linje och huruvida en ny politisk förhållning till Spanien är att vänta. Han skriver att
fartygssänkningar som drabbat brittiska fartyg i Spanien har lett till en alltför ”kraftig sveda i
kapitalisthjärtat”. Braatøy beskriver hur det finns motstridande meningar om Storbritanniens
förhållningssätt till det spanska kriget, men att det verkar som om ”eftertankens kranka blekhet”
skulle ha ersatt de engelska kapitalisternas Francosympatier. Han menade att Storbritanniens
sjöfart och handelsintressen var hotade av Franco-Spanien som i sin tur kunde innebära att det
fanns goda grunder för de konservativa britterna att göra en kursändring i sin linje gällande
kriget.240
Som i de tidigare analyskategorierna syns också här en ökning av nedslag under krigets sista
månader. I januari, februari och mars 1939 handlar nedslagen inom denna kategori fram för allt
om noninterventionspolitikens misslyckande. I mars 1939 är krigsslutet påtagligt och
signaturen Nordicus skriver att ingen får glömma att ”dessa svarta dagar är en följd av den
fruktansvärt svåra situation, i vilken den spanska republiken råkat till följd av de demokratiska
stormakternas skändliga svek och Tyskland och Italiens massintervention.”241

5.2 Arbetarbladet och noninterventionspolitiken
Kriget i Spanien skapades av nationella problem i landet men blev internationaliserat. Redan
innan kriget bröt ut hade den franska regeringen slutit ett avtal med Spanien om att leverera
vapen och krigsmaterial till landet. Vid krigsutbrottet hade Leon Blum, den franske
socialdemokratiska konseljpresidenten, tillmötesgått den spanska republikens begäran om att
Frankrike skulle fullfölja avtalet och skicka vapen till Spanien. Den spanska regeringen hade
räknat med stöd från Europas demokratier när inbördeskriget bröt ut, men kursen ändrades snart
239

Atos Wirtanen (A.W–n.), ”Västmakternas återvändsgränd.”, Arbetarbladet, 18.3.1938.
Bjarne Braatøy, ”Englands ’spanska linje’ ändras på Citys order?”, Arbetarbladet, 22.7.1938.
241
Nordicus, ”De senaste händelserna i Spanien”, Arbetarbladet, 10.3.1939.
240

91

efter krigets början. Blum försökte dölja det franska biståndet till Spanien men franska
sympatisörer till nationalisterna läckte informationen till högerpressen, vilket skapade stor
debatt och kritik kring avtalet i Frankrike. Den spanska regeringens hopp om att Frankrike
skulle bistå dem slocknade den 25 juli 1936 när den franska regeringen träffades för att
diskutera den spanska frågan. Mötet resulterade i en politisk tvärvändning där man frångick
avtalet att bistå Spanien till att arbeta fram ett noninterventionsavtal för europeiska länder.
Avtalsparterna lovade att inte sälja vapen till någondera sidan i det spanska kriget med målet
att försöka isolera det spanska kriget från att spridas ut i Europa och bli ett internationellt krig.
Istället skulle Europa låta spanjorerna utkämpa kriget utan inbladning. Politiken skulle i
huvudsak drivas av den franska, brittiska, tyska och italienska regeringarna, men även andra
länder i Europa kunde ansluta sig.242
Storbritannien stöttade idén fullt ut och det är utan tvivel som den brittiska inställningen till en
noninterventionslinje var avgörande.243 Före den franska regerings sammanträde den 25 juli
hade Blum också besökt den brittiske utrikesministern Anthony Eden som manat honom att
vara försiktig i frågan om att hjälpa den spanska republiken. Blum förnekade aldrig att det var
på grund av påtryckningar från England som noninterventionsavtalet föreslogs, vilket kan
betraktas som ett sätt att blidka rösterna från vänstern som var besvikna på att den franska
regeringen vände den spanska republiken ryggen.244
Den 3 och 4 augusti hade det franska utrikesministeriet bett Tyskland och Italien om besked
om att ingå avtal, vilka bägge undvek att ge definitivt svar för att vinna tid för att deras
vapenleveranser till nationalisterna skulle påskyndas.245 Noninterventionsavtalet hade vid
augustis slut undertecknats av de viktigaste europeiska länderna, med en viss fördröjning av
Italien och Tyskland. Till noninterventionsavtalet förband sig till slut 27 europeiska länder, det
vill säga alla länder förutom Schweiz.246 Finland var bland de sista länderna som anslöt sig till
avtalet den 31 augusti.247
En noninterventionskommitté inrättades som hade sitt första möte den 9 september.
Kommitténs uppgift var att säkerhetsställa att alla avtalsparter följde noninterventionsavtalet.
242

Lundvik, Solidaritet och partitaktik, 27.
Beevor, Spanska inbördeskriget, 165.
244
Zara Steiner, The Triumph of the Dark, 206.
245
Beevor, Spanska inbördeskriget, 165.
246
Juusela, Suomalaiset Espanjan sisällissodassa, 45.
247
Aho, Espanjan asia on meidän, 36.
243

92

Tyskland och Italien begärde att noninterventionspolitiken också skulle innebära att diverse
frivilliga solidaritetsyttringar skulle förbjudas, så att till exempel pengainsamlingar inte skulle
vara tillåtna. Detta påbud var riktat mot Sovjet och arbetarorganisationerna som snabbt initierat
insamlingar. Men Tyskland och Italiens begäran avvisades av noninterventionskommittén.248
Finland deltog relativt aktivt i noninterventionskommitténs verksamhet. Det föll i enlighet med
Finlands utrikespolitik som också förlitade sig på Nationernas förbunds säkerhetssystem och
neutralitet när det gällde utländska konflikter.249
I stort sett uttrycktes en väldigt skeptisk bild av noninterventionspolitiken i Arbetarbladet, men
vid tillfällen under krigets början var inställningen något annorlunda. I september framställs
Frankrikes president som en som stod på den spanska regeringens sida. En anonym skribent
skriver i Arbetarbladet om hur man inte kan betvivla att ”Blum och hans män med sympati
följer den spanska republikens kamp”, men att de inte kan agera på grund av konsekvenserna
det kan föra med sig. Om Frankrike skulle hjälpa den spanska regeringen menade skribenten
att ett världskrig skulle urarta eftersom ”Italien och Tyskland lurpassar på Frankrike och väntar
på tillfället”. Skribenten trodde på noninterventionspolitikens nödvändighet, även om priset
som måste betalas för att förhindra ett världskrig var högt. Skribenten skriver att i och med
Frankrikes försiktiga neutralitetspolitik sätter Blum Spanien som ett tungt offer på
”världsfredens altare”. Skribenten uttrycker också kritik mot hur Sovjet förhållit sig till
Frankrikes politik. Hen skriver hur de ledande kommunisterna och herrarna i Sovjet måste
förstå Frankrikes agerande när de själva ”inte lagt strå i kors för den spanska arbetarklassens
kamp.”250
I Arbetarbladet framgick det tydligt redan från hösten 1936 att en del länder inte respekterade
noninterventionsavtalets villkor, i takt med att det kom in rapporter om att vapen och soldater
levererades från Tyskland och Italien till nationalisterna. Kritik mot omvärldens agerande
uttrycks också i ett tidigt skede. När Socialistiska arbetarinternationalen och Internationella
fackföreningsfederationen sammanträdde för att diskutera den världspolitiska situationen
redogörs deras ställningstagande av en anonym skribent. Internationalerna var väldigt kritiska
till noninterventionsavtalet eftersom de ansåg att den urholkades av Tyskland och Italiens
agerande.

248

Lundvik, Solidaritet och partitaktik, 29.
Aho, Espanjan asia on meidän, 36.
250
”Inbördeskriget i Spanien”, Arbetarbladet, 7.9.1936.
249

93

Neutralitet i det spanska inbördeskriget är i själva verket partitagande för rebellerna mot den
lagliga regeringen ty diktaturstaterna respekterar icke den internationella överenskommelsen om
nonintervention, vilket däremot de demokratiska länderna gör.251

Internationalerna ansåg att noninterventionspolitiken favoriserade upprorsmännen framom det
republikanska Spanien, som enligt dem hade folkrättsligt rätt till hjälp mot ”fredsstörande”. Ett
viktigt tema som debatteras här är också frågan om vapen till spanska republiken. Enligt
internationalerna utgjordes det republikanska Spanien av ett helt folk som var beredda att ”till
sista blodsdroppen kämpa för friheten”, men det som saknades var vapen. Arbetarbladets
skribent skriver i sin redogörelse att kravet på vapen inte är lätt att uppfylla eftersom de
demokratiska länderna har mycket att ta hänsyn till. Eftersom många socialdemokrater sitter i
olika länders regeringar skulle ett öppet partitagande för den spanska regeringen spränga
samarbetet med de borgerliga kretsarna. Politiskt kaos skulle bryta ut, till exempel i länder som
Frankrike och Belgien. Men skribenten skriver att det finns en väg ut ur svårigheterna som
också internationalerna beaktat. I noninterventionsavtalet framkommer att avståndstagandet
från att sända vapen till Spanien är bindande endast så länge som det efterföljs av alla
avtalsparter. Tysklands och Italiens kränkningar mot överenskommelsen borde därför leda till
att man borde överväga situationen på nytt. Enligt skribenten borde en lugn och opassionerad
undersökning kring huruvida noninterventionsavtalet efterföljs äga rum, som förhoppningsvis
skulle leda till att övriga länder i Europa kunde sluta med sin ”stillatigande sken-neutralitet.”252
Oktober 1936 fortsatte att präglas av diskussioner som lyfte upp noninterventionskommitténs
svåra start i sitt arbete. 7 oktober noterades det i Arbetarbladet under rubriken ”Sovjet har fått
nog av noninterventionskomedin”.253 Där framkom att Sovjets ambassadör i London låtit
meddela till den engelska regeringen att Sovjet inte längre kan se sig bundet till avtalet då inga
åtgärder tagits för att få slut på den hjälp som Italien, Tyskland och Portugal ger nationalisterna.
Skribenten skriver att noninterventionsavtalet därmed hotas av sammanbrott. Från notisen låter
det också som om skribenten lyfter fram argument för att det skulle vara skäligt för alla stater
att lämna avtalet. Skribenten tar upp hur man på vänsterhåll blivit alltmer övertygad om att
Italien, Tyskland och Portugal bryter mot avtalet, och att Blum i Frankrike utsätts för
påtryckningar om att lämna avtalet. Skribenten skriver också att det i Storbritannien pågår
likande påtryckningar från socialister och vänsterliberaler.254

251

”Internationalerna och Spanien.”, Arbetarbladet, 7.10.1936.
”Internationalerna och Spanien.”, Arbetarbladet, 7.10.1936.
253
”Sovjet har fått nog av noninterventionskomedin”, Arbetarbladet, 7.10.1936.
254
”Sovjet har fått nog av noninterventionskomedin”, Arbetarbladet, 7.10.1936.
252

94

Konsekvenserna av Sovjets agerande syns senare i Arbetarbladet. Samma månad skriver man
om ett stormigt interventionskommittémöte. Enligt en redogörelse av Arbetarbladets skribent
hade Italiens representant under mötet undvikit att adressera Sovjets anklagelser och istället
framfört en rad motbeskyllningar om att det var Sovjet som försökte göra sig fri från avtalets
förpliktelser. Den italienska representanten hävdade att det framkommit att 70 sovjetiska
flygplan anlänt till Barcelona och Madrid under september, samt att väldiga mängder vapen och
ammunition levererats. Sovjets representant avisade i sin tur de italienska anklagelserna och
påstod att världspressen och talrika ögonvittnen gett exakta siffror på Italiens och Tysklands på
bombplan och ammunitionsleveranser som skickats till Spanien. Det förefaller enligt
skribentens beskrivning som att största delen av mötet bestod av smutskastningar och
motbeskyllningar. Ord stod mot ord men den italienska ambassadören framställs av skribenten
som den av de två som kommer med falska anklagelser. Skribenten skriver att oviljan att
försvara Italien mot Sovjets anklagelser visar att den italienska representanten tydligtvis insåg
det hopplösa i att försöka förneka de italienska brotten mot noninterventionsavtalet. I och med
att Sovjets representant ifrågasätter Italien gestaltas Sovjet som det enda landet som vågar stå
upp mot fascisterna.255
Inlägg som rör Sovjetunionens stöd till republikanerna är i över lag inget som får stort utrymme
i tidningen. Till ett av de få inläggen som direkt handlar om Sovjets hjälp till republikanerna
finns en bildsatt notis från oktober 1936 som handlar om att ett sovjetiskt fartyg anlänt till
Barcelona. Bildtexten lyder ”Livsmedel och kanske vapen” och i notisen spekulerar skribenten
kring fraktens innehåll. Det beskrivs att fartyget hälsas med jubel av stadens befolkning och om
man ska tro fraktsedlarna är det livsmedel och bruksartiklar som levereras till det spanska
folket. Men skribenten tillägger att efter alla kontroverser i noninterventionskommittén kan
man gissa att ”ryssarna gjort allvar av sitt hot att förse regeringen med vapen”. 256 I all debatt
om huruvida Tyskland och Italien stöder nationalisterna verkar ett tecken på att någon vågar
stöda republikanerna uppskattas av skribenten.
En orsak till att man i Arbetarbladet undviker att ge spaltutrymme till att diskutera Sovjets
inblandning i spanska inbördeskriget har troligen att göra med att man inte vill betraktas som
en tidning som sympatiserar med kommunister. Allan Vougt är en av få skribenter som tydligast

255
256

”Noninterventionskomiténs fredagsmöte blev stormigt”, Arbetarbladet, 12.10.36.
”Ett skepp kommer lastat”, Arbetarbladet, 30.10.1936.

95

uttrycker positiva reaktioner på Sovjets bistånd. Han beskriver hur Sovjet åtnjuter stor
popularitet i Spanien på grund av den hjälp de ger republikanerna, men tillägger även att den
kommunistiska samhällstypen som Sovjet representerar inte väcker lika många beundrare.257
Men noninterventionens ”vara eller icke-vara” var istället en konstant diskussion i
Arbetarbladet, och åsikterna gick isär bland skribenterna. I en kolumn i Arbetarbladet i april
1937 uttrycker en anonym skribent sin kritik till den rådande världspolitiken. Hen skriver att
tanken med noninterventionen var att den skulle göra slut på kriget genom att framkalla
vapenbrist i Spanien. Noninterventionens fredspolitik skulle vidare effektiviseras genom att
stoppa all tillströmning av frivilliga deltagare till Spanien – men skribenten tillägger att det ser
allt annat än lovande ut. Farhågorna som hen istället hyser är att inbördeskriget nu ska kunna
nära sig själv i åratal, vilket gör att ett slut inte kommer komma inom en när framtid.258
Sven Backlund var ackrediterad i Genève och rapporterade från Nationernas förbund. I hans
artiklar finns en förhoppning om att NF skulle kunna vara mera och ge mera, men under krigets
första år verkar han övertygad om att noninterventionspolitiken är den bästa. I maj 1937 skriver
Backlund om att ”nödvändigheten av non-interventionen i Spanien håller på att giva en fasthet
åt europeisk politik som den tidigare saknat.” Under noninterventionspolitiken har Europa enats
för att trygga Spaniens gränser. Backlund hoppas på en framtid där Europa har tryggat alla sina
gränser och ”då varje gränsrevision strykes från dagordningen” för att Europa då tillsammans
kan ta tag i andra problem när den yttre ordningen är tryggad. Men Tyskland har ett val att göra.
Med ingripandet i Spanien tillsammans med Italien utmanar de Europas ordning. Backlund
skriver att Tyskland måste överge sina drömmar om ett tredje rike eller så blir det i krig mot
Europa. För Backlund är Europa mitt uppe i en process där staterna kommer samman för att
förenas och bli starkare tillsammans.259
Under sommaren 1937 märks en förändring i Backlunds förhållningssätt. Bara en månad efter
nedslaget i maj skriver han om en arbetarkonferens som hållits i Genève. Under tre veckor har
NF:s arbetarkonferens sammanträtt och intrycket efter konferensen ter sig ha varit väldigt
tankeväckande för Backlund. Framför allt NF:s Internationella arbetsbyrå har varit föremål för
besvikelse. Backlund beskriver hur en av NF:s grundpelare har varit att ingen fred i världen kan
vara varaktig så länge det inte finns social rättfärdighet. För Backlund är arbetsbyrån det

257

Allan Vougt, ” Allan Vougt i Spanien: Francisco Caballeros drama.”, Arbetarbladet, 17.12.1937.
”Landsflyktingarnas fredstrevare”. Arbetarbladet, 19.4.1937.
259
Sven Backlund, ”Sven Backlunds Europa-brev: Efter långa revolutioner.”, Arbetarbladet, 19.5.1937.
258

96

instrument inom NF som kunde utreda det sociala missnöjet och misären som funnits i Spanien
och som lett till ett inbördeskrig. Men under konferensen har det blivit tydligt för Backlund att
arbetsbyrån inte fungerar.
På intet område är vanmakten i Genève inför det spanska inbördeskriget mera iögonfallande, mera
brutal än genom denna sällsamma, jag vågar säga oförklarlig förlamning, som gripit det organ
inom Nationernas förbund som ensamt är i stånd att intervenera i Spanien på en grundval som
skulle samla den allmänna opinionen i alla länder.260

Backlund menar att arbetsbyrån skulle ha mandat att skaffa material och låta deras medarbetare
jobba i Spanien för att få fram en opartisk framställning av läget i Spanien. Sanningen om
Spanien ligger i att förstå spänningen som uppkommit i konflikten mellan finaste kultur och
djupaste misär. Men arbetsbyråns direktör har fallit offer för omvärldens påtryckningar.
Backlund skriver om hur ingen vill se en sådan undersökning. Det kapitalistiska Europa vill det
inte eftersom det skulle rubba dess egen trygghet. Sovjet vill det mindre eftersom kriget i
Spanien är av social-religiös karaktär och går ”vida utöver gränserna för en revolution som
Stalin i sin maktfullkomlighet och genom en rad blodsprocesser förklarar vara avslutad”. Och
spanjorerna själva vill inte se någon undersökning eftersom de vill ignorera att deras land lider
av en oändlig fattigdom. Men för Backlund befinner Europa sig i inbördeskrigens århundrande
och han tror att det aldrig kommer ändras om inte det sker en fullständig omstöpning av världens
sociala och ekonomiska struktur.261 Backlunds inlägg i Arbetarbladet har dominerats av en tro
på internationellt samarbete men som i detta nedslag visade sig vara svag.
Inrikes diskuteras också noninterventionens effekt. I Arbetarbladets riksdagskrönika redogör
signaturen Krönikören för en debatt i plenum våren 1937 där förslaget till en lag om förbud mot
export av varor till Spanien diskuterades.262 Under riksdagens diskussion ventilerade K.H. Wiik
frågan om Finlands roll i noninterventionsavtalet. Enligt Wiik var det spanska folket förtjänt av
världens sympatier eftersom nationalisterna i Spanien aldrig skulle ha visat framgång i sitt
blodiga företag om inte de fick hjälp av fascisterna. Det intressanta med nedslaget är att det
förfaller otydligt vad Wiiks ståndpunkt var. Krönikören skriver att Wiik fastslog att de
demokratiska länderna inte kan hjälpa den lagliga regeringen eftersom risken för ett världskrig
är för överhängande. Men att Europa genom noninterventionsavtalet ger en chans åt det spanska

260

Sven Backlund, ”Sven Backlund skriver från Genève: Arbetskonferensen.”, Arbetarbladet, 18.6.1937.
Sven Backlund, ”Sven Backlund skriver från Genève: Arbetskonferensen.”, Arbetarbladet, 18.6.1937.
262
Protokoll över riksdagens plenum fredagen den 12 mars 1937, Riksdagen 1937, Protokoll i sammandrag,
Plena 1–81 (Helsingfors: Statsrådets tryckeri, 1938), 89.
261

97

folket att själva få avgöra sina problem, och genom att vara en del av noninterventionsavtalet
stödjer Finland denna tanke.263
Från detta förefaller det som om Wiik stödde noninterventionspolitiken, så länge alla parter i
avtalet följde det. Det är möjligt att Krönikören ansåg det som självklart vilken åsikt Wiik var
av så att den inte behövdes förtydligas men för att förstå resonemanget blev jag tvungen att
söka svar i Jyrki Juuselas forskning om Finlands position till inbördeskriget där samma
riksdagsdebatt omnämns. Där framkommer det tydligt att Wiik ansåg att Tyskland och Italien
bedrev

gangstermetoder

i

Spanien,

och

att

om

inte

effektivare

kontroller

av

noninterventionsavtalet infördes borde Finland upphäva lagen om exportförbudet till
Spanien.264 Om exportförbudet upphävdes skulle Finland kunna bistå den spanska republiken
och samtidigt också frångå noninterventionsavtalet. Det framstår alltså som att Wiik ansåg att
noninterventionsavtalets verkan var meningslöst om inte alla följde det. Varför Krönikören inte
ansåg det viktigt att understryka denna åsikt i Arbetarbladet förblir oklart. Kanske handlar det
om en begränsning rent utrymmesmässigt. Från andra röster från debatten i nedslaget framgår
det tydligare att Wiik uttryckte sig kritisk till noninterventionen, till exempel genom att
Krönikören citerar socialdemokraten Väinö Voionmaa som var av åsikten att Finland inte kunde
välja en annan väg än de övriga länderna i noninterventionsavtalet. Det visar att åsikterna också
inom det socialdemokratiska partiet var splittrade.
Wiiks ställningstagande kom klarare fram ett år senare. I april 1938 diskuterades
noninterventionen återigen i riksdagen och denna gång uttryckte Krönikören tydligare Wiiks
och tidningens egen linje. På plenumets dagordning diskuterades lagen om förhindrade av
deltagande i spanska inbördeskriget och dess fortsatta giltighet.265 Krönikören skriver om hur
diskussionen blev livlig och hur Kaarlo Kares, riksdagsledamot för Fosterländska folkrörelsen,
lyste med belåtenhet över de tysk-italienska segrarna i Spanien. Men Wiik konstaterade i denna
debatt att man utövade en falsk neutralitet när man placerade den spanska regeringen i samma
klass med de upproriska rebellerna, i synnerhet när regeringen hamnade i en sämre ställning då
det endast var demokratierna som respekterade noninterventionen. Men förslaget till förlängd
giltighet på lagen godkändes. Krönikören valde ändå att ta tillfälle i akt för att visa att

263

Krönikören, ”Arbetarbladets riksdagskrönika. Spanien på tapeten.”, Arbetarbladet, 15.3.1937.
Juusela, Suomalaiset Espanjan sisällissodassa, 55.
265
Protokoll över riksdagens plenum fredagen den 1 april, Riksdagen 1938, Protokoll i sammandrag, Plena 1–22
(Helsingfors: Statsrådets tryckeri, 1940), 98.
264

98

Arbetarbladet också var skeptisk till noninterventionens verkan. Han befarade att utgången i
det spanska inbördeskriget skulle avgöra ifall Europa har ett ännu större krig framför sig.
Här kan vi inte underlåta att instämma med dem, som bittert beklagar hela den utvecklingen
noninterventionspolitiken kommit att få. Den spanska tragedin hör till de mest uppskakande i vår
tid, jämförlig med Tysklands fördragsvidriga överfall mot Belgien år 1914 eller Italiens överfall
mot Abessinien [...] Men här till kommer att utvecklingen i Spanien möjligen kan leda till just det
man med noninterventionen ville undvika: det stora kriget. Går det därhän, har demokratierna
själva mot sin vilja medverkat till att frambesvärja vad de avsett att värja.266

Den minskade tron på noninterventionspolitiken under våren 1938 går parallellt med den
minskade tron på att en seger för den spanska republiken är möjlig. Diskussionerna går istället
mot att republiken kommer förlora kriget mot fascisterna om inte Europa slutar att vända ryggen
till. Atos Wirtanen skriver i ett inlägg om det kritiska skedet som inbördeskriget befinner sig i.
Enligt Wirtanen är det ”uppenbart att spanska regeringen överlämnad åt sig själv, snart nog
måste möta nederlaget.” Det enda hoppet som finns är för demokratierna i Europa att hjälpa
Spanien om man vill hindra att fascisterna segrar. Wirtanen skriver att Frankrike och Englands
ställs inför ett fruktansvärt val. Antingen måste de offra den spanska demokratin åt rebellerna
eller besluta sig för ett militärt ingripande i Spanien för att slå ned upproret, med alla dess risker.
Wirtanen ventilerar också tanken på vad som skulle hända ifall Frankrike valde att öppna den
franska gränsen mot Spanien. Han befarar att det skulle leda till ett angrepp på Frankrike från
Tyskland och Italien, men han tror också att ”opinionen i en hel värld, med undantag för ett
fåtal länder, skulle omedelbart ställa sig på västmakternas sida”. Dessvärre tror han också att
det finns en stor risk att rebellernas seger i Spanien leder till samma angrepp på Frankrike. Hos
Wirtanen utkristalliseras en tanke om att framtiden kanske inte handlar vad som kommer hända,
utan snarare när det kommer hända. Mera krig i Europa verkar ofrånkomligt.
Detta skulle innebära, att valet icke längre gäller krig eller fred utan står mellan en närmare och
fjärmare tidpunkt för krigsutbrottet!267

Wirtanen skriver att England kan lyckas skjuta upp det avgörande valet om intervention men
under tiden kommer de hotfulla molnen lägga sig allt hotfullare över den Pyreneiska halvön.
Den svåra situationen anser han också syns i att för varje framgång för republiken ökar Italien
och Tyskland samtdigit sina insatser för nationalisterna.268

266

Krönikören, ”Arbetarbladets riksdagskrönika. Många frågor, långa debatter; ikl i panik..”, Arbetarbladet,
6.4.1938.
267
Atos Wirtanen (A.W–n.), ”Västmakternas återvändsgränd.”, Arbetarbladet, 18.3.1938.
268
Atos Wirtanen (A.W–n.), ”Västmakternas återvändsgränd.”, Arbetarbladet, 18.3.1938.

99

En svag tro på noninterventionens effekt syns endast under krigets första fas och den kommer
aldrig starkare i uttryck än det som syns i till exempel Sven Backlunds artiklar om NF. För
många skribenter verkar nationalisternas intagning av Barcelona i januari 1939 ha varit det som
definitivt indikerade att republikanerna skulle förlora kriget.
Men vad slaget i Barcelona betydde delade ändå Arbetarbladets skribenter. Signaturen
Nordicus levererade ett överraskande optimistiskt inlägg om tron på omvärldens agerande även
om noninterventionen hade misslyckats. I februari 1939 skriver hen att striden om Barcelona är
förlorad med att det ännu finns hopp för republikanska Spanien. Hen är övertygad om att det
finns förstärkningar och krigsmaterial att invänta från centrala delar av Spanien som kommer
bistå trupperna i Katalonien. Och skulle Katalonien falla till nationalisterna tror Nordicus att
det istället kommer stärka de centrala delarna som republikanerna kontrollerar, såsom Madrid,
Valencia och hamnstäder som Almeria och Alicante. Dessa områden kommer i så fall att
förstärkas med den återstående armén från Katalonien och ”det spanska frihetskriget kommer
sedan med full styrka att fortsättas”. Nordicus visar en säregen stor optimism gentemot det
internationella läget. Hen tror att Frankrikes och USA:s hållning gentemot spanska republiken
kan förändras när som helst och beskriver också att det finns ett växande tryck från allt större
folkmassor på världens regeringar för att få dem att sälja vapen till den spanska republiken.
Detta kommer göra att världen snart ska få bevittna ett spanskt under.
Så snart det skändliga förbundet att sälja vapen till Spanien upphävs i de demokratiska länderna,
kan man vara övertygad om att detta under skall bli verklighet.269

Men Nordicus är åtminstone i Arbetarbladet väldigt ensam om sin övertygelse om spanska
republikens seger vintern 1939. Hos många andra skribenter verkar tron på omvärlden nästintill
vara bortblåst när det kommer till att hjälpa republikanerna. Under rubriken ”Den spanska
tragedin” beskriver en skribent i januari 1939 hur Katalonien samlar sig inför ett sista
kraftuppbåd. Detta samtidigt som världen står som en åskådare till ett makabert skådespel. Hen
jämför slaget om Barcelona som ett nytt Abessinien, där ”ett halvbeväpnat folk nedmejas med
all den industriella precision våra dagars krigsteknik kan prestera.” Fast slaget inte ännu var
avgjort var det enligt skribenten redan förlorat. Denna gestaltning förstärks också genom att
hen skriver att de redan har de avgörande händelserna bakom sig och det som händer härnäst är
bara följderna av demokratiernas oförmåga. Europa är medskyldig i vad som än kommer ske.

269

Nordicus, ”Francos offensiv och orsakerna till hans framgång”, Arbetarbladet, 1.2.1939.

100

Skribenten ansåg också att två saker hade varit nödvändiga för att förebygga situationen som
nu står framför dem, nämligen förutseende och internationell ansvarskänsla. Här har även
socialdemokratin misslyckats. Skribenten menade att man inte kan blunda för att det var en
socialdemokratisk statsminister som inledde noninterventionspolitiken, men syftning på
Frankrikes Leon Blum. Han inte bara inledde utan fortsatte med politiken trots att det blev
tydligt att alla parter inte höll sig till avtalet.
Det är inte enbart socialdemokratin som behöver rannsaka sig självt. Skribenten skriver att det
minsta motståndet nu står i vägen för fascisterna om de ämnar fortsätta sina stridståg ut till
Europa: ”Den internationella solidariteten och dess instrument Nationernas Förbund, har brutit
samman. Fältet är fritt.” Skribenten är av åsikten att passiviteten som visats gentemot Spanien
är ett prejudikat som visar europeiska småstater att de framöver inte kommer kunna räkna med
stöd från de stora demokratierna. Det spanska sorgespelet är en följd av de europeiska
demokratiernas nya politik, en politik som består av en moralisk upplösningsprocess. Och det
är det konservativa England och det borgerliga Frankrike som går i spetsen för detta. Men det
som finns kvar skriver skribenten är arbetarklassens vilja. Som diskuterades i kapitel 4 framstår
det som man i Arbetarbladet höll fast vid tron på solidaritetens makt även mot slutet av kriget.
Här skriver skribenten att arbetarklassens solidaritet nu manifesteras genom hjälpaktioner för
den kämpande republiken och denna solidaritet är ”nära nog den enda ljusglimten i den marnatt,
vars dystra mörker rullar över klotet.”270
Självkritiken mot Finlands eget agerande uttrycks i Arbetarbladet vid få tillfällen direkt, och
märks främst i den allmänna frustrationen på hur omvärlden agerat gentemot det spanska
inbördeskriget. Kritik mot Finlands politik syns tydligaste i Krönikörens redogörelser över
riksdagsdebatter. Men i slutet av kriget kommer kritiken skarpare fram. K.H. Wiik är en de
röster i Arbetarbladet som uttrycker sig väldigt kritiskt till hur omvärlden agerar. Ett av de sista
nedslagen om Spanien i Arbetarbladet levererar Wiik den sista marsdagen 1939. Där
konstaterar han att det stora sorgespelet nu är till ända. Han hånar också all form av ömkan för
Spanien som nu kommer till uttryck från omvärlden och som också syns i Finland. I sin kolumn
återger han ironiskt hur en dialog mellan Finland och Spanien kunde se ut när Finland
beklämmer sig inför republikens öde.

270

”Den spanska tragedin.”, Arbetarbladet, 25.1.1939.

101

Vi ska stå snyftande vid spanska republikens, vid spanska folkfrihetens grav och säga att tack ska
ni ha för god vakt, och det var ju rysligt ledsamt det här, men vad skulle vi göra – tja, vi hade ju
också här en lagom nonintervention, tja, vår riksdag antog den med fullt allvarlig min – hm, nog
var det välment alltid, men vad skulle vi göra, när italienarna och tyskarna ändå intervenerade –
tja, ni menar att vi bort erkänna humbugen som humbug och låta er få de vapen ni mente er behöva
– men hur skulle vi våga det, vi är ju bara en liten stat som måste se om sitt eget hus – ja, vi har
önskat er allt gott, men envar är sej själv närmast – och när inte di andra heller ville – ja di andra
säjer på samma sätt, förstås, men i alla fall – nog skulle vi vara glada om ni hade klarat er – ja,
det har smärtat oss att man måste kastat bomber på er – vilen i frid, ni har gjort er mycket förtjänta
om mänskligheten.271

När Finland hållit det talet till spanska republiken skriver Wiik att de då kan vända sig till
Franco och be honom mottaga Finlands erkännande och hoppas på livliga handelsförbindelser.
Hos Wiik syns ett tydligt missnöje med hur omvärlden agerat, ända fram till spanska
republikens sista stund. Och Finland, som hävdat ett de är ett så litet land som inte kan göra
något, är också föremål för besvikelsen. Att man nu ska dra ett sträck över det som varit och
inleda samarbete med Franco ses som höjden av hyckleri.

5.3 Sammanfattning av kapitel 5
I detta kapitel har jag undersökt hur Arbetarbladet skrev om omvärldens respons på spanska
inbördeskriget

genom

att

främst

fokusera

på

nedslag

som

handlar

om

noninterventionspolitiken. Noninterventionspolitiken genomdrevs av Storbritannien och
Frankrike och kom att innefatta de flesta europeiska länder i ett försök att isolera kriget så det
inte skulle utvecklas till ett internationellt krig. Kriget hade dock flera internationella aktörer
eftersom Tyskland och Italien bistod nationalisterna med vapen och trupper medan Sovjet
stödde republikanerna. Nedslagen inom denna kategori består i huvudsak av kolumner och
inlägg som kritiserar omvärldens handfallenhet. Också Finland anses vara en del av den passiva
hållningen gentemot Spanien. Poängen med noninterventionen kritiseras starkt eftersom
skribenterna anser att noninterventionens vits undermineras av Tysklands och Italiens agerande.
Den kvantitativa analysen visar att denna kategori var som intensivast under krigets första år.
Detta eftersom det var då som noninterventionens effektivitet diskuterades som mest.
Noninterventionskommitténs möten gestaltas som stormiga debatter bestående av
beskyllningar. Sven Backlund framkommer som en av de få skribenter som i ett skede tror på
noninterventionslinjen. Som person verkar han ha präglats av en tro på det internationella
samfundet men NF:s vanmakt i frågan om inbördeskriget leder till att även han mister sin tilltro.

271

K.H. Wiik (Chroniqueur), ”Brokota världen”, Arbetarbladet, 31.3.1939.

102

Mot andra halvan av kriget visar analysen att de flesta av Arbetarbladets skribenter var
samstämmiga om att politiken varit ett misslyckande som försatte den republikanska sidan i en
ogynnsam position jämfört med nationalisterna.

103

6 Den inhemska pressdebatten
Det här kapitlet handlar om hur Arbetarbladet positionerade sig till andra tidningar. Eftersom
denna analyskategori är avsevärt minde än de tidigare syns det också i analysens längd och
omfattning. Textanalysen består här av en allmän analys av hur Arbetarbladet skrev om andra
inhemska tidningars inlägg om det spanska inbördeskriget.

6.1 Den kvantitativa analysen
Den kvantitativa analysen utgår ifrån avhandlingens sista diagram, diagram 8. Detta är den av
avhandlingens analyskategorier som innehåller minst nedslag. I detta underkapitel undersöks
varför detta är fallet.

Diagram 8: Den inhemska pressdebatten

Kategorin om den inhemska pressdebatten innehåller totalt endast 30 stycken nedslag.
Nedslagen förekommer mycket sporadiskt i Arbetarbladet, men den här kategorin är också den
analyskategori som är överlägset intensivast av alla under krigets första månad i juli 1936.
104

Nedslagen i juli inom denna kategori är också de första nedslagen som förekommer i
Arbetarbladet som tangerar de teman som är föremål för denna avhandlings analys. Också
Lundvik har noterat att den häftigaste debatten i de rikssvenska arbetartidningarna mot de
borgerliga förekom från krigets utbrott till slutet av augusti 1936.272 Efter augusti blir nedslagen
i Arbetarbladet som handlar om pressdebatten sällsynta och därför är kategorins medeltal
endast 0,9 och mediantalet 0.
Materialet i denna kategori berör främst inlägg under Arbetarbladets återkommande inslag
”Pressdebatten” men syns också i kolumner och insändare. I ”Pressdebatten” togs artiklar från
andra tidningar upp som var intressanta att diskutera i Arbetarbladet, främst på grund av att de
belyste skillnaderna mellan Arbetarbladet och andra tidningar. ”Pressdebatten” var därför ett
effektivt verktyg för Arbetarbladet att befästa sin position till kriget. Lars-Folke Landgrén, som
har undersökt den finländska tidningspressen under 1900-talet, har konstaterat att det
socialdemokratiska partiets tidningar intog en försiktig hållning gentemot högern efter
inbördeskriget som höll i sig ännu långt in på 1930-talet. Först i samband med att
socialdemokraterna gick med i Cajanders regering 1937–1939, för första gången på tio år,
började socialdemokraternas profillösa hållning gentemot högertidningar luckras upp i
samband med att samhällsklimatet blev bättre.273 Vad gäller pressdebatten om spanska
inbördeskriget är det intressant att notera att det i Arbetarbladet förekom relativt mycket debatt
med högertidningar i början av kriget, trots att detta var innan socialdemokraterna i Finland
gick med i regeringen. Men hade samhällsklimatet mellan högern och vänstern varit bättre är
det möjligt att debatten också skulle ha varit mera omfattande. Arbetarbladet hade kunnat skilja
sig ur mängden tydligare och inte begränsat sig till några korta kommentarer till andra
tidningars artiklar eller fåordiga, men ändå kritiska, inflikningar i kolumner. Någon markant
skillnad till hur tidningsdebatten utformade sig under 1937–1939 har inte noterats i denna
avhandling, men faktorer som att det brinnande intresset för inbördeskriget också svalnade med
tiden bör tas i beaktande. Den inhemska pressdebatten verkar också framför allt ha varit vigt åt
inhemska ärenden.
Utmärkande för denna kategori är också att nedslagen inte är lika bundna vid krigets
händelseförlopp som de övriga kategorierna. Men ett undantag som syns är till exempel
november 1936 då en liten ökning ses i diagram 8, till följd av att nationalisterna försökte inta
272

Lundvik, Solidaritet och partitaktik, 24.
Lars-Folke Landgrén, ”Den finländska tidningspressen som samhällsspegel under 1900-talet”, Historisk
Tidskrift för Finland 2 (2017:102), 288.
273

105

Madrid. Då fanns 3 nedslag som bland annat tangerande hur borgarpressen framställde slaget
som förlorat för regeringstrupperna. I ett inlägg skriver en skribent hur republikanerna
ingalunda befinner sig i en hopplös situation, utan hur det spanska inbördeskriget är långt ifrån
slut. I det signaturlösa inlägget menade skribenten att allt inte heller hängde på Madrid, trots att
borgarpressen verkade vilja få sina läsare att tro det. Hen skriver att fascisterna är ”herrar över
17 landskap med 6,7 miljoner invånare, medan regeringen fortfarande behärskar 15 landskap
med 7,5 miljoner invånare”. Skribenten understryker att regeringen kontrollerar de folkrikaste
och mer betydelsefulla landskapen i Spanien medan fascisterna har de fattigare områdena.274
Men i huvudsak förekommer nedslag inom kategorin när Arbetarbladet valt att lyfta upp och
kommentera vad en annan tidning skrivit, utan direkt korrelation till händelser i kriget. Som
diskuteras nedan i textanalysen handlar inläggen främst om Arbetarbladets kritik på hur de
borgerliga tidningarna förhåller sig till kriget i Spanien. Eftersom merparten av materialet
utgörs av inlägg inom ”Pressdebatten” framträder inte många signaturer eller skribenter. Målet
med ”Pressdebatten” var att gestalta Arbetarbladets gemensamma linje och därför är det också
naturligt att inläggen inte har signerats av en skribent. Bland de få skribenter som finns inom
denna kategori är T.f., som troligtvis står för ”tillförordnande” eftersom denna signatur endast
förekommer i början av kriget i den förstasidespalten som Fagerholm brukade skriva. K.H.
Wiik skriver också några inlägg i sitt inslag ”Brokota världen” som också förekommer i denna
kategori.
I samstämmighet med de andra analyskategorierna minskar nedslagen när Francos seger blir
oundviklig. Anmärkningsvärt inom denna kategori är att det inte finns ett enda nedslag i mars
1939. Det demonstrerar hur det inte fanns något intresse för Arbetarbladet att kommentera om
vad de borgerliga tidningarna skrev om Francos seger.

6.2 Kritiken mot borgarbladen
Inläggen som Arbetarbladet kommenterade rör många gånger vid likande aspekter av kriget
som analysen behandlat upp till nu. De teman som utgör föremål för analyskategorin handlar
bland annat om att Arbetarbladet ansåg att de borgerliga tidningarna framställde den spanska
republiken som revolutionär och kommunistisk samt att republiken förde en häxjakt mot den
katolska kyrkan. Det tas också upp hur andra tidningar rapporterat om olika händelser från

274

”Kriget om Madrid”, Arbetarbladet, 23.11.1936.

106

kriget, som till exempel slaget om Madrid under hösten 1936 eller intagningen av Barcelona
1939.
Detta kapitel kan betraktas som ett ytterligare exempel på hur Arbetarbladet positionerade sig
i frågorna. I dessa nedslag kommer det också fram tydligt eftersom Arbetarbladet uttryckligen
som tidning ville ta avstånd från vad andra skrivit. Hur Arbetarbladet svarade på kritik belyser
tidningens egen ståndpunkt. Därför finns det i analysen vid flera tillfällen diskussioner som
överlappar de från tidigare analyser i avhandlingen.
Det är framför allt de borgerliga och högertidningar som utgör mål för kritik från Arbetarbladet.
De tidningar som frekvent syns i pressdebatten är Hufvudstadsbladet, Församlingsbladet,
Hangö, Nyland och Österbottningen, och på finskt håll Ajan Suunta och Uusi Suomi.
Ovissheten vid krigets början ledde till spekulationer om vad som skulle hända i Spanien. Det
stora antalet pressdebatter som syns i Arbetarbladet i juli och augusti är talande för hur stort
intresse det fanns för det spanska inbördeskriget i andra finländska tidningar.
En del av diskussionen kring kriget i Spanien handlar om källkritik och hur man som tidning
ska rapportera om kriget. Den förvirrade situationen som uppstod när ett inbördeskrig började
ta form i Spanien speglas också i att Arbetarbladet själv medgav svårigheterna i att rapportera
om kriget. Den 29 juli 1936 skriver man att det är svårt att under brinnande strid få tag i
tillförlitliga uppgifter eftersom ”[d]et mesta är färglagt”. Som en uppmaning till läsarna skriver
Arbetarbladet att man med stor försiktighet ska förhålla sig till nyheterna som sensationslystna
tidningar med överflöd levererar. Från Arbetarbladets sida poängterar man att de försöker hålla
sig till det officiella nyhetsmaterialet, som enligt redaktionen måste vara det mest pålitligaste.275
Med det ”officiella nyhetsmaterialet” avses den spanska regeringens kommunikéer, men någon
problematik om huruvida regeringen som i detta sammanhang är en krigande part kan betraktas
som en opartisk källa diskuteras inte i Arbetarbladet.
De sensationslystna tidningarna som Arbetarbladet refererar till är inte kvällspress eller
skvallertidningar. I detta sammanhang är det de borgerliga tidningarna som anses vara
sensationslystna, och sensationslystna eftersom de rapporterar nyheter som Arbetarbladet anser
är grundade på falska uppgifter. Ett genomgående tema för Arbetarbladets kritik mot
tidningarna handlar om att Arbetarbladet anser att de borgerliga tidningarna prefererar

275

”De spanska grymheterna.”, Arbetarbladet, 29.7.1936.

107

nationalisterna framom republikanerna, och att det spanska inbördeskriget synliggjort att
borgarbladen i själva verket sympatiserar med fascisterna.
Arbetarbladet visar också att denna inställning till borgarpressen fanns utanför
tidningsredaktionen. När Helsingforsarbetare sände en hälsning till den spanska regeringen i
samband med mötet som ordnades av Socialdemokratiska Kommunalorganisationen i augusti
1936 diskuterades också Finlands borgerliga tidningar. I Arbetarbladets notis framkommer att
arbetarna i Helsingfors protesterade i ett uttalande mot att borgarpressen bedrev en ”opassande
förvanskning” av händelserna i Spanien. Denna protest innefattade även Finska Notisbyrån som
arbetarna ansåg förvrängde nyheterna från Spanien. Arbetarna krävde att Finska Notisbyrån
som en statsunderstödd institution skulle iaktta ovillkorlig neutralitet.276
För Arbetarbladet var det tydligt att borgerliga tidningar hoppades på en seger för
nationalisterna och att de inte dolde sina sympatier för dem. Den 22 juli skrev man hur Åbo
Underrättelser (ÅU) följde händelserna i Spanien med ”illa dolda förhoppningar”. Med ett
utdrag ur ÅU:s ledare citerade Arbetarbladet ÅU:s syn på kriget. ÅU hade skrivit att upproret
i Spanien var grundade i att förhållandena i samhället hade kommit till den punkt att de som
ville ”återställa ordningen och trygga den hade chanserna”.277 Arbetarbladet kommenterade
ÅU:s ledare med att det lät som om tidningen ansåg att en högerdiktatur var den enda lösningen
för Spanien. ÅU diskuterade också ”de stilla i landet”, de som inte blandade sig i politik före
läget i landet blir riktigt illa. Enligt ÅU:s skribent skulle Spaniens öde avgöras om dessa
människor nu har fått nog. Då skulle republiken sopas undan och en högerdiktatur träda fram
istället. Arbetarbladet kontrade ÅU med att skriva att det kan hända att de ”stilla i landet” slår
sig omkring blint just nu, men när de vaknar till insikt om hur hänsynslöst högern utnyttjar dem
kommer det var slut med högerns alla möjligheter.278 Arbetarbladets skribent menar med det att
det kanske finnas massor som just nu ansluter sig till nationalisterna, men att detta inte kommer
vara långvarigt när de inser vad nationalisterna slåss för.
Kritiken handlade också om att de borgerliga tidningarna var skenheliga. Signaturen T.f. skriver
att de framställer sig som hyperdemokratiska före val men följer ändå med stort intresse
fascismens aktivitet.279 Riksdagsval hade hållits i Finland bara några veckor före inbördeskriget
i Spanien bröt ut. En annan anonym skribent skriver också att det är märkligt hur dessa tidningar
276

”H:fors-arbetarna telegraferar till Spaniens regering”, Arbetarbladet, 28.8.1936.
”Spansk kontrarevolution.”, Åbo Underrättelser, 21.7.1936.
278
”Pressdebatten. Borgåbladen följer händelserna i Spanien”, Arbetarbladet, 22.7.1936.
279
T.f., ”Upprorskommentarer.”, Arbetarbladet, 27.7.1936.
277

108

hade en gränslös kärlek till demokratin före riksdagsvalet men att man nu kan undra sig vart
den har försvunnit. Skribenten återger hur förbluffad hen har blivit av kommentarerna som
framkommer i den borgerliga tidningspressen. Tidningarna försöker vilseleda sina läsare då de
varje dag framställer ”de upproriska fascistgeneralerna som vita lamm, medan [de] gör
regeringstrupperna till kommunister”. Därtill beskyller man regeringen för våldsdåd, och
illustrerar sina påståenden med falska bilder från tyska tidningsbyråer. Skribenten skriver att
alla landets borgerliga tidningar gör sig skyldiga till denna förvrängning, även de
finlandssvenska. Man försöker dölja det faktum att Spaniens regering är laglig och sammansatt
av borgerliga liberaler. Arbetarna har gått ut i blodig strid för regeringens räkning för att rädda
republiken och demokratin men i den borgerliga pressen framställs dessa arbetare enligt
skribenten som rövare och banditer.280
Synen på att det republikanska Spanien var rött var en återkommande aspekt som Arbetarbladet
kritiserade. En skribent menade att de inhemska fascisttidningarna hade skyndat att lägga det
spanska kriget på ”marxismens konto” genom att de skyllde våldsdåd på vänstern medan de
helt förteg om ”den terroristiska taktik, som fascismen efter sitt italienska urmönster i alla
länder, vårt eget icke undantaget, tillämpat.” Med fascisttidningar menade skribenten troligtvis
extremhögerns språkrör Ajan Suunta som var partiet Fosterländska Folkrörelsens tidning.
Skribenten manar läsarna att se upp för diktatursträvarna och hellre ”slå dem på fingrarna i tid”
före det är för sent.281
Hur Arbetarbladet kommenterar och kontrar andra tidningars artiklar präglas ofta av sarkasm
och ironi, som i ett försök att förlöjliga tidningarnas ställningstaganden. Bland annat
Församlingsbladet, som enligt Arbetarbladet upprätthöll bilden av republikanerna som röda
och katolikmördare, hånades av Arbetarbladet. När Församlingsbladet beskrev kriget som en
kamp mot ett hotande anarkistiskt kaos där makten skulle övergå till ett kommunistiskt styrt
välde efter sovjetisk modell om republiken vann ansåg Arbetarbladet att tidningens åsikter var
banala. Arbetarbladet skrev att tidningen genom att jämföra kriget som en kamp mellan
”anarkistisk kaos” och ”civiliserande europeiska förhållanden” gjorde en ”kullerbytta” inför
sina läsare. Församlingsbladet var, efter deras missanalys, skyldig sina läsare en utredning
angående vilken skillnad det fanns mellan kommunistisk och fascistisk diktatur. Med det
menade Arbetarbladet att det inte fanns någon skillnad och att båda var dåliga alternativ.
280
281

”Demokrater?”, Arbetarbladet, 3.8.1936.
”Spansk fäktning”, Arbetarbladet, 22.7.1936.

109

Arbetarbladet avslutade inlägget med att skriva att det vore särskilt intressant att få veta orsaken
till Församlingsbladets ”illa dolda ställningstagande till förmån för jesuitprästerna”.282
Kritik mot speciellt Hufvudstadsbladet är återkommande. Det är troligt Arbetarbladet såg
Hufvudstadsbladet som sin närmaste konkurrent; båda tidningar baserade i Helsingfors vars
målgrupp var finlandssvenska läsare, dock med helt olika ståndpunkter. I Arbetarbladet
beskrivs Hufvudstadsbladet som den som går i spetsen för revolutionära sympatier. Signaturen
T.f. skriver om hur man i tidningen prioriterar de revolutionäras segerrapporter och först sedan
rapporterar om regeringens meddelanden.283 Den kritik som Arbetarbladet får svara på ger
också en bild av hur Arbetarbladet blev positionerad av andra tidningar. T.f. skriver om hur
Österbottningen påpekat att Arbetarbladet å sin sida återger en ensidig bild av kriget då endast
regeringsrapporterna förekommer i Arbetarbladet. T.f. svarar kritiken med att ironiskt skriva
att Arbetarbladet förstås borde ”ha tryckt någon general Francos taktiska radioskryt med fetstil
i likhet med vissa andra blad”.284 Vid denna tidpunkt i juli 1936 var Franco bara ett namn som
dykt upp i nyhetsrapporterna.
En inhemsk tidning som inramas som väldigt fascistsympatiserande är tidningen Hangö. I
samband med slaget om Madrid 1936 skriver Arbetarbladet att ”[b]lodlukten från Madrid är en
söt lukt för tidningen Hangö.” Med det menade Arbetarbladet att Hangö var uppfylld av glada
förhoppningar inför Madrids fall. I Arbetarbladets utdrag från Hangö står att det röda Spaniens
dödskamp pågår och att det inte dröjer länge före Madrid är vitt. Snart kommer general Franco
applåderas som segrare och som västerländska kulturens räddare undan hotet från det
bolsjevikiska barbariet.285 Arbetarbladet kontrar Hangös inlägg med att om Franco träder fram
i rampljuset är det som den spanska frihetens och det spanska folkets bödel.286
Hangö kommer också upp i K.H. Wiiks inlägg. Där beskriver han hur tidningens
fascistsympatier är vida ökända. Wiik riktar kritik åt hur tidningen verkar förgylla
bombningarnas effektivitet. Hangö har enligt honom beskrivit bombningarna som ”fullkomligt
fantastiska”. Att gömma sig i en källare bidrar till ingenting och stenhus är en bagatell om en
bomb träffar det. Men Wiik anser att Hangö är lite väl entusiastiska i sin tro på nationalisterna.
Trots att nationalisterna effektivt har lyckats dräpa 20 000 barn under sina bombningar har de

282

”Pressdebatten. Församlingsbladet förmår ej undertrycka [sin glädje]”, Arbetarbladet, 13.11.1936
T.f., ”Upprorskommentarer.”, Arbetarbladet, 27.7.1936.
284
T.f., ”Upprorskommentarer.”, Arbetarbladet, 27.7.1936.
285
”Madrid i fallande.”, Hangö, 10.11.1936.
286
”Pressdebatten. Blodlukt från Madrid”, Arbetarbladet, 11.11.1936.
283

110

varit oförsiktiga i sina profetior om att inta Madrid. Den utlovade intågningen som lovades två
år tidigare håller ännu på och eftersom Madrid är en mycket stor stad så tar det väldigt länge,
konstaterar Wiik ironiskt. Wiik skriver att ”[f]örhoppningen är tankens fader” och citerar med
det ett tyskt ordspråk. Men för att minska pinsamheten borde tidningen Hangö tiga med sina
förhoppningar.287
Arbetarbladet framställde sig som en av få tidningar som kunde redogöra för sanningen om vad
som händer i Spanien. Från och med januari 1937 införde också Arbetarbladet ett
återkommande inslag i tidningen vid namn ”Spanska händelser”.288 Där samlades
pressmeddelanden från en byrå i Stockholm som hade som avsikt att leverera ”riktiga nyheter”
från Spanien. Från Arbetarbladets sida motiverade man detta beslut med att telegrammen fram
tills nu hade varit väldigt ensidiga och att det hade varit tydligt att speciellt officiella notisbyråer
intresserade sig mest för ”rebellgeneralernas bluffnotiser”. Däremot ägnades betydligt mindre
intresse åt regeringssidans meddelanden. Arbetarbladet skrev att målet med inslaget ”Spanska
händelser” var att ge nyheter som inte var färglagda av nationalisternas telegrambyråer.289
Arbetarbladet skrev nästintill inget om inhemska tidningar som man inte uttryckte kritik mot.
Andra arbetartidningar i Norden citerades stundvis, men på det inhemska planet var är det tunt.
Det är intressant att inte heller artiklar och inslag från finska socialdemokratisk tidningen
Demokraatti citerades. Ett undantag ses i ett nedslag i vilket man instämmer med en artikel från
kulturtidskriften Nya Argus. I sin helhet har Arbetarbladet valt att citera en läsares, rektor
Laurin Zilliacus, insändare till Nya Argus redaktion. I insändaren berömmer Zilliacus tidningen
över deras redogörelse över situationen i Spanien men kritiseras att en ”tidskrift som hemma
företräder en human ståndpunkt är tillfreds med en reaktionär sådan i sina utrikespolitiska
artiklar.”290 Zilliacus menade att Nya Argus utrikesredaktör avspeglade sympatier för
nationalisterna och fortsatte sitt inlägg med att framlägga spanska krigshändelser till fördel för
de spanska republikanerna. Nya Argus redaktör Eirik Hornborg, som svarade, tackade för
inlägget men påpekade att tidningen inte hade någon ”redaktionell uppfattning om händelserna
i Spanien.”291 Hornborg menade att det varit svårt, rentav omöjligt att bilda sig en objektiv
uppfattning av kriget i Spanien. I ”Pressdebatten” ansåg Arbetarbladet att detta var ett klent
287

K.H. Wiik (Chroniqueur), ”Brokota världen”, Arbetarbladet, 31.8.1938.
I april 1937 hette inslaget ”Spanska telegram” och fr.o.m. december 1937 hette det ”Spanska nyheter”.
289
”Arbetarbladet och kriget i Spanien.”, Arbetarbladet, 18.1.1937.
290
Laurin Zilliacus, ”Folkfront eller Franco?”, Nya Argus, 24.5.1937.
291
”Pressdebatten. Vår borgerliga tidningspress och kriget i Spanien. En artikel i Nya Argus av rektor Laurin
Zilliacus.”, Arbetarbladet, 4.6.1937.
288

111

försvar av Hornberg och hänvisade till att Arbetarbladet publicerat många artiklar som
återspeglade det som Zilliacus förmedlat till Nya Argus. Arbetarbladet skrev att om bara viljan
fanns hos Nya Argus hade det varit lätt att få riktiga upplysningar om folkfrontens Spanien.
Men Arbetarbladet inflikade också i slutet att ifall Hornborg endast läste Hufvudstadsbladet
hade han rätt i att det var svårt att bilda sig objektiv uppfattning, eftersom Hufvudstadsbladet
och den övriga finlandssvenska borgerliga pressen sympatiserade mer eller mindre öppet med
Franco och hans anhang.292 När det gällde inlägg om andra tidningar var det ovanligt att
Arbetarbladet citerade en artikel i sin helhet som man gjorde med ovannämnda. Men i detta fall
var det logiskt att man lät Zilliacus framföra sina åsikter i helhet eftersom kritiken som riktades
mot Nya Argus överensstämde med Arbetarbladets egen syn på ämnet.
Krigets slutskede beskrevs som väntat också på väldigt olika sätt beroende på vilken tidning
som levererade nyheten. När nationalisterna intog Barcelona skrev signaturen Naggen om hur
den borgerliga tidningspressen försökte framställa Barcelona som en befriad stad.
”Barcelona igår” var ett enda militärläger. Husen bar spår at krigets härjningar. Ledningsstolpar
stod och vinglade helt fallfärdiga. T.o.m. boulevardens träd såg rätt eländiga ut. ”Barcelona i dag”
är någonting helt annorlunda. Träden längs boulevarden har stramat upp sig. Stadsvyn ser riktigt
välvårdad och fredlig ut, erbjudande en trivsam miljö för den civilklädda gatupubliken.
Åtminstone om man får tro en bildsammanställning i dag på framsidan i Hbl.293

Naggen skrev att bilderna visst kunde vara autentiska, eftersom man i varje spansk stad kunde
hitta både krigshärjade områden och områden med helt oskadade gator. Men hen tyckte det var
talande att Hufvudstadsbladet valde just de välvårdade bilderna. Naggen menade att hela
Finlands borgerliga tidningar hade till skillnad mot utländska liberala tidningar tagit ett tydligt
parti för Franco. Hen skrev sarkastiskt hur Barcelonas befrielse framför allt syntes i de
hundratusentals flyktingarna som flydde undan just denna befrielse.294

6.3 Sammanfattning av kapitel 6
I det här kapitlet har jag undersökt hur Arbetarbladet behandlade vad andra tidningar skrev om
inbördeskriget. Nedslagen om den inhemska debatten är det analystema som utgör minst antal
nedslag. I materialet finns endast 30 nedslag som tangerar detta tema. Den kvantitativa analysen
visar att dessa nedslag uppkommer väldigt sporadiskt och har inte lika tydlig koppling till
händelser i kriget som de andra kategorierna. Intressant är dock att denna kategori har flest
292

”Pressdebatten. Vår borgerliga tidningspress och kriget i Spanien. En artikel i Nya Argus av rektor Laurin
Zilliacus.”, Arbetarbladet, 4.6.1937.
293
Naggen, ”I kanten”, Arbetarbladet, 30.1.1939.
294
Naggen, ”I kanten”, Arbetarbladet, 30.1.1939.

112

nedslag av alla analyskategorier under krigets första månad i juli 1936. Detta speglar hur lite
det fanns att rapportera om från själva kriget eftersom läget då var synnerligt kaosartat, medan
man istället kunde debattera och kritisera hur andra tidningar i Finland behandlade kriget.
De tidningar som får kritik av Arbetarbladet är i huvudsak borgerliga tidningar.
Hufvudstadsbladet och Hangö är exempel på tidningar som figurerar i Arbetarbladets
återkommande inslag ”Pressdebatten”. Kritiken mot de inhemska borgerliga tidningarna
handlar i första hand om att Arbetarbladet anser att högertidningarna öppet stöder
nationalisterna och sympatiserar med Franco och hans fascistanhang. Detta medan de
framställer den republikanska sidan som terroriserande kommunister.
I kapitlet diskuterades också huruvida det finns ett samband mellan de få nedslagen i
”Pressdebatten” och det att socialdemokratiska tidningar under 1930-talet fortfarande höll sig
till en försiktig linje gentemot högern, som först luckrades upp när socialdemokraterna gick
med i Cajanders regering 1937–1939. Den kvantitativa analysen påvisar avsaknaden av
korrelation mellan ett ökande antal nedslag i takt med att samhällsklimatet i Finland blev bättre.
Men ett bättre debattklimat 1936 hade eventuellt gjort att Arbetarbladet hade skrivit mera
utformad kritik, som skulle ha sträckt sig förbi den relativt kortfattade kritiken som
Arbetarbladets pressdebatt istället utmärks av. Avsaknaden av större debattinlägg under tiden
som socialdemokraterna satt i regeringen beror troligtvis på att det brinnande intresset för kriget
i efterhand övergick till mera aktuella händelser i världsläget.

113

7 Sammanfattande diskussion
Den 1 april 1939 lästes Francos kortfattade segerdeklaration upp i radion: ”I dag, efter att ha
avväpnat hela den röda armén, har de nationella styrkorna uppnått alla sina krigsmål. Kriget är
slut.”295
Att republikanerna var röda och del av en kommunistisk komplott var något som nationalisterna
framställde och förstärkte ända till krigets slut. Det var också något som man i Arbetarbladet
under hela kriget bestred. Som en socialdemokratisk partitidning var det naturligt att
Arbetarbladet sympatiserade med den republikanska sidan och i denna avhandling har jag
undersökt på vilket sätt tidningen gjorde det. Genom att fokusera på fyra olika kärnpunkter i
kriget har jag studerat hur tidningen framställde sin syn på republikanerna och nationalisterna,
hur internationell solidaritet och opinion uttrycktes, hur omvärldens respons behandlades samt
hur man förhöll sig till hur andra tidningar i Finland skrev om kriget.
Den kvantitativa analysen visar att det mellan juli 1936 och juni 1939 fanns 720 nedslag i
Arbetarbladet som tangerade kriget. Avhandlingens fyra analyskategorier utgör 38 % av det
totala antalet nedslag. De resterande nedslagen innefattar inlägg som pressmeddelanden, och
artiklar som inte hörde till avhandlingens analyskategorier. De flesta av de nedslag som inte
tangerar analyskategorierna handlar de facto om pressmeddelanden. Detta är i samförstånd med
den tidigare forskningen som visat hur stort intresse det fanns för detta europeiska krig och hur
det

engagerade

journalister

och

opinioner.296

Pressmeddelandena

nådde

snabbt

nyhetskonsumenterna och det åskådliggör också Arbetarbladet eftersom tidningen nästan
konstant försåg sina läsare med de färskaste nyheterna från Spanien.
Vid kategoriseringen av mitt material har jag använt totaltäckningsprincipen för att synliggöra
trenderna som avhandlingens diagram framställt. I nedslag där flera analyskategorier finns
representerade har nedslaget blivit placerat i flera kategorier. Att detta har varit praxis visar att
kategorierna har varit starkt sammanknutna och återfunnits i samma inlägg. Detta gör också att
indelningen av tematiken vid analysen till en viss mån har varit påtvingad eftersom gränserna
mellan vilka kategorier som tangeras stundom varit flytande. Hur republikanerna framställs
gränsar till exempel till alla analyskategorier eftersom stödet för republikanerna också syns i

295

Guiomar Huguet Pané, ”Españoles, la guerra ha terminado”, National Geographic, hämtat 2.3.2021,
https://historia.nationalgeographic.com.es/foto-del-dia/espanoles-guerra-ha-terminado_15215.
296
Shachar, Sin egen värsta fiende, 50.

114

hur tidningen uttrycker solidaritet för dem, hur det beskrivs att noninterventionen förbiser dem
samt i hur Arbetarbladet sympatiserar med republikanerna i inslaget ”Pressdebatten”.
Textanalysen av nedslagen om inbördeskriget har gjorts med hjälp av gestaltningsteorin. Detta
teoretiska angreppssätt har öppnat upp materialet för preciserande frågor om vem som gynnas
och missgynnas i Arbetarbladets framställningar som i sin tur inramat tidningens
grundläggande idéer och moraliska värderingar, så som antifascism och solidaritet med
republikanerna.
En stark, återkommande retorik i Arbetarbladet handlar om den republikanska sidan var
demokratins försvarare vars legitimitet fanns i den lagligt valda regeringen vintern 1936.
Intressant är dock att analysen visar att det fullkomliga stödet inte var omedelbart, även om det
i ett tidigt skede syns i tidningen. Analysen visar att det fanns två motstridiga narrativ om det
spanska folket som vid några tillfällen framkom. Vid krigets utbrott framställdes spanjorerna
som ett folk i ett förlegat samhälle, som ännu inte lärt sig konsten att föra demokrati istället för
att ta till vapen vid politiska dispyter. Spaniens politiska historia hade fram till 1930-talet bättre
passat in bland de latinamerikanska militärkupperna.297 Spaniens historia av frekventa revolter
speglas också i diskussionen om splittringarna inom den republikanska sidan. I Arbetarbladet
framstår det som absurt att anarkisterna och kommunisterna strider med varandra då detta
urholkar republikanernas gemensamma front och kamp mot fascismen.
Den absolut dominerande inramningen är trots allt den att republikanerna representerade det
demokratiska Spanien. Hur Arbetarbladet försvarade den spanska regeringen mot ryktena om
att den skulle vara kommunistisk och underströk att regeringen bestod av borgerliga liberaler
förtydligar denna position. Det förefaller som att Arbetarbladet gick en balansgång. Dels ville
tidningen understryka att regeringen inte kunde förknippas med vänsterpolitik, samtidigt som
tidningen också visade solidaritet med republikanerna och framställde dem som dörrvaktarna
mot fascismens spridning i Europa. Arbetarna i Spanien var de som gick ut i blodig strid för att
försvara Europa mot de reaktionära diktaturstaterna, men samma beskrivning var också det som
de borgerliga betraktade (enligt Arbetarbladet) som ett tecken på att republikanerna var röda
rövare och banditer. I analysen förefaller det som att man från tidningen var försiktig med att
tilldela den republikanska sidan drag som kunde tolkas som revolutionära medan man parallellt
också beskrev deras hjältemodiga och tappra kamp mot förtryck. Denna balansgång återspeglas

297

Shachar, Sin egen värsta fiende, 43.

115

även i Landgréns forskning om hur de socialdemokratiska tidningarna fortsättningsvis intog en
mera återhållsam hållning gentemot borgerliga kretsar under 1930-talet. Arbetarbladet behövde
fortsättningsvis försvara sig mot de som betraktade tidningen som vänsterextrem.
Nationalisterna framställs med stor kontrast till republikanerna som fascister som var kapabla
av oerhörda våldshandlingar mot den civila befolkningen. Kritiken mot våldet handlar dels om
att nationalisterna nått en ny nivå av brutalitet och dels används det som ett motargument till
hur Franco inte kan betraktas som den västerländska kulturens beskyddare när han samtidigt
sönderbombar städers kulturarv.
Satir och sarkasm används ofta av Arbetarbladets skribenter och användningen syns framför
allt när diskussionerna handlar om nationalisterna eftersom det är ett effektivt retoriskt grepp
för att förnedra och förminska deras trovärdighet. När Guernica utplånas skriver tidningen att
det är till nationalisterna man kan tillskriva äran av verket, och nationalisternas
koncentrationsläger beskrivs i ett kåseri som moderna och komfortabla kollektivhushåll som
också kommer väl till pass vid begravningsarrangemang.
I Arbetarbladet följer man med hur vapen och trupper förmedlas från Tyskland och Italien till
nationalisterna medan de tappra republikanerna beskrivs som utelämnade åt sitt öde eftersom
de västerländska demokratierna vänder dem ryggen. Omvärldens passiva respons och den
internationella

solidariteten

kan

här

knytas

samman.

Den

komedi

som

noninterventionskommitténs oförmögenhet stundom omnämns som leder till att solidaritet för
Spanien kunde användas som grepp för att understryka i hur stort behov republikanerna var av
stöd från arbetarrörelsen. Arbetarbladet skrev aktivt om insamlingarna som ordnades för
Spanien, men analysen visar att insamlingarna inte enkom betraktades som lyckade. KarlAugust Fagerholm uttryckte en önskan om att insamlingarna borde engagera flera och Atos
Wirtanen jämförde den finländska aktionen med insamlingarna i Skandinavien. I just
jämförelsen med Skandinavien framstår det som om Finlands socialdemokrater inte hade
reflekterat över att deras insamlingar hade andra förutsättningar än den Skandinaviska
arbetarrörelsens insamlingar som på ett helt annat plan kunde engagera samhället.
De internationella brigaderna utgjorde en viktig del av den globala solidaritetsaktionen för
Spanien. Därför är det intressant att Arbetarbladet tillägnade få nedslag åt brigaderna. Med
största sannolikhet beror detta på att de internationella brigaderna i en allt för stor utsträckning
förknippades med kommunister som tog värvning och därför var det i enlighet med tidningens
linje att man undvek att diskutera brigaderna desto djupare.
116

Avhandlingens frågeställning kan således besvaras med att Arbetarbladet framställde det
spanska inbördeskriget utifrån ett republikanskt perspektiv, där man uppmuntrade till solidaritet
med de spanska arbetarna och där man i huvudsak kritiserade noninterventionspolitiken och
dess effektivitet. Genom den inhemska pressdebatten förstärkte man denna position och
kritiserade borgerliga tidningar eftersom man uppfattade att de sympatiserade med
nationalisterna.
För Arbetarbladet var kriget i Spanien en del av en större strid mot fascismen. Det definitiva
krigsslutet kom den 1 april 1939, men besegrandet av spanska folkfronten slog inte luften ur
Arbetarbladet. Vintern 1939 fästes allt mera fokus vid det mer och mer ansträngda världsläget
och signaturen Naggen konstaterade att kampen mot fascismen fortsätter i andra länder, och
säkerligen med ”större utsikt till framgång” i de länder där samhället inte är i en sådan ödesdiger
tillspetsning som i Spanien. Naggen riktade fokus inåt mot socialdemokraterna själva. För att
mota fascismens framfart måste de i Finland nu arbeta för en stark facklig och politisk
organisation och en väl spridd tidningspress.298Arbetarbladet såg sig själv som en viktig aktör
i kampen mot fascismen.

298

Naggen, ”I kanten”, Arbetarbladet, 1.2.1939.

117

Käll- och litteraturförteckning
Tryckta källor
Riksdagen 1937, Protokoll i sammandrag, Plena 1–81. Helsingfors: Statsrådets tryckeri,
1938.
Riksdagen 1938, Protokoll i sammandrag, Plena 1–22. Helsingfors: Statsrådets tryckeri,
1940.

Tidningar
Arbetarbladet, 1936–1939.
Hangö, 1936.
Nya Argus, 1937.
Åbo Underrättelser, 1936.

Litteratur
Aho, Mikko. ”Espanjan asia on meidän. Suomen vasemmistososialistien ja kommunistien
propaganda ja toiminta Espanjan tasavallan puolesta.” Hanne Koivisto & Raimo Parikka
(toim.), ¡No pasaran! Espanjan sisällisodan kulttuurihistoriaa, 361–417. Vanda: Työväen
historian ja perinteen tutkimuksen seura, 2015.
Aho, Mikko. Espanjan asia on meidän. Suomen vasemmistososialistien ja kommunistien
propaganda Espanjan tasavallan puolesta Espanjan sisällissodan 1936-1939 aikana.
Avhandling pro gradu i historia, Tampereen yliopisto, 2006.
Andersson, Freja. Revolution eller krig? – Hur Arbetaren, Folkets Dagblad, Ny Dag och
Socialdemokraten ramade in slutet av spanska inbördeskriget. Kandidatuppsats i historia och
samtidsstudier, Södertörns högskola, 2013.
Beevor, Antony. Spanska inbördeskriget. Översättning av Kjell Waltman. Lund: Historiska
Media, 2006.
Bergström, Göran & Boréus, Kristina (red.). Textens mening och makt. Metodbok i
samhällsvetenskaplig text- och diskursanalys. Lund: Studentlitteratur, 2018.

118

Braskén, Kasper. The Revival of International Solidarity: The Internationale Arbeiterhilfe,
Willi Münzenberg and the Comintern in Weimar Germany, 1921–1933. Åbo: Åbo Akademi
University Press, 2014.
Bondestam, Anna. Arbetet. En tidning i Åbo på 1910-talet och människorna kring den.
Helsingfors: Svenska Litteratursällskapet i Finland, 1968.
Bondestam, Anna, & Alf-Erik Helsing. Som en stubbe i en stubbåker. Helsingfors: Finlands
svenska arbetarförbund, 1978.
Esaiasson, Peter, Mikael Gilljam, Henric Oscarsson, Ann Towns & Lena Wängnerud.
Metodpraktikan. Konsten att studera samhälle, individ och marknad. Stockholm: Wolters
Kluwer, 2017.
Juusela, Jyrki. Suomalaiset Espanjan sisällissodassa. Jyväskylä: Atena Kustannus, 2003.
Kärnström, Maria. Från konflikt till krig: Arbetarbladets rapportering från det spanska
Inbördeskriget [sic]. Kandidatuppsats i medie- och kommunikationsvetenskap, Högskolan i
Gävle, 2011.
Landgrén, Lars-Folke. ”Den finländska tidningspressen som samhällsspegel under 1900talet”. Historisk Tidskrift för Finland 2 (2017:102), 286–294.
Lundgreen-Nielsen, Kay. Tro eller blændværk? Danmark og Den Spanske Borgerkrig 1936–
1939. En undersøgelse af den danske presses og den danske regerings holding. Odense:
Odense Universitetsforlag, 2001.
Lundvik, Bertil. Solidaritet och partitaktik. Den svenska arbetarrörelsen och spanska
inbördeskriget 1936-1939. Uppsala: Acta Universitatis Upsaliensis, 1980.
Moa, Pío. Los mitos de la Guerra Civil. Madrid: La Esfera de los Libros. 2003.
Moradiellos, Enrique. Don Juan Negrín. Barcelona: Península, 2006.
Moradiellos, Enrique. Franco. Anatomía de un dictador. Madrid: Turner, 2018.
Moradiellos, Enrique. La guerra de España (1936-1939). Estudios y controversias.
Barcelona: RBA, 2012.
Moradiellos, Enrique. 1936. Los mitos de la guerra civil. Barcelona: Quinteto, 2004.
Nilsson, Åsa. ”Kvantitativ innehållsanalys”. Mats Ekström & Larsåke Larsson (red.), Metoder
i kommunikationsvetenskap, 119–152. Lund: Studentlitteratur, 2013.
Orwell, George. “Looking Back on the Spanish War”. Ian Angus & Sonia Orwell (eds.), The
Collected Essays, Journalism and Letters of George Orwell, Volume II: My Country Right or
Left 1940–1943. London: Seeker & Warburg, 1968.

119

Payne, Stanley G. The Spanish Civil War. Cambridge: Cambridge University Press, 2012.
Payne Stanley G. The Spanish Civil War, the Soviet Union, and Communism 1931-1939. New
Haven: Yale University Press, 2004.
Preston, Paul. The Last Days of The Spanish Republic. London: Harper Collins, 2016.
Preston, Paul. The Spanish Holocaust: Inquisition and Extermination in Twentieth-Century.
London: Harper Collins, 2012.
Preston, Paul. We Saw Spain Die: Foreign Correspondents in the Spanish Civil War. London:
Constable, 2009.
Saarela, Tauno. “Finnish socialist intellectuals on fascism and anti-fascism in the 1930s.”
Kasper Braskén, Nigel Copsey & Johan A. Lundin (red.), Anti-fascism in the Nordic
Countries: New Perspectives, Comparisons and Transnational Connections, 160–172. New
York: Routledge, 2019.
Shachar, Nathan. Sin egen värsta fiende. Spanska inbördeskriget som minne och föreställning.
Stockholm: Bonnier, 2016.
Steiner, Zara. The Triumph of the Dark: European International History 1933-1939. Oxford:
Oxford University Press, 2011.
Strand, Hans. Nusvenskt tidningsspråk. Kvantitativa studier av reportage i morgon-, kvällsoch veckopress. Stockholm: Acta Universitatis Stockholmiensis, 1984.
Strömbäck, Jesper. Makt, medier och samhälle. Stockholm: SNS Förlag, 2009.
Thomas, Hugh. The Spanish Civil War. London: Eyre & Spottiswoode, 1961.
Weiss, Holger. För kampen internationellt!: Transportarbetarnas globala kampinternational
och dess verksamhet i Nordeuropa under 1930-talet. Helsingfors: Työväen historian ja
perinteen tutkimuksen seura, 2019.

Elektroniska källor
Brendon, Piers. “The Beevorised version.” The Guardian, hämtat 20.4.2020.
https://www.theguardian.com/books/2006/jun/24/featuresreviews.guardianreview4.
Cardelus, Erik. ”Floden där vänsterns drömmar sjönk.” Respons, hämtat 14.11.2020.
http://tidskriftenrespons.se/artikel/floden-dar-vansterns-drommar-sjonk/.
”Framing”. Nationalencyklopedin, hämtat 8.3.2021.
https://www.ne.se/uppslagsverk/encyklopedi/l%C3%A5ng/framing.

120

“Guerra Civil Española”. Historia de España, hämtat 4.3.202. https://historiaespana.es/edadcontemporanea/guerra-civil-espanola.
Intxausti, Aurora. ”The other Spanish Civil War”, El País, hämtat 1.3.2021.
https://english.elpais.com/elpais/2014/01/07/inenglish/1389101134_782828.html.
Johansson, Rolf. ”Åhlström, Axel.” Biografiskt lexikon för Finland, hämtat 1.10.2020.
http://www.blf.fi/artikel.php?ref=sok&id=9575.
Lindberg, Johan. ”Diktonius, Elmer.” Uppslagsverket Finland, hämtat 10.2.2021.
https://uppslagsverket.fi/sv/view-103684-DiktoniusElmer.
Lundin, Lukas. ”Vägen till Arbetarbladet del 3: Arbetartidningarnas fågel Fenix.”
Demokraatti, hämtat 3.4.2020. https://demokraatti.fi/vagen-till-Arbetarbladet-del-3arbetartidningarnas-fagel-fenix/.
Laxén, Kaj. ” En titt i persongalleriet – del 2.” Demokraatti, hämtat 4.4.2020.
https://demokraatti.fi/en-titt-i-persongalleriet-del-2/.
Majander, Mikko. ”Fagerholm, Karl-August.” Biografiskt lexikon för Finland, hämtat
23.4.2020. http://www.blf.fi/artikel.php?id=637 .
Pané, Guiomar Huguet.” Españoles, la guerra ha terminado”. National Geographic, hämtat
2.3.2021. https://historia.nationalgeographic.com.es/foto-del-dia/espanoles-guerra-haterminado_15215.
Preston, Paul. ”Lord Thomas of Swynnerton obituary.” The Guardian, hämtat 20.4.2020.
https://www.theguardian.com/books/2017/may/09/lord-thomas-of-swynnerton-obituary.
Tuomioja, Erkki. ”Wirtanen Atos.” Biografiskt lexikon för Finland, hämtat 10.2.2021.
http://www.blf.fi/artikel.php?id=1678.
Woodcock, George. ”Anarkismen i Spanien”, ett utdrag ur verket Anarkismen, hämtat
23.11.2020. https://marxistarkiv.se/spanien/woodcock-anarkismen_i_spanien.pdf.

121

Bilaga 1: Sammanställning av datan

År
1936

1937

1938

1939

Månad
juli

Framställningen av
republikanerna som
frihetskämpar och
nationalisterna som
rebeller
4

Internationell
solidaritet och
opinionsbildning
0

Världsresponsen och
noninterventionslinjen
0

Den inhemska
Pressdebatten
6

Övriga
artiklar
10

Totalt
20

augusti

3

3

1

5

23

35

september

4

1

2

0

10

17

oktober

4

2

6

1

16

29

november

8

1

0

3

13

25

december

5

3

1

0

15

24

januari

2

2

0

1

17

22

februari

10

3

1

1

15

30

mars

2

0

5

0

23

30

april

6

4

3

0

9

22

maj

5

0

2

0

7

14

juni

11

2

7

2

16

38

juli

2

3

1

1

13

20

augusti

5

1

0

0

12

18

september

2

0

2

2

11

17

oktober

3

3

1

0

14

21

november

3

4

1

1

12

21

december

8

2

0

0

17

27

januari

4

3

0

0

11

18

februari

1

2

0

0

12

15

mars

0

0

1

0

10

11

april

2

1

2

0

6

11

maj

3

0

1

0

13

17

juni

4

0

2

0

12

18

juli

3

0

3

2

13

21

augusti

4

0

0

1

18

23

september

1

2

1

0

4

8

oktober

0

2

0

0

13

15

november

0

3

1

0

8

12

december

1

2

0

1

9

13

januari

4

6

3

1

22

36

februari

4

7

2

2

15

30

mars

4

3

3

0

18

28

april

1

1

0

0

5

7

maj

3

1

0

0

3

7

juni

0

0

0

0

0

0

Totalt

126

67

52

30

445

720

122

Bilaga 2: Spanien under spanska inbördeskriget

Källa: Zara Steiner, The Triumph of the Dark: European International History 1933-1939 (Oxford: Oxford
University Press, 2011), 182.

123

