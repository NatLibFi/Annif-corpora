Den lokala kontextens inverkan på kommunala
folkomröstningars vara eller icke vara
En tvärsnittsstudie av 2000-talets kommunreformer i Finland och Norge

Avhandling pro gradu
Offentligt ledarskap
Fakulteten för samhällsvetenskaper och ekonomi
Åbo Akademi
Minna Hellström 40277
Handledare: Siv Sandberg
Hösten 2020

Åbo Akademi - Fakulteten för samhällsvetenskaper och ekonomi
Abstrakt för avhandling pro gradu
Ämne: Offentligt ledarskap
Författare: Minna Hellström
Arbetets titel: Den lokala kontextens inverkan på kommunala folkomröstningars vara eller icke
vara – en tvärsnittsstudie av 2000-talets reformer i Finland och Norge
Handledare: Siv Sandberg
Abstrakt:
Kommunreformer och folkomröstningar är ett ämne som har varit aktuellt under en lång tid i de
nordiska länderna. Användandet av folkomröstningar som metod för att konsultera invånarna är
tvetydigt och det är inte självklart att alla kommuner väljer att konsultera sina invånare – trots att
alla har samma förutsättningar att göra det.
Syftet med denna avhandling är att reda ut om det finns skillnader i de lokala omständigheterna
eller egenskaperna som påverkar förekomsten av en folkomröstning. Med en tvärsnittsdesign
undersöks alla kommuner som fanns vid reformstarten i Finland och Norge under 2000-talets
kommunreformer, utgående från fem hypoteser som berör kommunens storlek, befolkningstäthet,
oppositionsstöd, invalda centerledamöter och dominoeffekt. Data som har använts i den empiriska
undersökningen består av insamlad offentlig statistik.
Resultatet talar sitt tydliga språk – det finns egenskaper i den lokala kontexten som påverkar
förekomsten av en folkomröstning, framförallt är sannolikheten högre att en folkomröstning
arrangeras i en liten kommun belägen i periferin. I Norge upptäcktes ett samband för en så kallad
dominoeffekt, vilket kan ha orsakat en stor mängd folkomröstningar.
Det goda syftet med folkomröstningar hänvisas ofta till ett demokratisk ideal där invånare bör
tillfrågas vid viktiga frågor, där det reella motivet egentligen hittas i de politiska motiven eller kan
vara ett sätt för invånarna att motsätta sig en sammanslagning. Folkomröstningar aktualiserar
samhälleliga klyftor men bidrar å andra sidan med ett mervärde utöver den redan mätta opinionen.
Nyckelord: folkomröstningar, lokal demokrati, demokratiska innovationer, samhälleliga klyftor,
Finland, Norge, kommunreformer
Datum:

Sidoantal: 73

Abstraktet godkänt som mognadsprov:

1

Innehållsförteckning
Innehållsförteckning ............................................................................................................................. 2
Tabell- och figurförteckning................................................................................................................. 3
1. Inledning och bakgrund ................................................................................................................... 4
1.1 Bakgrund....................................................................................................................................... 6
1.2 Syfte och frågeställning ................................................................................................................ 7
1.3 Avhandlingens disposition ............................................................................................................ 9
2. Att konsultera invånarna ................................................................................................................ 10
2.1 Den demokratiska aspekten ....................................................................................................... 10
2.1 Kommunreformer ........................................................................................................................ 12
2.2 Att konsultera invånarna vid en kommunsammanslagning ........................................................ 14
2.2.1 Kommunala folkomröstningar.............................................................................................. 14
2.2.2 Andra opinionsundersökande metoder ............................................................................... 16
2.3 Omständigheter och ramar ......................................................................................................... 17
3. Ett jämförande perspektiv; Finland och Norge ............................................................................ 20
3.1 Jämförelsekriterier ...................................................................................................................... 20
3.2. Finland ...................................................................................................................................... 21
3.2.1 Karaktärsdrag och kontext .................................................................................................. 21
3.2.2 Kommun- och servicestrukturreformen 2005–2011 ............................................................ 22
3.2.3 Regeringen Katainens kommunreform 2011–2015 ............................................................ 23
3.2.4 Styrning och ramar vid konsultering av invånarna .............................................................. 24
3.2.5 Lagstiftning .......................................................................................................................... 24
3.3 Norge.......................................................................................................................................... 25
3.3.1 Karaktärsdrag och kontext .................................................................................................. 25
3.3.2 Regeringen Solbergs kommunreform 2013–2020 .............................................................. 25
3.3.3 Styrning och ramar vid konsultering av invånarna .............................................................. 27
3.3.4 Lagstiftning .......................................................................................................................... 27
3.4 Likheter och skillnader ................................................................................................................ 28
3.4.1 Vilka frihetsgrader har kommunerna i att konsultera invånarna? ........................................ 29
4. Hypotesformulering ........................................................................................................................ 32
4.1 Kommunstorlek ........................................................................................................................... 33
4.2 Befolkningstäthet ........................................................................................................................ 35
4.3 Två politiska dimensioner ........................................................................................................... 37
4.3 Dominoeffekten ........................................................................................................................... 41
5. Upplägg och genomförande .......................................................................................................... 43
5.1 Forskningsdesign ........................................................................................................................ 43
5.2 Datainsamlingsmetod ................................................................................................................. 45
5.3 Databearbetning ......................................................................................................................... 45
5.4 Analys och tolkning ..................................................................................................................... 47
5.5 Validitet och reliabilitet ................................................................................................................ 48
6. Resultat ............................................................................................................................................ 50
6.1 En större kontext – utredningar och sammanslagningar ............................................................ 50
6.2 Korstabeller med variabler .......................................................................................................... 52
6.3 Logistisk regressionsanalys ........................................................................................................ 54
7. Analys............................................................................................................................................... 58
7.1 Diskussion................................................................................................................................... 62
8. Avslutning ........................................................................................................................................ 64
Källförteckning .................................................................................................................................... 67

2

Tabell- och figurförteckning
Tabell 1. Sammanställning av kommunreformer

7

Tabell 2. Sammanfattning av kapitel 3.2 och 3.3

30

Tabell 3. Datamatris av analysenheter, variabler och variabelvärden

48

Tabell 4. Finland 2005–2015, korstabell (utredningar, sammanslagningar och folkomröstningar) 52
Tabell 5. Norge 2013–2020, korstabell (utredningar, sammanslagningar och folkomröstningar)

53

Tabell 6. Finland korstabell variabler

54

Tabell 7. Norge korstabeller variabler

55

Tabell 8. Logistisk regressionsanalys Finland och Norge

57

Tabell 9. Hypotesprövning Finland och Norge

63

3

1. Inledning och bakgrund
“Ved viktige veivalg må folket spørres” uttrycker Bjørklund (2017, 35) och beskriver
kommunala folkomröstningars avsedda men något komplexa ändamål. Folkomröstningar är ett
återkommande och ständigt aktuellt fenomen i de nordiska länderna, framförallt i samband med
de många kommunreformer som har förekommit under de senaste decennierna. Syftet med
denna avhandling är att undersöka vilka lokala omständigheter eller egenskaper som påverkar
om en kommunal folkomröstning arrangeras eller inte inför en kommunsammanslagning.
Föremålen för studien är Finland och Norge, där det har genomförts en varierande mängd
kommunala

folkomröstningar

under

2000-talet

i

samband

med

flertalet

kommunindelningsreformer.
Den representativa demokratins principiella grund utgörs av valda företrädare som utövar den
politiska makten i form av partibaserade parlamentariska styren. Medborgarna uttrycker sina
preferenser vid val, vilket ger representanterna mandat att utöva den allmänna politiken.
(Dalton, Burklin och Drummond, 2001) Representativ demokrati är kännetecknande för både
Finland och Norge, där makten utgår från folket men rent konkret utövas av ett parlament på
den nationella nivån och fullmäktige på den lokala nivån. Att konsultera invånarna inför en
kommunsammanslagning skapar en klyfta mellan den representativa och den direkta
demokratins villkor, där den formella makten ligger hos de representativa organen trots att
invånarna har fått bidra med sin opinion i frågan. Deltagande utgör den centrala kärnan i de
flesta demokratiska teorierna (Jäske, 2018) och genom att konsultera invånarna inför en
kommunsammanslagning involverar man förvisso medborgarna i beslutsfattandet, men frångår
den representativa principen som demokratin är byggd på. Kommunsammanslagningar
förändrar med andra ord ramarna för den kommunala demokratin och gör att det är intressant
att analysera huruvida medborgarna konsulteras, vilket inte alltid är en självklar aspekt. Finns
det skäl att anta att det finns omständigheter som kan förklara varför inte alla, utan endast vissa
kommuner, väljer att arrangera en folkomröstning trots att reformen drivs på en nationell nivå
och omfattar alla kommuner i hela landet?
Under 2000-talets kommunreformer i Finland och Norge har det förekommit folkomröstningar
i 18 respektive 220 kommuner. Att antalet är avsevärt mycket högre i Norge än i Finland kan
ha sin förklaring i att det finns en mängd faktorer som avgör om och med vilken metod
invånarna konsulteras inför en kommunsammanslagning. Själva beslutet är endast en del i
processen där bakgrund, omständigheter och utformning inverkar på både valet att arrangera
4

och utfallet. Jag är framförallt intresserad av om det finns skillnader eller omständigheter på
den lokala nivån som förklarar förekomsten av en folkomröstning, i synnerhet om det kan
förklara den stora skillnaden mellan Finland och Norge i användningen av folkomröstningar
som metod för att konsultera invånarna. Folkomröstningar iscensätts enligt Bjørklund (2017)
ofta som ett demokratisk ideal där invånarna har rätt att bli hörda med referens till att
folksuveräniteten är demokratins kärna. Dock är det reella syftet många gånger ett annat än det
kommunicerade ideala motivet. I flera fall har det fungerat som ett taktiskt motiv med en dold
politisk agenda (Jørgensen, 2006), andra gånger har det politiska etablissemanget känt sig
pressade att arrangera en folkomröstning och i andra fall har det använts som ett
minoritetsvapen för de som fruktar en sammanslagning (Bjørklund, 2017). Vad som de facto
är den utlösande faktorn är inte självklart och fenomenet är i hög grad ambivalent. Något som
var den utlösande faktorn för att konsultera invånarna i Finland och Norge är dock en nationellt
styrd kommunreform, som i sig tenderar att aktualisera flera klyftor. Enligt Baldersheim och
Rose (2016) sker territoriella reformer sällan utan svärdslag och både historiska och
positionella klyftor är vanliga, framförallt klyftan mellan centrum och periferi samt den
ideologiska skillnaden mellan vänster- och högerpartier eller regionala identiteter. Med stöd av
klyftorna är syftet att gå ner på en mer lokal nivå och undersöka om det finns variationer i
kommunernas egenskaper som kan förklara förekomsten av en folkomröstning.
Empirisk samhällsvetenskaplig forskning beskrivs av Esaiasson et al. (2017, 27) som processen
där man analytiskt beskriver och förklarar samhälleliga fenomen, genom att söka svar som
förklarar fenomenets förekomst. Kommunala folkomröstningar är speciellt intressanta som
fenomen tack vare en mängd involverade aktörer och komplexiteten i att kommunreformer
drivs på nationell nivå men i allra högsta grad berör den lokala nivån, vilket skapar en distinkt
klyfta mellan invånare, politiker och förvaltning. Syftet med denna avhandling är att studera
fenomenet kommunala folkomröstningar som metod för att konsultera invånarna inför en
sammanslagning. Forskningsdesignen utgörs av en tvärsnittsdesign men inbegriper även
jämförande drag, för att få både ett kommunalt och ett övergripande perspektiv. Andra
opinionsundersökande metoder utöver folkomröstningar var aktuella i en mindre omfattning
under reformerna och kommer därför att lyftas fram för att få ett perspektiv på själva
fenomenet, men inte involveras i själva empirin. I fortsättningen syftar jag således på en
kommunal folkomröstning om en kommunsammanslagning när jag använder ordet
”folkomröstning” och en kommunreform när jag använder ordet “reform”.

5

1.1 Bakgrund
Finland och Norge beskrivs av Kjærgaard et al. (2020) som relativt lika med liknande
institutionella ramar på flera områden, till exempel vad gäller det politiska systemets
uppbyggnad och den karaktäristiskt starka lokala nivån där kommunerna står för i princip all
välfärdsproduktion och således fyller en betydande funktion i samhällsstrukturen. Speciellt
Norge har en unik lokal nivå med en specifik kommunallagstiftning som härstammar ända från
1837, då lokala bönder och affärsmän eftersträvade större frihet och beslutsrätt från den
centraliserade byråkratin och grundade kommunerna för att få större beslutsmakt. (Baldersheim
och Rose, 2010) Även i Finland är den lokala nivån stark, delvis i avsaknaden av en regional
nivå men framförallt i kommunernas uppgift som producenter av välfärdstjänster. (Jäske, 2017)
I båda länder har territoriella reformer varit något av en omöjlighet på grund av klyftor mellan
periferin och centrum, samt den politiska klyftan som förespråkar den lokala nivåns intressen.
(Sandberg 2010; Baldersheim och Rose 2010) Enkelt formulerat representerar både Finland
och Norge en nordisk kommunmodell med decentraliserade kommuner som har en hög nivå
av lokal autonomi och en bred uppgiftsportfölj (Kjærgaard et al., 2020).
Vid försök att ändra territoriella indelningar bör man räkna med konflikter och motstånd
konstaterar Baldersheim och Rose (2016) och att folkomröstningar förekommer i processen är
inte någon ovanlighet. Sett till den årliga frekvensen i en nordisk kontext innehar Norge en
trygg förstaplats följt av Danmark, Finland och till sist Sverige. (Bjørklund, 2017). I Finland
fanns vid reformens start 416 kommuner, varav 172 har ingått i en sammanslagningsprocess
under reformens gång. I Norge fanns totalt 428 kommuner vid reformens start, varav 120 av
dessa har ingått i en sammanslagningsprocess fram till dagens datum. I förhållande till Finlands
totalt 18 folkomröstningar är det totala antalet folkomröstningar i Norge utmärkande med 230,
vissa kommuner arrangerade till och med en folkomröstning flera gånger. Däremot har totalt
374 kommuner gjort en utredning om en sammanslagning i Finland, medan siffran är 248 i
Norge. Se tabell 1.

6

Finland 2005–2015

Norge 2013–2020

Antal kommuner vid reformstart

416

428

Antal kommuner som har ingått i en sammanslagning

172

120

18

230

374

248

72

56

Totalt antal folkomröstningar
Utredningar
Sammanslagningar

Tabell 1. Sammanställning av kommunreformer (Statistisk sentralbyrå 2019; Justitieministeriet 2018;
Kommunförbundet 2018; Kommunernas Sentralforbund 2019)

Folkomröstningar har främst studerats i länder med en stor mängd folkomröstningar och långa
traditioner av direkt demokrati, såsom USA eller Schweiz, där de flesta teorierna härstammar
från. På en nordisk nivå är förekomsten inte är lika omfattande och forskare har istället använt
sig av fallstudier eller kvalitativa komparativa undersökningar för att förklara det mer sällsynta
fenomenet. (Jäske, 2017) I Norge har folkomröstningar studerats grundligt, speciellt efter 2016
då folkomröstningar arrangerades i över 200 kommuner (se Bjørklund, 2017; Folkestad et al.
2019). De finländska folkomröstningarna har inte studerats lika ingående som fenomen utan
snarare som en demokratisk innovation (se Jäske 2017; Jäske 2018). När det gäller de aktuella
kommunreformerna under 2000-talet finns det flertalet studier som analyserar både Finland
och Norge (se Kjærgaard et al. 2020; Baldersheim och Rose 2010; Klausen, Askim och Vabo
2016a; Sandberg 2016). Den kommunala forskningen är överlag utbredd i hela Norden och
jämförelser över de nordiska gränserna är vanligt förekommande, vilket kan förklaras med
ländernas relativa likheter som gör dem gynnsamma i en jämförande kontext. Den existerande
kommunala forskningen skapar en solid teoretisk grund och genom att fokusera på
folkomröstningar bör denna avhandling bidra till den nordiska kommunalforskningen. Det
finns inte heller någon specifik studie som jämför explicit Finland och Norge, vilket gör den
här typen av studie unik ur ytterligare ett perspektiv.

1.2 Syfte och frågeställning
Syftet med denna avhandling är att reda ut om det finns faktorer i de lokala omständigheterna
som

har

påverkat

förekomsten

av

folkomröstningar

inför

en

sammanslagning.

Folkomröstningar är inte bara intressanta i sig, utan även ett kontroversiellt verktyg som
tenderar att skapa engagemang på individuell, samhällelig och politisk nivå. De är speciellt
intressanta ur ett demokratiskt perspektiv eftersom de i regel uppfattas som vanliga val men
juridiskt sett alltid är rådgivande och beslutsmakten de facto förblir hos kommunens politiska
organ, trots att både den lokala politikern och den enskilda väljaren ofta uppfattar valet som
7

regelrätt och beslutsfattande (Folkestad et al., 2019). Synen på folkomröstningar är att de
uppfattas som en avgörande beslutsmekanism i frågan om sammanslagning (Folkestad, 2017).
Själva kommunreformerna skapar en intressant infallsvinkel vad gäller maktfördelning,
eftersom reformen drivs på nationell nivå men omfattar den lokala nivån. Styrningen inverkar
på och begränsar kommunernas politiska handlingsutrymme som i vanliga fall är stort,
eftersom statens lagstiftande makt innebär en viss laglig styrning av kommunerna och
möjliggör tvingande reformer utan att kommunerna är med på noterna. Motsättningar i
maktförhållandet kan skapa en kamp med hårt motstånd från både kommunalt och individuellt
håll, något som i sin tur kan ha en mobiliserande effekt på kommunernas politiker och invånare.
Erfarenheterna från folkomröstningarna är delvis studerade men det finns luckor att fylla. Med
tanke på framtiden och de kostnadsmässiga utmaningarna som välfärdssamhällena i Norden
står inför, framförallt de kommande åren i sviterna av Covid-19 pandemin, talar mycket för att
kommunreformer återigen kommer bli aktuella. Den offentliga sektorn har länge tampats med
ökade utgifter och kommunförbunden i både Finland och Norge vittnar om en
samhällsutveckling och urbanisering som ställer krav på en annan kommunstruktur i framtiden
(Kommuntorget, 2019). Folkomröstningar är således ett aktuellt ämne som knappast lär
försvinna från dagordningen. Ytterligare en orsak till varför det är viktigt att studera
folkomröstningar är den uppenbara kvalitetsbristen. Det är snarare regel än undantag att
kvaliteten på folkomröstningar är bristande vad gäller den demokratiska aspekten,
utformningen av röstsedeln och procedurerna omkring. Med de många tvetydigheterna och
tolkningarna som medföljer är det av största vikt att studera erfarenheter och omständigheter
av tidigare folkomröstningar, för att ge underlag och kunskap till både beslutsfattare och väljare
i framtidens folkomröstningar.
Avsikten med denna avhandling är att undersöka om det finns lokala omständigheter som
påverkade att endast vissa kommuner valde att arrangera en folkomröstning inför en
kommunsammanslagning i Finland och Norge. Forskningsfrågan, som enligt Bryman (2018,
30) lyfter forskningen från det allmänna planet och definierar och avgränsar vad forskaren
konkret vill ta reda på, lyder;
“Vilka lokala omständigheter har påverkat förekomsten av folkomröstningar under
kommunreformerna i Finland och Norge på 2000-talet?”

Frågeställningen kommer att besvaras med fem variabler som tangerar kommunernas storlek,
befolkningstäthet, stödet för oppositionen i parlamentet, antalet invalda centerledamöter i
8

fullmäktige samt förekomsten av folkomröstningar i regionen. Med stöd av variablerna
formuleras fem hypoteser som antingen bekräftar eller förkastar huruvida de påverkade
arrangemanget av en folkomröstning. Data i den empiriska undersökningen består av insamlad
statistik från Finland och Norge om kommunerna som existerade vid reformernas startpunkt.
Eftersom Åland har egen lagstiftningsbehörighet kring kommunindelningen berördes inte
Ålands 16 kommuner av de finländska reformerna, således utesluts de åländska kommunerna
ur denna undersökning (se ÅFS 1997:73).

1.3 Avhandlingens disposition
Inledningsvis har avhandlingen koncentrerats till att få en övergripande uppfattning om
folkomröstningar. Syftet och frågeställningen har framställts för att rama in avhandlingens
avsedda ändamål. I kapitel 2 inleds den teoretiska referensramen genom att diskutera den
demokratiska aspekten av att konsultera invånarna, kommunreformer i stort samt
folkomröstningar och dess omständigheter och ramar. Kapitel 3 ägnas åt att med ett jämförande
perspektiv peka ut skillnader i Finland och Norges kontext, reformer, styrning och lagstiftning.
Syftet är att reda ut vilka frihetsgrader kommunerna hade när det gällde att konsultera
invånarna, samt identifiera eventuella skillnader som kan ha påverkat förekomsten. I kapitel 4
formuleras hypoteser för den empiriska delen. Kapitel 5 beskriver forskningens upplägg och
genomförande, för att i kapitel 6 presentera resultatet. I kapitel 7 analyseras och diskuteras
resultatet och kapitel 8 avslutar och sammanfattar avhandlingen genom en reflekterande
diskussion.

9

2. Att konsultera invånarna
Demokrati utgör fundamentet i den nordiska samhällsmodellen, där makten utgår från folket
och kontrolleras genom regelbundna val. Att konsultera invånarna i frågan om en
kommunsammanslagning med en folkomröstning faller under kategorin direkt demokrati, men
endast som en rådgivande variant eftersom fullmäktige har den formella beslutsmakten i
frågan. Opinionsundersökningar eller andra metoder kan snarare ses som ett komplement till
demokratin.

Kapitlets

fokus

ligger

främst

på

folkomröstningar

men

även

opinionsundersökningar lyfts fram för att få en större kontext.

2.1 Den demokratiska aspekten
Dalton, Burklin och Drummond (2001) benämner kommunala folkomröstningar som en typ av
direkt demokrati. Christensen, Karjalainen och Lundell (2016) konstaterar i sin tur att
direktdemokratiska instrument idag är ett populärt sätt att involvera invånare i beslutsfattandet,
samt att det syftar till att öka den demokratiska legitimiteten genom att försäkra sig om att de
politiska besluten reflekterar invånarnas vilja. Folkomröstningar är dock något motsägelsefulla
och Folkestad et al. (2019) ställer en relevant fråga; varför bjuder man in folk till omröstning
utan att låta dem bestämma om saken? Skulle syftet vara att låta folket bestämma i en
avgörande fråga är en bindande folkomröstning betydligt mer ändamålsenlig. Den
demokratiska rollen av konsultativa folkomröstningar är onekligen tvetydig och att kalla
fenomenet direktdemokrati är enligt ordets betydelse inte helt riktigt. Jäske (2017) benämner
istället folkomröstningar som “a soft form of direct democracy”, vilket i min mening är en
mera korrekt definition.
Folkomröstningar kan enligt Lundell (2013) också beskrivas som en typ av demokratisk
innovation, vars syfte är att öka den demokratiska kvaliteten i samhället. Demokratiska
innovationer definieras som nya metoder av demokratiskt deltagande, vilket inte alla invånare
är intresserade av men många de facto upplever som viktigt. Undersökningen, som är gjord i
Åbo och dess kringliggande kommuner i Finland, visar att den näst mest populära formen av
demokratiskt engagemang är att delta i rådgivande folkomröstningar. (Lundell, 2013)

10

Barber kallar å sin sida rådgivande folkomröstningar “thin democracy” och hävdar att
fenomenet inte tar grundläggande hänsyn till frihet, likhet och social rättfärdighet, samt att
väljarna inte har reella förutsättningar att fatta ett informerat val.
"They throw referenda at the people without providing adequate information, full debate or
prudent insulation from money and media pressures and then pillory them for their lack of
judgement” - Barber (1984: 154), i Klausen (2017, 87)

Barbers tankar går in på Dahls (2000) teori om kriterierna som bör uppfyllas för en legitim
demokratisk process. Tre av kriterierna är speciellt relevanta inom ramen för att konsultera
invånarna, där demokratisk legitimitet uppnås genom effektivt deltagande, upplyst förståelse
och inkludering. Kortfattat innebär kriterierna att alla medlemmar i ett demos bör ha tillräckliga
och lika möjligheter att uttrycka sina preferenser, samt att få tillgång till information om de
olika alternativen och dess konsekvenser för att kunna fatta beslut. Dessutom bör alla vuxna
medlemmar inkluderas i processen. (Dahl, 2000) Kriterierna innebär en principiell insikt eller
måttstock för vad som kan benämnas som ett legitimt verktyg i en demokratisk aspekt. Klausen
(2017a) konstaterar att erfarenheterna från de norska folkomröstningarna talar sitt tydliga
språk; folkomröstningars kvalitet varierade stort och uppnådde sällan kriterierna för
demokratisk legitimitet. Förvisso hade alla medlemmar i kommunen lika möjligheter att
uttrycka sina preferenser men å andra sidan karaktäriseras sammanslagningar generellt sett av
osäkerheter och sällan vet ens de politiska beslutsfattarna vad alla alternativ eller dess
konsekvenser innebär, vilket innebär att det helt enkelt är omöjligt för väljarna att ha tillräckliga
kunskaper om vad man egentligen röstar om.
När det gäller den demokratiska aspekten av andra metoder för att konsultera invånarna
innehåller opinionsundersökningar om möjligt ännu mindre demokratisk legitimitet. Invånarna
som tillfrågas har fortsättningsvis lika begränsad information som beslutsfattarna om vad
alternativen och dess konsekvenser innebär. En opinionsundersökning baserar sig dessutom på
ett representativt urval, vilket inte innebär en likvärdig inkludering. Opinionsundersökningar
uppfyller således inte något av Dahls (2000) tre kriterier som jag har lyft fram.
Jørgensen (2006) hävdar att folkomröstningar helt enkelt bara skapar en illusion om mera
demokrati. Å ena sidan är det sant, bilden av folkomröstningarna är onekligen positiv och det
finns förmodligen en ärofylld känsla för invånarna att bli konsulterade i en så viktig fråga. Å
andra sidan förblir det demokratiska idealet endast en illusion då invånarna inte ges den reella
beslutsmakten och processen inte uppfyller kriterierna för demokratisk legitimitet. Summa
11

summarum är det dock ett fenomen som kan skapa ringar på vatten och bilda
samhällsengagemang, vilket på sikt kan påverka det demokratiska deltagandet positivt.

2.1 Kommunreformer
En kommunreform syftar enligt Kjærgaard et al. (2020) till att avsiktligt förändra de territoriella
gränserna för lokala enheter, samt deras uppgifter och finansiering. Den politiska arenan i de
nordiska länderna har under en lång tid präglats av kommunreformer och kring frågan om hur
kommunstrukturen bör utformas. Fenomenet är likaså hett omdebatterat i litteraturen,
framförallt vad gäller för- och nackdelar med stora eller små enheter, ännu har dock ingen har
lyckats komma med ett universellt svar (Baldersheim och Rose, 2010). De flesta
kommunreformer har ändå en gemensam nämnare; syftet att öka den lokala effektiviteten
genom större enheter (Lundell, 2013). Med större och mer centraliserade enheter är tron stark
på så kallade stordriftsfördelar, som i praktiken uppstår bland de fasta kostnaderna, genom en
mer effektiv arbetsindelning eller specialisering som är möjlig vid större enheter. På
verksamhetsnivå kan kostnaderna knytas till hur många användare tjänsten ska betjäna, där
stordriftsfördelar uppstår när antalet användare överstiger en viss nivå beroende på hur
tjänsterna organiseras. (Borge, 2016)
Frågan är varför man egentligen genomför kommunreformer och varför vissa länder har stor
stabilitet i sin kommunstruktur medan andra, såsom de nordiska länderna, inte har det?
Historiskt sett började de flesta kommunsammanslagningarna dyka upp på den politiska
agendan på 70-talet som en respons på den funktionella expansionen av välfärdsstaten, där
territoriell uppskalning framställdes som ett verktyg för att öka effektiviteten och kapaciteten
på den lokala nivån (Askim et al., 2017) De flesta västeuropeiska länderna genomförde
kommunreformer på 70-talet i takt med välfärdsstatens framväxt (Kjærgaard et al., 2020), av
de nordiska länderna var Sverige dock något tidigare med en storkommunreform år 1952 (se
Wångmar, 2003). De långtgående samhälleliga trenderna har framkallat ett behov av en
förnyad kommunstruktur, vilket Askim et al. (2017) lyfter fram i en studie av 17 europeiska
länder som har genomfört reformer på den lokala nivån. Studien identifierar fyra olika faktorer
som var för sig visar viss signifikans bakom varför kommunreformer genomförs;
decentralisering, urbanisering, tidigare territoriell uppskalning och finansieringsdilemman.
Territoriell uppskalning förekom framförallt vid en kombination av två eller flera faktorer, men
inte vid frånvaro av alla fyra egenskaper. Den mest avgörande faktorn konstaterades dock vara
att det har skett en territoriell uppskalning tidigare. (Askim et al., 2017) Samma tema tas upp
12

av Klausen (2016) som på en mer lokal nivå lyfter fram förändringar i bosättningsmönster,
transporter, pendling och näringsstruktur, samt att de existerande kommungränserna inte längre
avspeglar de reella geografiska avgränsningarna i samhället. Faktorerna är ständigt
återkommande som bakomliggande orsaker till kommunreformer och framförallt en väsentlig
förklaring till varför kommunreformer länge har varit aktuella i välfärdsländer som Finland,
Norge, Sverige, Danmark och Island, där kommunerna står för i princip all välfärdsproduktion
och den offentliga sektorns kostym är både stor och kostsam.
Territoriella reformer medför i regel motstånd och konflikter, eftersom många intressen berörs
av reformerna och konsekvenserna är flera för både invånare och politiker. Enligt Baldersheim
och Rose (2016) aktiveras konflikterna redan vid initiativet till reformen och sätter sin prägel
på förloppet och resultatet, vilka konflikter som utlöses går ofta i linje med konflikterna i de
grundläggande funktionerna i ländernas politiska system och skiljelinjer. I regel identifieras
samma klyftor som ligger till grund för de politiska ideologier som karaktäriserar samhället än
idag; mellan arbete och kapital, vänster och höger eller mellan centrum och periferi (Rokkan
och Lipset i Baldersheim och Rose, 2016). Reformernas dynamik för även med sig en intressant
aspekt vad gäller maktfördelning mellan stat och kommun, där staten frångår kommunernas
principiella självbestämmande och har möjlighet att ingripa i kommunstrukturen. I både
Finland och Norge är dessutom många av landets politiska partier representerade på både
nationell och lokal nivå, vilket enligt Folkestad et al. (2019) kan innebära antingen
uppbackning eller problem när det handlar om att genomföra reformen.
Kommunreformer är kontroversiella i sig och dess dynamik för med sig en mängd frågor om
strategier, konflikter och demokrati (Baldersheim och Rose 2010; Lundell 2013), vilka utgör
en komplex grund och flera intressanta perspektiv att undersöka. När en sammanslagning har
nått den lokala politiska agendan uppstår allt som oftast frågan om invånarna bör konsulteras
med

någon

typ

av

opinionsundersökande

metod,

vilket

inbegriper

kommunala

folkomröstningar och flertalet andra metoder.

13

2.2 Att konsultera invånarna vid en kommunsammanslagning
Att konsultera invånarna i stora frågor som berör dem kan anses vara både principiellt och
demokratiskt riktigt, men varför efterfrågar man invånarnas opinion utan att ge dem den
beslutsfattande makten? En orsak som lyfts fram av Jäske (2018) är att demokratins utveckling
har påverkat medborgarnas inställning och skapat ett större anspråk på en mer öppen och
deltagande policyprocess. En föreslagen lösning är att använda sig av demokratiska
innovationer, som Jäske (2018, 15) definierar som ett individuellt agerande som syftar till att
influera beslut, “antingen genom att påverka valet av beslutsfattare eller genom att påverka
formuleringen, skapandet eller implementeringen av kollektiva beslut”. Genom att konsultera
invånarna skapas ett mervärde utöver den redan mätta allmänna opinionen, som fås vid till
exempel regelbundna val, där den avsedda rådgivande effekten kan ge legitimitet åt
beslutsfattarna i svåra beslutssituationer (Folkestad et al., 2019).
Behovet av att utforma verktyg eller metoder för medborgerligt deltagande uppstår när det
dyker upp en specifik politisk frågeställning där politikerna är intresserade av invånarnas åsikt
(Jäske, 2018). Kommunsammanslagningar är ett typiskt exempel och tenderar att skapa ett
engagemang som kan utlösa en folkomröstning. Bjørklund (2017) konstaterar att den enskilde
invånarens relation till kommun uppfattas som en viktig källa till lokal identitet och politisk
tillhörighet, vilket förklarar varför både politiker och invånare tycker att det är viktigt att
engagera sig i beslutet. Beslutet att fråga invånarna om råd inför en kommunsammanslagning
drivs dock sällan av ett ensamt motiv utan flera strategier och faktorer ingår (Jäske, 2018),
således finns en mängd faktorer att väga in när det gäller att konsultera invånarna. Inledningsvis
vid valet av metod, vilket inte heller är ett lätt beslut eftersom varje metod för med sig både
positiva och negativa aspekter som bör övervägas noga, beroende på vilket råd beslutsfattarna
de facto eftersöker.
2.2.1 Kommunala folkomröstningar
Kommunala folkomröstningar är ett komplext fenomen med ambivalenta drag. Å ena sidan är
det ett lämpligt verktyg för att involvera medborgarna i det direkta beslutsfattandet men å andra
sidan finns det flera tvetydiga aspekter när det kommer till demokrati, legitimitet och det reella
syftet. Fenomenet användas många gånger som ett verktyg för att legitimera ett beslut om
kommunsammanslagning, samtidigt som de kan fungera som ett komplement till den
representativa demokratin (Folkestad et al. 2019; Jäske 2018) trots att resultatet inte bör ses
som ett bindande ställningstagande utan endast som ett politiskt råd eller underlag för ett beslut.
14

Folkomröstningar skapar en dynamisk klyfta i förhållandet mellan den representativa och
direkta demokratin, där de representativa organen inte är förpliktigade att följa invånarnas råd
utan tvingas ta ställning till hur de ska gå tillväga (Folkestad et al. 2019; Jørgensen 2006). I
praktiken går fullmäktige dock sällan emot den rådgivande folkomröstningens resultat, i en
studie av ett stort antal folkomröstningar i Norge följde fullmäktige rådet i 86 procent av fallen
(Folkestad et al, 2019) och siffran för Finland i en motsvarande undersökning är cirka 80
procent (Jäske, 2017).
Kommunala folkomröstningars goda syfte rättfärdigas enligt Bjørklund (2017) som ett
demokratiskt ideal där invånarna ges möjlighet att bidra till demokratin, där det egentliga syftet
enligt Jäske (2017) hittas i de strategiska motiven. Det reella syftet är med andra ord ofta ett
helt annat och i bakgrunden hittas flertalet taktiska motiv utöver det uttalade formella
önskemålet att få fram invånarnas åsikt. Jørgensen (2006) konstaterar att den politiska
ledningen kan ha flera motiv till initiativet och identifierar fyra motiv som är återkommande;
konsolidering av makt hos majoriteten eller minoriteten, lösa interna oegentligheter, sista
möjligheten att åstadkomma något eller upplevd press från invånarnas sida. Det är också ett
faktum att den politiska eliten har stor kontroll över folkomröstningarna, till exempel eftersom
de bestämmer utformningen av omröstningen, svarsalternativ och tolkningen. Somliga forskare
hävdar till och med att kommunens styrande organ har så stor makt att de kan manipulera sig
till ett önskat resultat, framförallt om det är kommunens politiker som tar initiativet.
(Jørgensen, 2006)
Att folkomröstningar innehåller flera tvetydiga aspekter när det kommer till demokrati,
legitimitet och reellt syfte är uppenbart. Bjørklund (2017) lyfter ytterligare fram att
folkomröstningar ofta knyts till kommunsammanslagningar på grund av individernas starka
relation till kommunen, att invånarna kräver att bli hörda i frågor som berör kommunen, att det
finns starka traditioner för en folkomröstning när det kommer till gränsdragningar eller att
politikerna eftersträvar legitimitet för beslutet om sammanslagning. Kommunreformer och
folkomröstningar har en tendens att röra upp känslor och engagera invånarna utöver det vanliga
när det kommer till kommunalpolitik. Sammanfattningsvis kan man konstatera att
folkomröstningar är komplicerade ur ett demokratiskt perspektiv och tenderar att ställa
förhållandet mellan representativ och direkt demokrati på sin spets.

15

2.2.2 Andra opinionsundersökande metoder
Utöver folkomröstningar finns det en mängd alternativ för att delta i demokratin. Bland de äldre
metoderna hittas till exempel invånarmöten, eller att lägga fram förslag till påseende som
kommunstrukturlagens 7 § lyfter fram i att kommunstyrelsen ska “ge kommuninvånarna och
andra som anser att saken berör dem möjlighet att framställa anmärkningar om förslaget till
sammanslagningsframställning”. Jäske (2018) lyfter fram flertalet demokratiska innovationer
som är betydligt vanligare idag, till exempel arbetsgrupper, deliberativa samtal, invånarinitiativ
eller opinionsundersökningar. Mest relevant för kommunreformer är opinionsundersökningar,
som har använts både i Finland och Norge. En opinionsundersökning efterfrågar individens
egen åsikt genom ett frågeformulär och kan genomföras digitalt eller fysiskt (Jäske, 2018).
Verktyget är med andra ord flexibelt och kan i bred utsträckning anpassas efter kontexten.
Fördelarna med opinionsundersökningar är att de ger ett bredare och bättre beslutsunderlag än
en folkomröstning, man kan ställa flera frågor och svaren ger en mer nyanserad bild som gör
det lättare att tolka resultatet (Segaard och Saglie, 2017). Nackdelarna är främst demokratiska,
som redan har nämnts uppfylls inte Dahls (2000) demokratiska kriterier och ytterligare är det
inte heller sagt att kvaliteten eller svarsprocenten är hög. Huruvida resultatet fungerar som
beslutsunderlag är således i hög grad beroende av metoden och utformningen. Vid en
opinionsundersökning uppstår å andra sidan inte dilemmat mellan huruvida de ska vara
bindande eller ej. (Segaard och Saglie, 2017)
Processen kring en opinionsundersökning är inte på något vis enklare än en folkomröstning,
det finns även många frågetecken kring hur resultatet bör tolkas. Tydligt är dock att en
folkomröstning och en opinionsundersökning aldrig bör framställas som likvärdiga verktyg
eftersom de innehåller både fundamentala och kvalitativa skillnader, men samtidigt kan en
opinionsundersökning vara mer effektiv än en folkomröstning om syftet är att få en tydlig
opinion om

en politisk

fråga. Likaså kan en folkomröstning föregås

av en

opinionsundersökning för att skapa ett tyngre beslutsunderlag, vilket ofta var fallet i Norge
under 2000-talet (Folkestad et al, 2019).
Sammanfattningsvis fyller opinionsundersökningar snarare en funktion som komplement till
en kommunal folkomröstning än en stark tyngdpunkt i en beslutsprocess (Segaard och Saglie,
2017). I den norska reformen förespråkade Kommunal- og moderniseringsdepartementet
opinionsundersökningar som ett alternativ till folkomröstningar, vilket kan tolkas som ett

16

försök att undgå att reformen misslyckas som följd av mobilisering av lokalt motstånd, som
tidigare erfarenheter talar för. (Klausen, Askim och Vabo, 2016b)
Inledningsvis var idén för denna avhandling att utöver folkomröstningar även omfatta andra
opinionsundersökande metoder som har använts i anslutning till kommunreformerna, men vid
ett noggrant övervägande har beslutet tagits att endast inkludera folkomröstningar. Orsaken är
att avgränsningen för studiens omfattning måste vara genomförbar i förhållande till
avhandlingen och urvalet blir helt enkelt orimligt stort. Ytterligare en orsak är den stora
skillnaden i användandet mellan Finland och Norge, där det inte har förekommit i särskilt hög
grad alls i Finland och i en betydligt större omfattning i Norge. Det är mera jämförbart att i den
empiriska delen studera enbart folkomröstningar eftersom villkoren är liknande, samt att alla
kommuner kan inkluderas istället för att endast göra ett urval. Andra metoder för att undersöka
opinionen är dock relevanta för att få ett perspektiv på folkomröstningar och således fattades
beslutet att ändå inkludera dem i den teoretiska delen.

2.3 Omständigheter och ramar
Kring frågan att konsultera invånarna inför en sammanslagning finns flera omständigheter och
ramar på nationell, regional, lokal och individuell nivå som inverkar på beslutet. Eftersom de
bakomliggande kommunreformerna drivs på nationell nivå är både den nationella kontexten
och reformernas utformning väsentliga. De nationella ramarna kring folkomröstningar är
generellt sett ofta fåtaliga, styrningsmekanismerna är frånvarande och lagstiftningen mycket
bristfällig, vilket var fallet i både Finland och Norge under reformerna på 2000-talet. I Norge
lades det stark betoning på att det var upp till kommunerna själva att bestämma om och hur de
skulle konsultera sina invånare, däremot fanns det ett mantra i debatten att
sammanslagningsprocessen de facto ska vara lokalt förankrad (Segaard och Saglie, 2017).
Därför kan man anta att den nationella kontexten och reformernas utformning ändå har en viss
del i valet att arrangera en folkomröstning eller ej.
I avsaknaden av nationella ramar och lagstiftning finns istället den internationella
Venedigkommissionens “Code of good practice on referendums” att förhålla sig till. Guiden
innehåller riktlinjer för hur folkomröstningar bör genomföras med hänsyn till de europeiska
demokratiska normerna. Ett första viktigt demokratiskt kriterium är att valen ska vara fria och
obundna, för att underlätta bildandet av en fri åsikt. Kriterierna tar även fasta på själva
utformningen av folkomröstningen och fastställer att den ställda frågan måste vara tydlig och
17

varken får föreslå ett svar eller vara vilseledande för att väljarna själva ska ha förutsättningar
att forma en egen åsikt. Frågan får inte heller vara öppet ställd och man måste ha möjlighet att
svara ja, nej eller blankt. Ytterligare måste väljarna vara informerade om hur deras röst
påverkar föremålet för folkomröstningen samt konsekvenserna av folkomröstningen.
(Venedigkommissionen, 2006) Folkestad et al. (2019) undersökte under en treårsperiod över
200 norska folkomröstningar utgående från Venedigkommissionens kriterier och konstaterar
att de sällan uppfyllde kriterierna, med följden att det demokratiska värdet av invånarnas råd
sjunker. Ett annat perspektiv av invånarnas råd som är omdebatterat i litteraturen är
valdeltagandet, som varierar i stor utsträckning. I en norsk studie av Klausen (2017b) noterades
att valdeltagandet ökade om det var ett stort motstånd mot sammanslagningen och likaså desto
mindre kommunen var, samtidigt ökade det om möjligheten fanns att arrangera
folkomröstningen i samband med ett annat val. I Finland varierade valdeltagandet mellan 48,9
och 80,2 procent (Justitieministeriet, 2018) och i undersökningen från Norge av 221
folkomröstningar varierade valdeltagandet mellan 10,0 och 77,7 procent (Klausen, 2017b).
Valdeltagandet är viktigt, inte minst för tolkningen av resultatet. Ska resultatet tolkas som
bindande eller rådgivande och var går gränsen för ett legitimt resultat i förhållande till
valdeltagandet? Saglie och Segaard (2017) konstaterar att vid ett högt valdeltagande är
sannolikheten högre att resultatet tolkas som bindande, trots att den juridiskt sett är rådgivande.
Den nationella kontexten och reformernas utformning handlar i stort sett om trender medan de
lokala omständigheterna går in på detaljerna. Generellt sett arbetar de som förespråkar en
sammanslagning ofta för att undvika en folkomröstning och vice versa (Folkestad et al., 2019).
Folkomröstningar är inte allt för sällan ett resultat av en mobiliserande effekt i samhället bland
invånare och politiker, där det reella syftet inte överensstämmer med det kommunicerade. Vad
som avgör huruvida en folkomröstning arrangeras eller inte är inte självklart, men enligt
litteraturen finns det flera aspekter i de lokala omständigheterna som kan påverka förekomsten.
Små periferikommuner är de facto mer benägna att arrangera en folkomröstning än stora
centrumkommuner, dels eftersom invånare i små kommuner har högre krav på lokala
demokratiska strukturer men dels för att det finns en rädsla för att bli marginaliserade i en ny
och större kommun (Jäske 2017; Folkestad et al. 2019; Lundell 2013). En kommunreform
skapar rum för ett politiskt spel och de kommunala beslutsfattarna utnyttjar ofta det spelrum
som finns, framförallt vid en frivillig reform (Mouritzen 2006). Således är den politiska
dimensionen stark och Jäske (2017) konstaterar att både partierna och den politiska
sammansättningen spelar en avgörande roll i huruvida man arrangerar en folkomröstning eller
18

ej. Partiernas ideologier är även en faktor att räkna med, där framförallt Centerpartiet i regel
förespråkar kommunernas autonomi och fortsatta självständighet (Sandberg, 2010). I både
Finland och Norge finns också en starkt dokumenterad dominioeffekt där många kommuner
valde att arrangera en folkomröstning för att grannkommunen gjorde det (Jäske 2017;
Folkestad 2017).
Omständigheterna kring folkomröstningar är många trots att de nationella spelreglerna är få.
Denna avhandlings fokus ligger på de lokala omständigheterna framom de nationella, men för
att komma dit måste först de nationella omständigheterna kartläggas.

19

3. Ett jämförande perspektiv; Finland och Norge
3.1 Jämförelsekriterier
Syftet med kommande kapitel är att göra en systematisk jämförelse av Finland och Norge samt
deras nationella reformer. Dels att få en uppfattning om den nationella kontextens inverkan på
folkomröstningar och dels för att diskutera de lokala frihetsgraderna vid arrangerandet av en
folkomröstning. Kapitlet utgör ett systematiskt ramverk som identifierar likheter och skillnader
i ländernas kontext, reformer, styrning och lagstiftning.
I en komparativ fallstudie har Kjærgaard et al. (2020) analyserat kommunreformer i Danmark,
Finland och Norge. I studien identifieras ett antal faktorer som direkt påverkar utfallet av
reformen, till exempel regeringens reformstrategier, institutionella ramar, organiseringen av
den lokala nivån och relationen mellan olika förvaltningsnivåer. Trots att jag ämnar undersöka
kommunala folkomröstningar bör liknande utgångspunkter kunna appliceras, eftersom
fenomenen faller inom relativt liknande ramar. Det första kriteriet för den systematiska
analysen grundar sig i organiseringen av förvaltningsnivå och kommunstruktur samt relationen
mellan nivåerna. Ytterligare står ländernas karaktärsdrag och traditioner i fokus, vilket Jakola
(2018) konstaterar att inte endast är förankrade i byråkratiska institutioner utan även i
människors identitet och vardagliga praxis. Ländernas karaktärsdrag och traditioner av
kommunreformer och folkomröstningar är därmed relevanta att lyfta fram.
Det andra jämförelsekriteriet behandlar de nationella reformerna i allt från initiativ, omfattning,
verkställande och praktiskt utförande, samt huruvida frågan kring att konsultera invånarna har
lyfts fram i reformarbetet. Detta är ett generellt kriterium som används vid de flesta analyser
av kommunreformer, se till exempel Kjærgaard et al. (2020), Sandberg (2018) samt Klausen,
Askim och Vabo (2016a). Även Folkestad et al. (2019) konstaterar att de nationella trenderna
har stor inverkan på arrangerandet av folkomröstningar, vilket gör det tämligen logiskt att
analysera hur de nationella reformerna har genomförts för att få en bild av folkomröstningarnas
del i processen.
Det tredje och sista jämförelsekriteriet fokuserar på den nationella styrningen av reformerna
och folkomröstningarna, främst vad gäller de övergripande ramarna på ett politiskt plan men
även vad lagstiftningen fastställer kring att konsultera invånarna. Detta är något som Bjørklund
(2017) ägnar sig åt i en omfattande undersökning av de norska folkomröstningarna, där
lagstiftningen mellan de nordiska länderna jämförs för att identifiera likheter och skillnader
20

och reda ut kommunernas roll i arrangerandet av en folkomröstning. Varken i Finland eller
Norge spelade de nationella valmyndigheterna någon desto större roll och kommunerna fick
själva utforma folkomröstningarna, vilket gör att det är relevant och naturligt att falla tillbaka
på lagstiftningen.
Jämförelsekriterierna ger en omfattande bild av ländernas egenskaper och traditioner, samt
vilka ramar och riktlinjer det fanns kring att konsultera invånarna i reformarbetet och
lagstiftningen. Med dessa är det möjligt att peka på utmärkande faktorer och identifiera likheter
och skillnader mellan länderna, för att senare analysera om de nationella kontexterna påverkade
huruvida kommunerna beslutade att konsultera invånarna inför en sammanslagning.
Inledningsvis är det Finland som synas i sömmarna.

3.2. Finland
3.2.1 Karaktärsdrag och kontext
Finlands kommunstruktur utmärks av en stark lokal nivå. Till skillnad från de övriga nordiska
länderna är den regionala förvaltningsnivån endast av en indirekt karaktär, där det till exempel
finns mellankommunala samarbeten i vissa frågor som berör hälso- och sjukvård. (Kjærgaard
et al., 2020). Huruvida det bör finnas en regional nivå eller inte är något som har präglat den
kommunala debatten i Finland ända sedan landet blev självständigt 1917, tillsammans med
frågan om hur kommunstrukturen bör utformas och organiseras för att vara så ändamålsenlig
som möjlig. I avsaknad av en regional nivå har den lokala nivån blivit en stark faktor i den
finska politiken och fått en robust och solid tyngdpunkt i samhället med betydelsefulla
uppgifter som utbildning och vård, som i många andra länder organiseras på den regionala
nivån. (Sandberg, 2010) De finländska kommunerna spelar en viktig roll i landets
välfärdsproduktion och beskrivs av Jäske (2017, 51) som “mini-stater” med stark autonomi.
Det har gjorts åtskilliga försök att minska antalet kommuner i landet och under 2000-talet har
det förekommit två nationella kommunreformer, kommun- och servicestrukturreformen 2005–
2011 och regeringen Katainens kommunreform 2011–2015. Under samma tidsperiod har det
förekommit 72 kommunsammanslagningar (Kommunförbundet, 2018) och 18 kommunala
folkomröstningar (Justitieministeriet, 2019).

21

3.2.2 Kommun- och servicestrukturreformen 2005–2011
När Vanhanens regering, bestående av Centerpartiet, Socialdemokraterna och Svenska
Folkpartiet, tillträdde år 2005 fanns inte en kommunreform med i regeringsprogrammet.
Reformen presenterades mitt i regeringsperioden utan desto mera förarbete av expertgrupper
eller involvering av kommunerna. (Kjærgaard et al., 2020) Ett märkligt förfarande kan tyckas
och inte heller någon normalitet i en finsk kontext (Sandberg, 2018), men heller inte
överraskande från den aspekten att frågan om antalet kommuner och deras storlek hade
debatterats länge i Finland och förr eller senare skulle ta sig in på den politiska dagordningen
(Sandberg, 2016). Målet med kommun- och servicestrukturreformen var att genom större
kommuner förstärka kommunernas servicestruktur, förbättra och öka kommunernas
produktivitet, dämpa utgiftsökningen och säkerställa kommunernas serviceproduktion även i
framtiden. De bakomliggande orsakerna utgjordes av en åldrande befolkning, flyttningsrörelse,
pensioneringar, brist på arbetskraft och ett högt tryck på den offentliga ekonomin. (RP
155/2006) Den åldrande befolkningen är ett återkommande dilemma i den finländska
samhällsdebatten, eftersom det inte enbart leder till en obalans i den demografiska
försörjningskvoten utan även skapar en stark press på den offentliga serviceproduktionen.
Processen föregicks inte av expertrapporter eller någon parlamentarisk förberedning. Efter
regeringens beslut tillsattes en styrgrupp och regionala seminarier genomfördes, vilket
resulterade i en ramlag som präglades av den öppna förberedelseprocessen. (Sandberg, 2016)
Det fanns en stark politisk konsensus kring den breda ramlagen som innehöll något för alla och
endast Sannfinländarna röstade emot förslaget. Reformen präglades i stort av frivillighet och
det var upp till kommunerna själva att välja mellan samgående eller utökat mellankommunalt
samarbete. (Kjærgaard et al, 2020). Ramlagen innehöll få instrument för att styra det konkreta
utfallet eller gripa in i situationer där kommunerna inte uppnådde resultat (Sandberg, 2016),
med andra ord var de nationella styrningsmekanismerna svaga och handlade snarare om att
motivera kommunerna att gå samman. Till exempel använde man sig av ekonomiska
incitament, i form av ett understöd som blev större desto tidigare kommunerna gick samman
och desto större den nya kommunen blev. (Kjærgaard et al, 2020)
Det lades inte heller någon stark betoning på att konsultera kommuninvånarna utan
konstaterades endast att en kommunal folkomröstning gällande frågan kan ordnas om en
kommunutredare anser att det behövs och föreslår det, eller från kommunens sida med stöd av
30 § i lagen om kommunal folkomröstning. (RP 155/2006) När kommun- och
22

servicestrukturreformen verkställdes uppstod ett uppenbart behov av en reviderad
kommunindelningslagstiftning år 2009, vilket inte egentligen innebar några väsentliga
skillnader utan snarare handlade om preciseringar och tydliggörande av kommunernas roll. En
tydligare betoning än tidigare fanns på att höra kommuninvånarna och andra instanser, i form
av att kommuninvånarna uttryckligen ska höras när fullmäktige beslutar om kommunens
sammanslagningsframställning (RP 125/2009), men i praktiken innebar det inte någon större
skillnad.
Reformen innebar med andra ord inte någon särskild förändring i kommunernas
uppgiftsportfölj utan syftet var snarare att stärka kommunernas nuvarande och framtida
kapacitet genom större enheter. Trots att reformen i ett initialt skede styrdes nationellt med en
bred politisk uppbackning ledde de svaga förberedelserna och kommunernas egna ansvar att
verkställa sammanslagningarna till ett mosaikaktigt resultat (Kjærgaard et al., 2020) och det
tog inte länge innan en ny reform lanserades.
3.2.3 Regeringen Katainens kommunreform 2011–2015
I kölvattnet av den tidigare kommunreformen lanserade Katainens sexpartiregering en ny
kommunreform 2011. Reformen byggde i stora drag på den tidigare reformen och inte heller
denna reform innebar några förändringar i kommunernas uppgiftsportfölj utan syftet var att
bygga en livskraftig kommunstruktur genom starka primärkommuner (Sandberg, 2016.) Den
frivilliga linjen betonades fortsättningsvis starkt, även om reformen hade en större grad av
nationell styrning och mera systematisk förberedelse. En expertgrupp tillsattes som ritade upp
tydliga riktlinjer för hur de nya kommunerna borde utformas och man tillämpade ett krav på
utredning av sammanslagningarna. (Sandberg, 2018) Utredningens utgångspunkter bestod av
ett antal kriterier, bland annat pendling, kommunala tjänster och befolkning, med andra ord
underströk man att kommunerna skulle utgöra en funktionell helhet. Genom att definiera
kriterier för en kriskommun fick staten större befogenheter att ingripa i kommunstrukturen,
vilket innebar att kommuner kunde tvingas till samgående av regeringen trots att kommunerna
sa nej. (Sandberg, 2016) När det kommer till att konsultera invånarna betonades det från
regeringen sida att kommuninvånarna ska ha möjlighet att delta i och påverka processen men i
praktiken gällde samma sak som i den tidigare reformen; utredaren kunde föreslå eller
kommunen kunde initiera en folkomröstning med stöd av 30 § i lagen om kommunal
folkomröstning. (RP 31/2013)

23

Till skillnad från kommun- och servicestrukturreformen stod regeringen Katainens
kommunreform inför ett stort motstånd redan från start och förutsättningarna för ett lyckat
resultat var betydligt sämre än tidigare (Sandberg, 2016). Den nationella styrningen skärptes
förvisso i liten grad, till exempel genom möjligheten att tvinga kriskommuner till samgående,
men fortsättningsvis spelade kommunerna en stark roll i byggandet av den framtida
kommunstrukturen. Det förväntade resultatet uteblev återigen.
3.2.4 Styrning och ramar vid konsultering av invånarna
Trots att reformerna initierades från nationellt håll överlämnades mycket till kommunerna. I
bägge reformer saknades tydliga nationella styrningsmekanismer och riktlinjer, vilket
resulterade i ett minst sagt ojämlikt resultat (Kjærgaard et al., 2020), både vad gäller
kommunreformen i stort och huruvida invånarna bör konsulteras eller ej. I den andra delen av
kommun- och servicestrukturreformen preciserades “de särskilda förutsättningarna för
ändring i kommunindelningen beträffande skyldigheten att ordna kommunal folkomröstning”
(RP 125/2009) men i övrigt framställdes hörandet av kommuninvånarna svagt. En kommunal
folkomröstning är dessutom det enda förespråkande alternativet i propositionerna, inga andra
opinionsundersökande metoder nämns eller förespråkas.
3.2.5 Lagstiftning
Gemensamt för bägge reformupplägg är att de inte uttrycker någon vidare tyngdpunkt på att
höra invånarna, vilket det inte heller finns några lagstadgade föreskrifter om. Vid reformens
tidpunkt gällde kommunallagen § 30, “fullmäktige kan besluta att en folkomröstning skall
ordnas om en fråga som hör till kommunen”, att folkomröstningar är rådgivande, att alla
röstberättigade har lika rösträtt och att omröstningen är hemlig. Enligt § 31 kan initiativ till en
folkomröstning “tas av minst fem procent av kommunens röstberättigade invånare.
Fullmäktige skall utan dröjsmål avgöra om en folkomröstning enligt initiativet skall ordnas.”
(FFS 365/1995) och ytterligare kan även kommunutredaren föreslå en kommunal
folkomröstning om det anses behövas, där ministeriet är beslutande organ för huruvida en
kommunal folkomröstning ska arrangeras eller inte. (RP 155/2006; RP 125/2009).
I Finland finns en specifik lag som reglerar folkomröstningar, lagen om förfarandet vid
kommunala folkomröstningar. En folkomröstning ordnas alltid på en söndag men får inte
arrangeras i samband med kommunalval, statliga val eller en statlig folkomröstning.
Kommunfullmäktige är det beslutande organet och bestämmer bland annat tidpunkt,
24

utformning och röstsedlarnas innehåll. Viktigt är att den röstande ska ha möjlighet att uttrycka
att man inte stöder något av alternativen. (FFS 656/1990) Finland är utmärkande i avseendet
att även invånarinitiativ är möjliga, vilket inte är självklart i andra länder. Norge är ett sådant
exempel och är vad som ska behandlas härnäst.

3.3 Norge
3.3.1 Karaktärsdrag och kontext
Den norska kommunstrukturen har en unik ställning och en lång historia i ryggraden, där
antalet kommuner var som högst på 30-talet med totalt 744 stycken (Prop 41 S 2000-2001).
Kommunerna definierades i lagstiftningen redan på 1800-talet för att få egen beslutanderätt
och uppnå större självständighet, vilket skapade en distinkt centrum–periferiklyfta som präglar
debatten än idag. (Baldersheim och Rose, 2010) Till skillnad från Finland har Norge en regional
förvaltningsnivå som samordnar kommunerna i fylkeskommuner, vars främsta uppgifter är att
organisera andra stadiets utbildning, tandvård, kollektiva transporter, företagsutveckling,
kraftproduktion samt ett antal uppgifter inom den tekniska sektorn (Kjærgaard et al, 2020).
Även Norge har en lång historia med kommunreformer. På 90-talet antogs en lag om att
kommunreformer inte kan vara tvingande eller gå emot fullmäktiges önskan (Kjærgaard et al.
2020), vilket har medfört en stark betoning på frivillighet i varje försök att minska antalet
kommuner. Den senaste reformen, som fick sitt startskott 2013, har dock frångått
frivillighetsprincipen i viss grad och vid den senaste sammanslagningen vid inledningen av
2020 genomförde stortinget sammanslagningar mot kommunernas vilja. Detta skedde efter att
ha bedömt kommunernas initiativ och fylkesmännens helhetsutvärderingar med slutsatsen att
det var motiverat att genomföra sammanslagningar mot kommunernas vilja, vilket röstades
igenom med minsta möjliga majoritet i Stortinget sommaren 2017. (Sandberg, 2018)
Denna reform är vad som kommer att behandlas i denna avhandling. Reformen har legat till
grund för 56 kommunsammanslagningar (KS, 2019) och inte mindre än totalt 230 kommunala
folkomröstningar

(Statistisk

Sentralbyrå,

220)

samt

170

invånarundersökningar

(Distriktssenteret, 2017).
3.3.2 Regeringen Solbergs kommunreform 2013–2020
Startskottet för reformen ägde rum när regeringen Solberg tillträdde 2013, bestående av Høyre
och Fremskrittspartiet med stöd av Venstre och Kristelig Folkeparti. Regeringspartierna Høyre
25

och Fremskrittspartiet förde en aktiv kommunreformpolitik redan i valet och det framstod inte
som någon överraskning att en kommunreform blev en väsentlig del av regeringsprogrammet.
Bakgrunden var ett uppfattat politiskt behov att skapa mer robusta och större kommuner för att
möta framtidens kommunala utmaningar. (Kjærgaard et al., 2020) I Stortinget motiverades
reformen med att det var 50 år sedan en kommunreform genomfördes och att kommunerna sen
dess har fått betydligt större ansvar för välfärdsproduktionen, den statliga detaljstyrningen har
blivit större och det interkommunala samarbetet har ökat. Det första steget mot färre kommuner
var tillsättandet av en expertkommitté, Vabo-urvalet, som inte utredde huruvida
sammanslagningar var nödvändiga utan istället utarbetade förutsättningar för en ändamålsenlig
kommunstruktur. Kommittén arbetade i två etapper, där den första resulterade i en delrapport
med ett antal kriterier som tog tillvara kommunernas funktion som demokratisk arena,
tjänsteproducent, samhällsutvecklare och myndighetsutövare. (Klausen, Askim och Vabo,
2016b) Den andra och slutgiltiga rapporten hade istället fokus på de nya och mer robusta
kommunernas framtida uppgiftsportfölj. (Regjeringen, 2014) Regeringen använde sig med
andra ord av en aktiv reformpolitik redan från start.
Förutom staten, expertkommittén och kommunerna själva involverades även fylkesmännen i
processen som centrala aktörer. De fick ansvar för att få igång samtal mellan kommunerna och
verka som koordinatorer och vägledare i processen. Rollen var inte enkel och karaktäriserades
av motsättningar och ambivalens, där fylkesmännen å ena sidan skulle tillvarata statens
intressen och å andra sidan kommunernas intressen. De fick ett stort handlingsutrymme, vilket
var en nödvändighet på grund av olika lokala förhållanden, men det vaga mandatet resulterade
i stora variationer i hur uppdraget utfördes. (Klausen, Askim och Vabo, 2016b) Om de
inledande samtalen mellan grannkommunerna utföll i samförstånd upprättades intentionsavtal,
som innehöll en utredning över organiseringen av den framtida kommunen, definiering av mål
och visioner samt underlag för att höra invånarna. (Brandtzæg, 2014). Reformen innebar inte
desto större förändringar sett ur ett ekonomiskt perspektiv förutom vissa ekonomiska
incitament i form av sammanslagningsstöd. Dessutom reviderades ett subventioneringsstöd för
små kommuner för att inte ge dem skäl att förbli självständiga. (Kjærgaard et al, 2020) I
samband med reformen genomfördes ett stort antal folkomröstningar, där 2016 var ett rekordår
med över 200 stycken. Orsaken till det stora antalet är flera, dels nämner Bjørklund (2017) att
det i Norge finns långa traditioner av kommunala folkomröstningar, som tidigare främst har
handlat om språk- och alkoholfrågor men på senare tid i stor utsträckning har haft sin grund i

26

territoriella frågor. Den starka periferistrukturen innebar även ett hårt motstånd mot
sammanslagningar i framförallt små kommuner (Baldersheim och Rose, 2010).
Vid reformens start fanns 428 kommuner i Norge, de sista sammanslagningarna knutna till
reformen genomfördes vid ingången till 2020 och idag har Norge 365 kommuner.
(Regjeringen, 2020)
3.3.3 Styrning och ramar vid konsultering av invånarna
I likhet med de finländska reformerna initierades den norska kommunreformen från ett
nationellt håll och kommunerna gavs stor lokal handlingsfrihet. Stortinget behöll dock en viss
nationell styrning genom mandatet att ändra kommunindelningen mot kommunernas vilja, som
gav dem makten att antingen förkasta ett förslag till sammanslagning eller tvinga kommunerna
till samgående (Innst 386 S, 2016–2017). De nationella styrningsmekanismerna innehöll med
andra ord en viss grad av tvång och kontroll.
Den norska regeringen lade tidigt en stark tyngdpunkt på att konsultera invånarna och ansåg
det vara viktigt i kommunreformsfrågan (Prop 41 S 2000–2001). Tyngdpunkten låg inte enbart
på

folkomröstningar

som

opinionsundersökande

metod

utan

Kommunal-

og

moderniseringsdepartementet [KMD] förespråkade snarare opinionsundersökningar än
folkomröstningar, eftersom de ansågs ge kommunfullmäktige ett bättre beslutsunderlag
(Regjeringen, 2015). Det fördes även diskussioner kring huruvida man skulle tvinga
kommunerna att konsultera invånarna men slutsatsen blev att det skulle göra intrång på den
kommunala demokratin och att det därför bör vara upp till kommunerna själva. (Prop 41S
2000–2001)
3.3.4 Lagstiftning
I Norge är det främst lov om fastsetjing og endring av kommune- og fylkesgrenser
(indelningslova) som reglerar folkomröstningar, där § 10 fastställer att “kommunestyret bør
innhente innbyggjarane sine synspunkt på forslag til grenseendring”, vilket kan ske genom
folkomröstning, opinionsundersökning, frågeformulär, möte eller på annat sätt (LOV-2001-0615-70). Kommunerna kan med andra ord fritt välja metod och det är upp till kommunerna själva
att utforma undersökningen. Ytterligare bestämmelser om rådgivande folkomröstningar hittas
i kommunallagen § 12-2, “kommunestyret eller fylkestinget kan selv bestemme at det skal
holdes rådgivende folkeavstemninger om forslag som gjelder henholdsvis kommunens eller
fylkeskommunens virksomhet” (LOV-2018-06-22-83).
27

I övrigt är lagstiftningen tunn när det gäller folkomröstningar och dess utformning, det enda
anmärkningsvärda är att kommuner och fylkeskommuner enligt §16-1 måste rapportera om
folkomröstningarna till staten (LOV-2018-06-22-83). Till skillnad från den finländska
lagstiftningen kan initiativet till en folkomröstning endast komma från fullmäktige, invånarna
har inte möjlighet att ta ett eget initiativ. Däremot är det tillåtet att arrangera folkomröstningar
i samband med andra val.

3.4 Likheter och skillnader
Inledningsvis konstaterades att Finland och Norge har ett stort antal likheter vad gäller flertalet
institutionella ramar, likaså fyller kommunerna en viktig funktion i rollen som
välfärdsproducenter och innehar hög grad av autonomi. Med de omfattande jämförelser kapitel
3.2 och 3.3 ägnas åt är det möjligt att peka på ytterligare likheter och skillnader som är relevanta
för denna undersökning.
Först och främst kan man identifiera likheten i det uppdämda behovet av en kommunreform i
både Finland och Norge. Dragen är slående identiska med Kingdons vedertagna teori om “the
national mood”, vilket återspeglar det politiska klimatet och förklarar den politiska strömmen
med tre mekanismer; svängningar i den nationella stämningen, balansen mellan organiserade
politiska krafter och händelser inom regeringen (Young, Shepley och Song, 2010). Även om
reformernas start inte liknande på varandra återspeglade de den nationella stämningen som
under en lång tid hade talat för en kommunreform i båda länder.
Både Finland och Norge har distinkta nationella karaktärsdrag som utgjorde en väsentlig grund
i själva reformarbetet. Gemensamt för bägge länderna är att kommunerna utgör en stark lokal
nivå, i avsaknaden av en regional nivå i Finland och den långa kommunhistorien med stark
periferistatus i Norge. De finländska reformerna innehöll inget systematiskt förarbete och
präglades av en stark frivillighet med svaga verkställande mekanismer, ingendera av
reformerna ledde till ett vidare framgångsrikt resultat. Norge å sin sida hade en aktiv politisk
reformagenda, en tydlig tidslinje, en expertgrupp med ett tydligt mandat och en koordinerande
och central aktör i form av fylkesmännen. Ytterligare tillsattes ett utmärkande mandat 2017
som möjliggjorde att staten kunde tvinga kommuner till samgående eller motsätta sig en
sammanslagning. Möjligheten att ingripa i kommunstrukturen innebar att den nationella
styrningen i Norge hade betydligt mera makt än den finländska där man inledningsvis inte hade

28

några mandat att ingripa i kommunstrukturen, för att i reformens andra halva kunna ingripa om
kommunen uppfyllde kriterierna för en kriskommun.
Sammanfattningsvis kan man alltså konstatera att reformerna i Finland och Norge följdes åt i
mångt och mycket, trots det nationella initiativet gavs kommunerna ett starkt mandat med lokal
styrning och det var i princip upp till dem att utforma den framtida kommunstrukturen.
3.4.1 Vilka frihetsgrader har kommunerna i att konsultera invånarna?
De mest karaktäristiska skillnaderna i ländernas reformer beskrivs i tabell 2 som sammanfattar
perspektivet på folkomröstningar från kapitel 3.2 och 3.3. Den första delen av tabellen syftar
till mer generella uppfattningar medan den andra delen ägnar sig åt lagstiftningens ramar.
Folkomröstningar

Finland

Norge

Obligatoriskt

Nej

Nej

Initiativ

Kommunfullmäktige,
kommunutredare eller
medborgarinitiativ

Kommunfullmäktige

Övriga nationellt
rekommenderade metoder

Nej

Opinionsundersökning

Kommunallagen § 30

Indelningslova § 10

“Fullmäktige kan besluta att en
folkomröstning ska ordnas i en
fråga som hör till kommunen”

“Kommunestyret bør innhente
innbyggjarane sine synspunkt på
forslag til grenseendring.”

Folkomröstningar är rådgivande,
alla röstberättigade har lika rösträtt
och omröstningen är hemlig.

Inhämtandet kan ske genom
folkomröstning,
opinionsundersökning,
frågeformulär, möte eller på annat
sätt.

Lagstiftning
Att höra invånarna

Kommunelova § 12-2
Kommunestyret kan bestämma att
det ska hållas rådgivande
folkomröstningar om kommunens
verksamhet
Specifik lag om kommunal
folkomröstning

Ja

Nej

Röstsedelns utformning

Måste finnas möjlighet att svara
ja/nej/avstår

Inga reglerade föreskrifter

Tidpunkt

Ej i samband med andra val

Får arrangeras i samband med
andra val

Tabell 2. Sammanfattning av kapitel 3.2 och 3.3

29

Med stöd av tabell 2 är det möjligt att konstatera att ingendera av länderna förordnade det som
obligatoriskt att genomföra en folkomröstning. I Norge kan initiativ till en folkomröstning
endast tas av fullmäktige, medan det i Finland är möjligt med initiativ från fullmäktige, en
kommunutredare eller 5 procent av kommuninvånarna. På ett nationellt plan förespråkade man
i Finland inte några andra metoder än en folkomröstning, medan man i Norge lyfte fram en
opinionsundersökning som en viktig eller kompletterande metod. När det kommer till
lagstiftningen är bägge länder överens om fullmäktiges väsentliga roll för arrangerandet av en
folkomröstning, men den norska lagstiftningen lyfter fram flera olika metoder än den
finländska. Finland har å sin sida en specifik lag som reglerar kommunala folkomröstningar,
vilket inte är fallet i Norge. Finland har i enlighet med Venedigkommissionens (2006) kriterier
dessutom reglerat att röstsedelns utformning måste innehålla alternativet att inte stöda
någotdera alternativ, vilket inte Norge har där kommunerna i praktiken får utforma röstsedeln
hur som helst. Sist och slutligen är det i Norge möjligt att arrangera en folkomröstning i
samband med ett annat val, vilket inte är fallet i Finland. Ett faktum som i sin tur kan påverka
valdeltagandet positivt.
Man kan med andra ord dra slutsatsen att förhållningssättet till att konsultera invånarna skapade
vissa skillnader i reformerna. Folkomröstningarna i Norge åskådliggör vad som sker när
metoden i stor utsträckning är oreglerad, folkomröstningarna liknade de facto mera
opinionsundersökningar än ett rådgivande val. Bjørklund (2017) lyfter fram detta och
konstaterar att regleringar kring lokala folkomröstningar togs in i kommuneloven först år 2009.
I en norsk studie kring de många folkomröstningarna som arrangerades 2016 konstaterades de
svaga statliga riktlinjerna leda till stora variationer i folkomröstningarnas utformning där
invånarna sällan fick ta ställning till en fråga med alternativen “ja, nej eller avstår”. Istället
innehöll röstsedeln allt som oftast många eller ospecificerade alternativ, flera möjligheter att
säga nej eller preferensröstning (Klausen, 2017a). I en annan norsk studie konstaterades det att
endast 97 av 221 folkomröstningar följde något kriterium från Venedigkommissionen,
framförallt den ställda frågan och utformningen av omröstningen var komplicerad och skapade
allt som oftast en komplex valprocess (Folkestad et al., 2019) Likheten med en
opinionsundersökning är uppenbar, förutom faktumet att en opinionsundersökning baseras på
ett representativt urval och inte alla röstberättigade i kommunen. En bristfällig utformning av
röstsedeln innebär inte bara att folkomröstningen är demokratiskt undermålig, det gör det även
svårare att tolka och använda resultatet som ett politiskt underlag. De finländska
folkomröstningarna är mer strikt reglerade tack vare lagstiftningen om förfarandet vid
30

kommunala folkomröstningar, som till exempel innehåller att det måste finnas ett alternativ
som inte stöder något av alternativen i enlighet med Venedigkommissionens (2006) kriterier.
Bristfälliga riktlinjer ger stor makt åt kommunerna, som i praktiken själva får avgöra hur och
när en folkomröstning ska genomföras, vem som har rösträtt, hur valsedeln ska utformas samt
alla valadministrativa procedurer och rutiner. Resultatet blir att den lokala praxisen varierar
stort mellan kommunerna, vilket Jørgensen (2006) tar upp och konstaterar att fullmäktige de
facto har en stor makt över folkomröstningarna och till stor del kan manipulera sig till ett önskat
resultat.
I Norge har folkomröstningarna haft en betydligt mer allmän karaktär än i Finland, som har en
mer reglerande lagstiftning kring folkomröstningar än vad Norge har. “The national mood” är
en potentiell påverkande faktor på förekomsten, det är inte omöjligt att en nationell trend har
varit en bidragande orsak till det stora antalet folkomröstningar i Norge där man också
förespråkade en lokal förankring från ett nationellt håll. I Finland fanns knappt någon betoning
alls på att höra invånarna i frågan och med reformens frivilliga drag uteblev även de många
sammanslagningarna man hoppades på. En anmärkningsvärd skillnad är också att man under
den andra delen av reformen tillämpade ett krav på utredning, i Norge genomfördes utredningar
(no: intensjonsavtaler) först efter en överensstämmelse mellan kommunernas inledande samtal
(no: nabosnack) som leddes av fylkesmännen. Man kan föreställa sig att utredningarna och
koordinationen av sammanslagningarna spelar en avgörande roll i frågan att konsultera
invånarna, men så verkar inte ha varit fallet.
När de övergripande och nationella linjerna nu är identifierade ska frågeställningen studeras
från ett mer lokalt perspektiv, för att ta reda på om det finns skillnader i de lokala egenskaperna
som kan förklara förekomsten av folkomröstningar.

31

4. Hypotesformulering
Med territoriella reformer medföljer i regel flertalet konflikter, vilka konflikter som utlöses
beror långt på fundamenten i det aktuella landets politiska system och skiljelinjer (Baldersheim
och Rose, 2016). Klyftor mellan samhälleliga grupper och politiska partier är en faktor som har
karaktäriserat samhället och dess uppbyggnad i alla tider samt dominerat forskningen kring
politik, partier och väljarbeteende, något som Lipset och Rokkan satte grunden för 1967 i Party
systems and voter alignments. Klyftorna består av tre element som skapar skillnader i
positionen, strukturen och problemet, som i sin tur skapar sociala gruppstrukturer med
medlemmar som delar intressen, värden och attityder som de är villiga att stå upp för.
(Westinen, 2015). En kommunreform tenderar att utlösa ett strategiskt spel som både
aktualiserar och späder på landets traditionella klyftor. Enligt Baldersheim och Rose (2016)
varierar klyftorna stort, men två stycken är utmärkande och ständigt återkommande; den
politiska konflikten mellan vänster och höger samt den territoriella konflikten mellan centrum
och periferi. Klyftorna spelar inte bara in vid det strategiska spelet som sist och slutligen avgör
huruvida det blir en sammanslagning eller ej, de kan även fungera som en utlösande faktor vid
arrangemanget av en folkomröstning.
En folkomröstning uppstår inte ur tomma intet. I praktiken finns det i Norge ett organ som kan
ta initiativ till en folkomröstning; fullmäktige, medan det i Finland utöver en motion från
fullmäktige också är möjligt med invånarinitiativ. Således är både det individuella och politiska
beteendet avgörande för huruvida en folkomröstning arrangeras eller ej. Ur ett individuellt
perspektiv handlar en sammanslagning många gånger om den lokala identiteten och relationen
till kommunen, där en territoriell förändring kan skapa en känsla av att identiteten går förlorad
och således utgöra ett kraftigt försvar mot förändring. (Berg-Falch, 2016) Ett kraftigt motstånd
kan skapa ett krav att bli hörda från invånarnas sida, något som Eythórsson (1998) lyfter fram
i sin doktorsavhandling om kommunreformen på Island, där egenintresset fungerar som en
förklaringsgrund till hur individer tar ställning till sammanslagningar. “Rational choice”teorierna förutsätter att väljarnas och de kommunala ledarnas beteende styrs av tanken på att
maximera sin egennytta. Konsekvenserna av en sammanslagning är både individuella och
organisatoriska, därför kan man tala om både individuell- och kollektiv egennytta. Kort sagt
handlar det om vilken nytta kommunen har av en sammanslagning, där ställningstagandet
avgörs av en avvägning mellan den individuella- och kollektiva nyttan. (Eythórsson, 1998) Det
bör dock nämnas att “rational choice”-teorierna utgår från att väljaren har all information om
den ställda frågan, vilket sällan är fallet vid folkomröstningar, men likväl kan individens
32

beteende styras av den övergripande tanken om egennyttan. En annan bakomliggande drivkraft
som upptäcktes vid den isländska sammanslagningen är vilken status man förväntar sig att den
egna kommunen får i den nya tilltänkta kommunen, där framförallt individer och ledare i små
kommuner tenderar vara mer negativt inställda (Eythórsson, 1998). Samma trender uppvisas i
Sverige i en studie av Brantgärde från 1974.
Utöver det individuella och politiska perspektivet som utlösande faktor hittas ofta förklaringen
enligt Jäske (2017) i de strategiska motiven, där initiativtagarna hävdar att de är genuint
intresserade av invånarnas vilja medan motståndarna istället hävdar det vara ett spel för
gallerierna. Jäske (2017) lyfter också fram att de bakomliggande orsakerna många gånger
utgörs av flera motiv som förmedlas av invånarnas krav eller socioekonomiska eller
demografiska faktorer. På ett större plan är de gemensamma faktorerna mellan reform, politiker
och invånare de lokala klyftorna och konflikterna, som varierar stort från kommun till kommun
beroende på omständigheter och egenskaper. Jag är intresserad av att undersöka om det finns
lokala faktorer som har påverkat förekomsten av folkomröstning.
Givet den starka och distinkta lokala nivån i både Finland och Norge förefaller det sig naturligt
att fokusera på kommunernas storlek och befolkningstäthet. För det första kan man anta att det
finns en viss skillnad i attityden till både sammanslagningar och folkomröstningar beroende på
om kommunen är liten eller stor sett till antal invånare, eftersom små kommuner ofta upplever
sig vara förlorare i en sammanslagningsprocess. För det andra är centrum–periferikonflikten
starkt närvarande i båda länder men ur olika perspektiv. Gemensamt är dock att det finns en
distinkt skillnad i förhållandet mellan kommuner lokaliserade i periferin eller centrumområden.
För det tredje är den politiska klyftan stark eftersom reformen drivs på nationell nivå men
omfattar den lokala nivån, vilket skapar två olika men intressanta politiska dimensioner. Sist
men inte minst finns det en starkt dokumenterad dominoeffekt vid arrangerandet av
folkomröstningar.

4.1 Kommunstorlek
Redan på 70-talet i utvärderingen av den svenska storkommunsrefomen 1952, som resulterade
i en halvering av antalet kommuner, kom det starkaste motståndet från små kommuner. 59
procent av kommunerna med mindre än 500 invånare ställde sig tveksamma till en reform och
motsättningarna minskade desto fler antal invånare det fanns i kommunen. (Brantgärde, 1974)
I den isländska kommunreformen på 90-talet identifierades samma tydliga mönster i resultatet
33

från en mängd folkomröstningar, en negativ inställning från invånarnas och kommunledarnas
sida minskar i takt med att kommunens storlek ökar (Eythórsson, 1998). Även i den norska
reformen på 90-talet uttryckte kommuner med mindre än 5 000 invånare, lokaliserad i periferin
eller granne med en större central kommun, de mest negativa åsikterna. (Baldersheim och Rose,
2010) Generellt sett tenderar kommunreformer att framförallt fokusera på små kommuner
snarare än större kommuner, på grund av det återkommande önskvärda målet att genom
stordriftsfördelar skapa stora och bärkraftiga enheter som kan stå emot framtidens
demografiska och ekonomiska utmaningar. Borge et al. (2017) konstaterar att i kommuner med
ett lägre invånarantal står betydligt mera på spel och att det ofta finns en rädsla för att bli
överkörda av större kommuner. I en sammanslagning utgör små kommuner ofta en mindre part
och det finns en viss risk att den mindre kommunen blir marginaliserad i den nya och större
enheten (Folkestad et al., 2019). Från ett invånarperspektiv är engagemanget betydligt högre i
kommuner med ett litet invånarantal eftersom kommunreformer ofta berör flera organisationer
som dels är speciellt viktiga för invånarna i små kommuner och dels organiseras enligt
kommunkartan, till exempel föreningslivet, näringslivet eller kyrkan, vilket engagerar den
enskilda väljaren brett och intensivt. (Klausen, Askim och Vabo, 2016a). En folkomröstning
kan med andra ord ses som ett försök att stoppa sammanslagningen i rädsla för att bli
marginaliserade i den nya och betydligt större kommunen.
Jäske (2017) slår ytterligare fast att i små kommuner står lokalpolitikerna närmare invånarna
och är såtillvida mer beredda att ta risken att konsulterna invånarna. I en annan finländsk studie
av Lundell (2013) undersöktes invånarnas attityder till demokratiska innovationer, med
resultatet att invånare i små kommuner inte bara visar ett större intresse för andra former av
demokratiskt deltagande än vad invånare i större kommuner gör, utan även visade en mer
pessimistisk attityd till det framtida demokratiska deltagandet om kommunen blev större.
Kommunreformer ställer frågan om den lokala demokratin på sin spets och invånarna spelar
en viktig roll vad gäller initiativ och politisk lobbying för att arrangera en folkomröstning, där
ett litet antal invånare karaktäriseras av egenskaper som talar för att tröskeln är lägre för en
folkomröstning. Invånare i små kommuner tror inte bara mer på folkomröstningarnas effekt,
utan visar även ett större intresse för att delta i demokratin genom andra metoder än
regelbundna val.
Att definiera vad som kan kallas en liten eller stor kommun är inte helt enkelt. Storleken på de
lokala politiskt administrativa enheterna är en fråga som tjänstemän, filosofer, politiker och
byråkrater har funderat på ända sen Antiken. Både Aristoteles och Platon resonerade kring
34

storleken på förvaltningsenheter, där den senare ansåg att en politisk gemenskaps optimala
storlek är 5 040 invånare för att förhållandet mellan politiker och invånare skulle vara idealiskt
(Rose, 2016). I den finländska reformen ansågs en kommunstorlek på 20 000 invånare vara det
mest ändamålsenliga (RP 125/2009), medan det norska Vabo-utvalet önskade att framtidens
kommuner bör ha minst 15 000–20 000 invånare (Kjærgaard et al, 2020). I Finland och Norge
fanns vid reformernas start dock endast cirka 13 procent kommuner med mer än 20 000
invånare
De flesta liknande studier använder sig av ett invånarantal som anses vara mest lämpligt i
förhållande till kommunerna som ingår i urvalet. Om man istället för att använda den önskvärda
storleken som referenspunkt tittar på kommunernas medianstorlek vid starten för reformerna
var siffran 5 003 invånare i Finland respektive 4 620 invånare i Norge. 5 000 invånare används
som en en allmänt vedertagen siffra för att definiera en liten kommun i flera nordiska
kommunstudier som innehåller en storleksaspekt. (se Borge 2016, Baldersheim och Rose
2010). Sammantaget är det således befogat att benämna en kommun med <5 000 invånare som
en liten kommun och en kommun >5 000 invånare som en stor kommun.
Hypotes 1: Ju mindre kommunen är, desto större är sannolikheten
att en folkomröstning har förekommit

Finlands kommunstruktur utgjordes av 49,4 procent små kommuner vid reformens startpunkt,
av Norges kommuner hade 53,3 procent färre än 5 000 invånare.

4.2 Befolkningstäthet
Föregående hypotes går delvis in på kommande hypotes, eftersom små kommuner i de flesta
fallen också kan beskrivas som periferikommuner. Liksom små kommuner är rädda för att bli
marginaliserade i nya och större kommuner lyfts centrum–periferifrågan fram på agendan när
ändamålet är att slå ihop urbana och rurala kommuner, på grund av den stora omställningen för
invånarna som ska leva i den nya större enheten (Lundell, 2013). Konflikten mellan centrum
och periferi är territoriell och handlade historiskt sett om maktkampen mellan bönder och
städer, men omfattar idag även olikheter i ekonomiska och sociokulturella strukturer och ger
uttryck för asymmetrin mellan centrum och periferi. (Eidheim och Fimreite, 2020) Klyftan är
distinkt och likväl en klyfta som aldrig dör ut, utan istället ändrar skepnad.
Redan på 70-talet konstaterade Brantgärde (1974) att centralorter är mer positivt inställda till
en sammanslagning än randkommuner, som visade sig vara betydligt mer negativa. Lundells
35

(2013) studie i Åboregionen sammanfattar antagandet där invånarnas syn på en
sammanslagning var betydligt mer positiva i centralorten Åbo och betydligt mer pessimistiska
i Åbos randkommuner. Även i Norge konstaterar Klausen (2017a) att den negativa opinionen
i de perifera kommunerna skapade en stark mobiliserande effekt som höjde förekomsten av
folkomröstningar i små och perifera kommuner. Eythórssons (1998) studie av den isländska
kommunreformen visade att 70 procent av invånarna i en centralort är positiva till en
sammanslagning och benägna att rösta ja i en folkomröstning, till skillnad från endast 30–40
procent av invånarna som bor i en kommun som i en sammanslagning förväntas ta statusen
som randkommuner. Liknande mönster återfinns vad gäller ledarens inställning i kommunen.
(Eythórsson, 1998) Trenden i de nordiska länderna är tydlig, centrum–periferiklyftan är
ständigt återkommande och alla visar samma mönster; små periferikommuner är betydligt mer
negativa till sammanslagning och den mobiliserande effekten bland invånarna och
beslutsfattare är stor. Jäske (2017) lyfter ytterligare fram att ett initiativ till en folkomröstning
också kan ses som ett direkt inflytande av minoritetsgrupper som inte har bred grund i den
lagstiftande makten, vilket kan öppna upp den politiska agendan för nya uppfattningar utanför
den politiska eliten och för vidare resonemanget kring motsättningar om heterogena eller stora
och urbaniserade områden.
Känslorna och attityderna i periferikommuner är densamma som i små kommuner, en
sammanslagning ses som ett hot och skapar både engagemang och mobilisering som kan ta sig
i uttryck i en folkomröstning. Det råder dock ingen allmän konsensus om vad som bör kallas
periferi- eller centrumkommun och definitionen skiljer sig dessutom från land till land
beroende på den geografiska och territoriella strukturen. I Finland tilldelas kommunerna
antingen tätorts-, landsbygds- eller urban status baserat på tätortsbefolkningsandelen och den
största tätortens invånarantal. (Statistikcentralen, 2020). I Norge fanns tidigare ett liknande
system där man skilde på stadskommuner (no: bykommune) och landsbygdskommuner (no:
landkommune). Sedan uppdateringen av kommunallagen 1992 finns dock inga särskilda
bestämmelser om kommunernas status och nu är det i princip upp till kommunerna själva att
avgöra om den vill kalla sig stad, om den har mer än 5 000 invånare och en tätort med handelsoch servicefunktioner samt koncentrerade byggnader. (Thorsnæs, 2020)
Ett sätt att avgöra kommunens status är att använda sig av tätorter eller pendlingsregion, vilket
var drag som karaktäriserade de finländska reformerna (se Sandberg, 2018). I en studie av den
nordiska periferin av Gløersen, Dubois, Copus och Schürmann (2006) har man istället valt att
fokusera på befolkningstätheten och den demografiska glesheten i form av antalet invånare i
36

förhållande till landarealen, det vill säga antal invånare/km². En gles befolkning är utmärkande
för den nordiska periferin och ovanlig i en europeisk kontext. I studien används ett tröskelvärde
om 12,5 invånare/km² för att avgränsa glesbefolkade periferiområden per 100 000 invånare
inom en 50 kilometers radie, vilket avspeglar den faktiska gleshetens utmaning oberoende av
regionala avgränsningar och befolkningskoncentrationer. Tröskelvärdet har sin grund i EU:s
indelning i NUTS-regioner, som dock syftar mer till regioner än kommuner. (Gløersen, Dubois,
Copus och Schürmann, 2006) Tröskelvärdet i studien är ändå användbar i Finland och Norge
där medianen för antalet invånare/km² är 11 respektive 9.
Således definieras en periferikommun som en kommun med <12,5 invånare/km² och en
centrumkommun som en kommun med >12,5 invånare/km². Antagandet bygger på att
sannolikheten är högre att folkomröstningar förekommer i periferikommuner än
centrumkommuner.
Hypotes 2: Sannolikheten är större att det har förekommit
en folkomröstning i en periferikommun än en centrumkommun

I Finland har 55,6 procent av kommunerna färre än 12,5 invånare/km², i Norge har 55,1 procent
av kommunerna färre än 12,5 invånare/km².

4.3 Två politiska dimensioner
Den politiska dimension är väsentlig vid folkomröstningar, inte minst eftersom det sist och
slutligen är kommunfullmäktige som avgör huruvida en folkomröstning ska arrangeras eller ej.
Kommunerna utgör en viktig del av det demokratiska samhällssystemet och är för många
invånare det politiska organet som står dem närmast. Den politiska dimensionen i frågan kring
folkomröstningar är inte bara stark utan även mångfacetterad, ämnet är komplext redan från
start eftersom kommunreformen politiskt sett drivs på nationell nivå men framförallt omfattar
den lokala nivån. För att få ett omfattande politiskt perspektiv utgörs den politiska dimensionen
av två olika hypoteser; en nationell och en lokal.
En nationellt initierad reform skapar ovisshet kring den lokala demokratin och en politisk
polarisering

mellan

det

nationella

parlamentet

och

kommunernas

fullmäktige.

Kommunreformer är ett politiskt riskabelt projekt, speciellt för regeringen men också för
oppositionen i parlamentet och för de lokala partierna, där reformen i regel blir ett
prestigeprojekt med en hög politisk fallhöjd. (Klausen, Askim och Vabo, 2016b) I de flesta
kommunerna återfinns dessutom de nationella partierna i kommunernas politiska organ, vilket
37

skapar ett intressant förhållande och en frågeställning kring huruvida de lokala partierna ska
följa de nationella partierna som driver på reformen eller ej. Generellt sett finns det en uppenbar
ideologisk klyfta om man studerar sammanslagningar, där socialdemokratiska partier
förespråkar större kommuner för en större integrering i välfärdsstaten och borgerliga partier
motsätter sig detta och istället framhäver den kommunala autonomin och friheten som viktiga.
(Eythórsson, 1998)
Från ett nationellt perspektiv är det framförallt förhållandet mellan regeringspartier och
oppositionspartier som är viktigt, eftersom regeringspartierna driver reformen och
oppositionspartierna

i

regel

kritiserar

den.

Detta

överensstämmer

även

med

folkomröstningarnas vara eller icke vara, där det i Norge snarare är undantag än regel att
regeringspartierna visar intresse för folkomröstningar, till skillnad från oppositionspartierna
som gärna skulle införa starkare lagstiftning kring processen (Bjørklund, 2017).
Kommunreformer är allt som oftast en aktiv valfråga där partierna som stöder en reform samlas
i antingen regeringen eller oppositionen. Så var fallet framförallt i Norge, där Høyre och
Fremskrittspartiet bildade regering i stort samförstånd kring kommunfrågan. I Finland var å
ena sidan reformagendan inte särskilt framträdande i valrörelsen och att det skulle bli just
Centerpartiet, Socialdemokraterna och Svenska Folkpartiet som tillsammans initierade
reformen uppfattades som väldigt osannolikt, men å andra sidan var “the national mood”
tydligt; en kommunreform skulle sättas i verket när som helst. Både Centerpartiet och Svenska
Folkpartiet har en stark bas i kommunerna och att försöka rita om kommunkartan innebär en
stor risk för väljarstödet. Att reformen ändå gick att genomföra förklaras dels med tidpunkten,
där ett öppet politiskt fönster i samband med förändringar i Centerpartiets profil och ledarskap
lindrade partiets traditionella motstånd mot reformen. (Sandberg, 2010). Beroende på vilka
partier som driver kommunreformen och vilka partier som är motståndare påverkas invånarnas
inställning, engagemang och valdeltagande. Enligt Jäske (2017) kan en folkomröstning i vissa
fall framkallas som ett resultat av medborgarnas krav, tack vare beslut som är fattade på en
högre politisk nivå men har väsentlig inverkan på geografiska områden. Eftersom
kommunreformer ofta är en valfråga kan man anta att en person som röstar på ett
oppositionsparti i det nationella valet inte heller stöder kommunreformen och i sin tur är mer
engagerad i en eventuell folkomröstning.
Hypotes 3: Ju större stödet för oppositionen var vid senaste parlamentsval, desto större är
sannolikheten att en folkomröstning har förekommit

38

I Finland var kommuninvånarnas röstetal för oppositionspartierna i medeltal 32,8 procent, i
Norge var siffran något högre med 50,4 procent.
De flesta studier om den politiska styrningen i förhållande till folkomröstningar handlar dock
om partiernas ideologier och vilka som har drivit frågan om en sammanslagning. I en finländsk
studie av Jäske (2017) konstateras faktorer i partisystemet spela en viktig roll i avgörandet av
vilka kommuner som väljer att arrangera en folkomröstning, men vilken politisk dimension det
är som avgör är dock inte helt entydigt. Å ena sidan är Socialdemokraternas deltagande i
kommunfullmäktige en väsentlig faktor som eldar på användandet av direktdemokrati, men
även förekomsten av gröna-, vänster- eller populistpartier eller stora koalitioner ökar i teorin
trycket på att arrangera en folkomröstning. (Jäske, 2017) Å andra sidan är det snarare de
enskilda partiernas preferenser och inställning till sammanslagningar som är en väsentlig faktor
att räkna med, där framförallt Centerpartiet i Finland traditionellt sett har spelat en avgörande
roll som huvudsakliga förespråkare för lokalt självstyre, små kommuner och bottom-up
strategier vid kommunreformer. (Sandberg, 2010)
Centerpartiet och Senterpartiet representerar en distinkt partifamilj med liknande drag i Finland
och Norge, där båda har sina ursprung som agrara partier. Den största skillnaden hittas i partiets
framgångar, där Centerpartiet har ett brett väljarstöd och har medverkat i de flesta regeringarna
medan Senterpartiet är betydligt mindre och i regel återfinns i oppositionen. (Christensen,
2001) I en longitudinell undersökning på europeisk nivå där man har undersökt partiernas
inställning till centralisering och decentralisering utmärker sig både länders Centerpartier
starkt. Decentralisering, som karaktäriserar stöd för politisk och ekonomisk decentralisering
och omfattar den territoriella subsidiaritetsprincipen, större autonomi för subnationella nivåer
som kommuner och förespråkar särskild hänsyn för den lokala betydelsen, har utmärkande stort
stöd i förhållande till de övriga partierna. Vid valet år 2013 i Norge var Senterpartiet det enda
partiet som uttrycker ett starkt stöd för decentralisering, med god marginal till Høyre. Samma
trender återfinns i Finland, vid valet år 2003 var Centerpartiet det partiet som uttryckte starkast
stöd för decentralisering, med Svenska Folkpartiet på en stark andraplats. (Volkens et al, 2020)
Westinen (2015) identifierar tre historiska men närvarande klyftor i det finländska politiska
landskapet; språk, typ av bosättningsområde och klass. Centerpartiet, som uppstod i början av
1900-talet (Arter, 2001) iscensätter den geografiska konflikten och attraherar väljare i små och
rurala kommuner, vilket reflekterar den historiska klyftan kring decentralisering och
spänningen mellan agrikulturella entreprenörer mot Helsingfors metropol. Som ett resultat
39

utgörs Centerpartiets ideologiska kärna än idag av ett decentraliserat samhälle. Historiskt sett
är den geografiska klyftan stark och återfinns sällan i samma form i de övriga nordiska länderna
– förutom i Norge. Det finns inte heller någon distinkt vänster–höger polarisering i klyftorna
utan den geografiska klyftan är starkare, vilket är anmärkningsvärt i en politisk kontext.
(Westinen, 2015)
I Norge är geografi fortsättningsvis ett viktigt inslag i politiken konstaterar Eidheim och
Fimreite (2020), där Senterpartiet ger uttryck för den territoriella klyftan. Partiet uppstod på
20-talet och har i alla tider representerat den urbana–rurala klyftan. Deras ideologiska kärna är
byggd på den agrikulturella identiteten och agerandet har varit protektionistisk redan från start.
(Christensen, 2001) I den norska reformen var det framförallt Senterpartiet som försvarade
status quo enligt Baldersheim och Rose (2010), vilket uttrycks i deras politik där de är uttalade
motståndare till den pågående kommunreformen och vill basera sammanslagningar på
frivillighet, lokala processer och folkomröstningar. Senterpartiet tror på de små lokala
enheterna och uttrycker att “sammenslåinger skal skje ved folkets vilje, ikke i fra en sal i Oslo”.
(Senterpartiet, 2017) Partiet står för asymmetrin mellan centrum och periferi och hävdar att
centrum bestämmer medan periferin bär bördan. Sannolikheten att man röstar på Senterpartiet
är betydligt större om man kommer från periferin eller ett ruralt område, i senare val har de
även haft stora framgångar baserat på missnöje med strukturreformer och centralisering.
(Eidheim och Fimreite, 2020)
Identiteten knyts ofta till platsen man kommer ifrån och påverkar hur man tolkar världen och
politiken, framförallt minoritetsgrupper har ett starkt förhållande till gruppidentiteten.
Beteendet som identiteten bottnar i färgar såväl politiska preferenser som handling och ger
mening till den politiska handlingen – valet av parti. (Eidheim och Fimreite, 2020)
Väljarbeteendet har starka geografiska kopplingar och i både Finland och Norge uttrycks ett
motstånd mot sammanslagning på samma sätt, genom att rösta på partiet i mitten som
förespråkar decentralisering, kommunalt självstyre och frivillighet. Vidare är de politiska
partiernas maktpositioner en faktor att räkna med, där det ofta finns taktiska motiv i kulisserna.
En kommunreform skapar rum för politiskt spel och de kommunala beslutsfattarna utnyttjar
ofta det spelrum som finns oavsett om det är litet eller stort, framförallt vid en frivillig reform.
(Mouritzen 2006) I spelrummet är sannolikheten stor att en folkomröstning förekommer om
kommunen motsätter sig reformen, vilket tycks vara fallet om Centerpartiet har fått ett stort
stöd. Sandberg (2010) sammanfattar antagandet genom att konstatera att kommuner med en
40

stark dominans av Centern i högre grad blev självständiga och avvisade sammanslagning i de
finländska reformerna.
Återigen är det fullmäktigeförsamlingarna som har möjlighet att initiera en folkomröstning i
både Finland och Norge, givet Centerpartiets och Senterpartiets starka ställning i kommunerna
kan man anta att sannolikheten är större att det har förekommit en folkomröstning desto fler
invalda centerledamöter det finns i fullmäktige.
Hypotes 4: Ju fler invalda centerledamöter i kommunfullmäktige, desto större
är sannolikheten att en folkomröstning har förekommit

I de finländska kommunerna fanns det vid reformens startpunkt i medeltal 40,8 procent invalda
centerledamöter, i Norge var siffran 15,0 procent. De flesta partier som återfinns i
fullmäktigeförsamlingarna är de etablerade nationella partierna men det är ändå värt att nämna
att 5,2 procent (Statistikcentralen, 2004) av de kommunala partierna i Finland inte fanns
representerade på den nationella nivån, i Norge var siffran 7,9 procent (Valg, 2019). Således
inverkar de inte i stor grad på partiernas procentuella fördelning i fullmäktige.

4.3 Dominoeffekten
Eftersom folkomröstningar ofta uppkommer som ett krav från invånarna är det i hög grad troligt
att kommunerna influeras av både traditioner och varandra. Kommunernas politik utgår inte
från en isolerad status utan tar ofta intryck från andra jurisdiktioner, vilket även appliceras på
invånarna som både läser och hör om till exempel folkomröstningar i grannkommuner. I en
finländsk studie konstateras fullmäktige vara mer benägna att initiera folkomröstning om
grannkommunerna har konsulterat invånarna på samma sätt, kommuner som står inför samma
problem tenderar att designa den beslutsfattande processen och att konsultera invånarna på
liknande sätt. (Jäske, 2017) Samma mönster återfinns i en kvalitativ studie från Norge av
Folkestad (2017), där man intervjuade ordförande, politiker och lokala aktörer i 13 kommuner
om erfarenheter från kommunreformens process. De intervjuade vittnar om att beslutet om
folkomröstning framförallt var en konsekvens av en dominoeffekt. I flertalet kommuner
gjordes först en invånarundersökning, som sedan följdes av en folkomröstning då
grannkommunerna valde att arrangera en folkomröstning och trycket på fullmäktige i den
aktuella kommunen var stort från invånarnas sida. Fullmäktige tyckte å sin sida att den redan
genomförda invånarundersökningen räckte till som beslutsunderlag, men fann inte något annat
val än att också arrangera en folkomröstning. Vissa uppgav också i intervjuerna att
41

folkomröstningarna i praktiken fungerar som ett motståndarverktyg för att bekräfta ett nej till
sammanslagningen och konstaterar att folkomröstningarna hade en klar vetofunktion i den
norska lokaldemokratin som en reell beslutsmekanism. (Folkestad, 2017)
Att det finns en viss dominoeffekt när det kommer till folkomröstningar är väl dokumenterat,
med andra ord är sannolikheten högre att det har förekommit en folkomröstning i en region där
flera kommuner har valt att arrangera en.
Hypotes 5: Ju fler kommuner i en region som har arrangerat en folkomröstning,
desto större är sannolikheten att en folkomröstning har förekommit

Den regionala indelningen skiljer sig dock åt i mångt och mycket mellan länderna. Finland har
ingen direkt regional nivå, men har under årens gång haft olika typer av indirekta administrativa
nivåer. Vid tidpunkten för reformen fanns totalt sex olika län, men i relation till Norge är det
mer lämpligt att använda sig av landskapen som har existerat sen 90-talet. Landskapen är 18
stycken till antal, plus Åland som har exkluderats ur denna undersökning; Nyland, Egentliga
Finland, Satakunta, Tavastland, Birkaland, Päijänne-Tavastland, Kymmenedalen, Södra
Karelen, Norra Karelen, Södra Savolax, Norra Savolax, Mellersta Finland, Södra Österbotten,
Österbotten, Mellersta Österbotten, Norra Österbotten, Kajanaland och Lappland.
(Kommunförbundet, 2017) Norge å sin sida har en tydlig regional nivå som kallas
fylkeskommuner. Vid tidpunkten för reformen fanns inte mindre än 19 fylken; Oslo, Rogaland,
Møre og Romsdal, Nordland, Buskerud, Akershus, Østfold, Oppland, Hedmark, Vestfold,
Telemark, Aust-Agder, Vest-Agder, Hordaland, Sogn og Fjordane, Nord-Trøndelag, SørTrøndelag, Troms och Finnmark. I samband med kommunreformen har man även gjort en ny
fylkesindelning och fylkeskommunerna är idag färre än vad de var vid reformens start.
(Hansen, 2020)

42

5. Upplägg och genomförande
5.1 Forskningsdesign
Samhällsvetenskaplig forskning handlar om att förklara fenomen, genom att söka efter och
skapa belägg för förekomsten av samband och påverkan mellan olika fenomen. Eller mer
kortfattat, leta efter den kausala mekanismen som förklarar varför X påverkar Y. (Esaiasson et
al. 2017, 79) Fenomenen i samhället och dess orsaker är vad samhällsforskaren intresserar sig
för, vilket i detta fall utgörs av kommunala folkomröstningar i samband med
kommunsammanslagningar. Y är således folkomröstningar och X är dess påverkande
omständigheter som avses att undersökas. Fenomenet är intressant eftersom det är ett komplext
verktyg som involverar många aktörer med olika och tvetydiga motiv. Det finns även skäl att
tro att fenomenet utlöses av olika klyftor i kommunreformen och den lokala kontexten, vilket
ger orsak att benämna X som påverkande omständigheter. Jag vill söka svar på varför
folkomröstningar förekom i vissa kommuner men inte andra.
Föremål för undersökningen är Finland och Norge, två länder med liknande karaktärsdrag och
en distinkt lokal nivå. Att valet för studiens empiriska fokus föll på Finland och Norge är främst
tack vare deras relativa likheter som gör dem gynnsamma i en jämförande kontext, samt att
båda länder genomförde liknande kommunreformer med stark betoning på frivillighet inom
relativt samma tidsperiod. Förutsättningarna för att upptäcka eventuella lokala variationer eller
orsakssamband är därmed lovande.
Forskningsdesignen utgör ramen och strukturen för insamling och analys av data, således
skapas en nödvändig referensram som hjälper till att besvara de forskningsfrågor som
utvärderar fenomenet man är intresserad av. (Bryman 2018, 70–71) Studiens forskningsdesign
är i huvudsak en tvärsnittsdesign, vilket dock inte utesluter vissa drag av jämförande design i
den efterföljande diskussionen om övergripande drag hos länderna. En tvärsnittsdesign innebär
enligt Bryman (2018, 87) att man samlar in data från flera fall för att komma fram till en
uppsättning data med två eller flera variabler som används för att tolka samband. Eftersom
intresset ligger i att upptäcka variationen hos fallen och relationerna mellan variablerna krävs
det fler än ett fall, där sannolikheten för variation är större desto fler antal fall som ingår i
studien. Det är också viktigt att hålla tidpunkten specifik, samt att vara systematisk och
standardiserad. (Bryman 2018, 87–92) Nackdelen är förstås att det inte finns någon tidsaspekt
eftersom data samlas in vid mer eller mindre samma tidpunkt, men å andra sidan är det inte
43

relevant för denna undersökning eftersom intresset ligger i kontexten som utlöste
folkomröstningarna vid tidpunkten för reformen. Tvärsnittsdesign framstod utan tvivel som
den mest ändamålsenliga forskningsdesignen, eftersom antalet fall i urvalet är stort och
intresset ligger i att upptäcka sambanden i variationerna mellan variablerna.
Urvalet för denna studie består av kommunerna som existerade vid reformstarten, det vill säga
år 2005 i Finland och 2013 i Norge. Totalt sett består urvalet av 844 kommuner, varav 416 är
finländska kommuner och 428 norska. Att involvera alla kommuner, det vill säga även de där
det undersökta fenomenet inte har förekommit, ger inte bara en mer gedigen och omfattande
analys utan skapar enligt Esaiasson et al. (2017, 92) även bättre förutsättningar för att upptäcka
en variation i fallen och relationen mellan variablerna. Av praktiska och logiska orsaker är
fallen och de relevanta variablernas data inhämtade i första hand vid reformstarten, men i vissa
variabler under reformperioden och vid andra variabler vid lämpligt årtal i förhållande till val.
Att göra en studie baserad på reformer som sträcker sig över flera år är inte helt okomplicerat
och därför har vissa avvägningar tvingats göras, till exempel vad gäller tidpunkten för
insamlingen av data.
Vad gäller själva kommunerna är de jämförbara eftersom de opererar under relativt samma
förutsättningar och lagstiftning i både Finland och Norge. Jäske (2017, 58) konstaterar att:
“Kommunerna är ett särskilt givande område för att testa hypotesen om förekomsten av mjuk
direktdemokrati, eftersom användningen av dessa instrument är levande”

För att få en större variation i resultatet hade det givetvis varit intressant att inkludera även de
andra nordiska länderna, som också har genomfört liknande kommunreformsprocesser. Att
valet föll på de finländska och norska kommunerna motiveras med att det ansågs vara mest
lämpliga att jämföra och innebär en rimlig avgränsning i antalet fall som analyseras. Det
föreföll sig självklart att inkludera alla kommuner i empirin istället för att göra ett representativt
urval, eftersom det ger en mer gedigen och omfattande analys.
Resultatet av analysen är i viss mån eventuellt möjligt att generalisera till de övriga nordiska
länderna, eftersom de har en liknande kommun- och samhällsstruktur, men för att kunna
applicera resultatet på andra länder bör man göra en liknande undersökning baserad på landets
specifika kontext.

44

5.2 Datainsamlingsmetod
Data som har använts i studien är både kvantitativ och kvalitativ, sammanställt av redan
existerande data, så kallad sekundär data. Fördelarna med att arbeta med existerande data är att
det är tidseffektivt, kvaliteten är ofta hög och det möjliggör tvärkulturella analyser. (Bryman
2018, 385–286) Att samla in statistik från två olika länder via offentliga kanaler är dock inte
helt okomplicerat. Bryman (2018, 393–398) konstaterar att offentlig statistik faktiskt kan ha
tvivelaktiga värden för den samhällsvetenskapliga forskningen och att definitionerna av till
synes likartade begrepp inte nödvändigtvis stämmer överens med de begrepp som forskaren
använder sig av. Med andra ord är det viktigt att inte förlita sig fullständigt på offentlig statistik
utan kritiskt ifrågasätta hur statistiken är insamlad och definierad. I denna studie har data
samlats in via offentliga kanaler, främst via Finlands Officiella Statistik [FOS] och Statistisk
Sentralbyrå [SSB]. Vid insamlandet upptäcktes skillnader i hur statistiken redovisades och
således har statistiken jämförts eller kompletterats med data från Distriktssenteret,
Lantmäteriverket, Justitieministeriet och Finlands kommunförbund. Den insamlade
datamängden är knappast helt felfri och av litteraturens slutsats att döma innehåller alla
samhällsvetenskapliga mätningar vissa fel, men datamängden är åtminstone förutsättningslöst
noggrant bearbetad för att reducera felen till minimum.
Avvägningarna som har gjorts handlar främst om vilken tidpunkt som är mest ändamålsenlig
för undersökningens syfte, samt hur variablerna bör operationaliseras för att mätas konkret.

5.3 Databearbetning
Steg två efter att ha valt en lämplig forskningsdesign är att organisera data och bestämma
principer för urvalet av analysenheter, med andra ord beskriva variablerna. Esaiasson et al.
(2017, 45) framställer variabeltänkandet som “en uppsättning begreppsliga verktyg som
disciplinerar forskningsarbetet”, vilket beskriver processen i stort. Idén bakom att tänka i
variabler är att förenkla den komplexa verkligheten i en datamatris, vilket är en schematisk
tvådimensionell uppställning som visar analysenheterna och egenskaperna som ska beskrivas.
I detta steg ingår att operationalisera variablerna, att redogöra för hur variablerna ska mätas i
praktiken. De teoretiska definitionerna tilldelas operationella indikatorer, vilket är viktigt för
den höga validiteten som uppnås när det finns en god överensstämmelse. Det vill säga, att man
mäter det man påstår sig vilja mäta. (Esaiasson et al. 2017, 45–57)

45

Analysenheterna utgörs av de finländska och norska kommunerna, till exempel Åbo,
Helsingfors, Oslo eller Bergen. Variablerna är sex stycken och utgörs av antal
kommuninvånare (kommunstorlek), antal invånare per km2 (befolkningstäthet), stödet för
oppositionen i det nationella parlamentet (oppositionsstöd), antal invalda centerledamöter i
fullmäktige (centerledamöter), huruvida det har förekommit ett stort antal folkomröstningar i
samma region (dominoeffekt) samt om det har förekommit en folkomröstning (folkomröstning).
Se tabell 3.
Analysenheter

Variabel 1
kommunstorlek

Variabel 2
befolkningstäthet

Variabel 3
oppositionsstöd

Variabel 4
centerledamöter

Variabel 5
dominoeffekt

Variabel 6
folkomröstning

Kommun
1

<5000
invånare

<12,5
invånare/km2

>50% stöd för
oppositionen

>50% invalda
centerledamöter

>50% av
kommunerna i
regionen har
folkomröstat

ja

Kommun
2

>5000
invånare

>12,5
invånare/km2

<50% stöd för
oppositionen

<50% invalda
centerledamöter

<50% av
kommunerna i
regionen har
folkomröstat

nej

Variabeltyp

intervall

intervall

intervall

intervall

nominal

dikotom

Tabell 3. Datamatris av analysenheter, variabler och variabelvärden

En variabel beskriver hur egenskaperna hos analysenheterna varierar. Det finns två olika sorters
variabler, beroende och oberoende. Den beroende variabeln beskriver variationen som man vill
förklara, det vill säga folkomröstningar, de oberoende beskriver variationen i egenskaper hos
analysenheterna som man tror kan förklara variationen i den beroende variabeln. (Esaiasson et
al,. 2017, 51–53) Variablernas värden kan klassificeras enligt fyra olika typer; intervall-,
ordinal-, nominal-, eller dikotoma variabler. (Bryman 2018, 409) I denna studie är fyra stycken
av

de

oberoende

variablerna

intervallvariabler

(kommunstorlek,

befolkningstäthet,

oppositionsstöd, centerledamöter), en oberoende variabel är nominal (dominioeffekt) och den
beroende variabeln som endast kan anta två värden är dikotom (folkomröstning). För att
resultatet i den slutgiltiga analysen inte ska bli skevt måste även två av variablerna med en
snedvriden värdefördelning (invånarantal och befolkningstäthet) logaritmeras, så att deras
värden har en normalfördelning och inte påverkar resultatet i för stor grad.

46

5.4 Analys och tolkning
Studiens forskningsfråga kommer att besvaras med hjälp av två olika sorters analysmetoder i
programmet SPSS; korstabeller och logistisk regressionsanalys. Inledningsvis kommer varje
oberoende

variabel

(kommunstorlek,

befolkningstäthet,

oppositionsstöd,

invalda

centerledamöter och dominoeffekt) att analyseras i förhållande till den beroende variabeln
(folkomröstning) med korstabeller, vilket ger en bild av varje enskild oberoende variabels
inverkan på den beroende variabeln. Enligt Esaiasson et al. (2017, 373–376) är det ett lämpligt
första steg i analysen och genom att analysera en kolumnprocent får man en första ide av
huruvida det förekommer ett samband eller ej. Det vill säga, hur många av kommunerna som
folkomröstade hade den oberoende variabelns egenskap, till exempel; av de kommuner som
folkomröstade var 50 procent små kommuner.
Steg två är att analysera de oberoende variablernas inverkan på den beroende variabeln, vilket
görs med en logistisk regressionsanalys. I grunden är regressionsanalys en flexibel och kraftfull
analysteknik som klarar av i princip all typ av data, genom att uttrycka en
regressionskoefficient som talar om hur stor förändring av den beroende variabeln som en
enhets förändring på den oberoende variabeln producerar (Esaiasson et al., 2017, 391–393).
Den linjära regressionsanalysen beräknar med hjälp av Ordinary Least Square-metoden [OLS]
ut ett predicerat värde, när man istället är intresserad av om de oberoende variablerna påverkar
sannolikheten för att ett fenomen har förekommit är en logistisk regressionsanalys mer lämplig
(Sundell, 2011). Enligt Bjerling och Ohlsson (2010) handlar logistisk regressionsanalys om ett
odds som utger sannolikheten för ett utfall, där den beroende variabeln är den naturliga
logaritmen av ett odds. Om den naturliga logaritmen av ett tal är (a), ska tal (x) upphöjas med
hjälp av e för att uppnå (a). En logistisk regressionsanalys bygger inte på ett linjärt samband
som många andra analysmetoder, utan är en mer tillåtande metod där fördelarna är att man
enkelt kan hantera både kvantitativ och kvalitativ data samt att den beroende variabeln är
relativ. Rent konkret är det de ostandardiserade koefficienterna (B) som är de mest intressanta
och avgör huruvida det finns ett positivt orsakssamband på den beroende variabeln med en
stigande eller sjunkande nivå på den oberoende variabeln, genom att uttrycka den naturliga
logaritmen av oddsets förändring. Det vill säga, till exempel; sannolikheten (oddset) för att en
folkomröstning har arrangerats ökar med ett stigande eller sjunkande värde på den oberoende
variabeln. (Bjerling och Ohlsson, 2010)

47

För att analysmetoden ska vara effektiv krävs ett gediget teoretiskt förarbete och det är specifikt
nödvändigt att veta vilket samband man är intresserad av att pröva, vilken riktning sambandet
har och huruvida den beroende variabeln utgörs av ett fenomen som faktiskt ska inträffa.
(Bjerling och Ohlsson, 2010) Min bedömning är att denna analys uppfyller både de teoretiska
faktorerna och insikten om vilket samband som ska prövas, samt att fenomenet faktiskt
inträffar.

5.5 Validitet och reliabilitet
Enligt Bryman (2018, 71) är tre av de viktigaste kriterierna för bedömningen av
samhällsvetenskapliga undersökningar validitet, reliabilitet och replikerbarhet, vilket beskriver
hur pass nöjaktiga och noggranna mätningarna är. Kriterierna är viktiga att resonera kring,
eftersom olika typer av forskningsdesigner innehåller både för- och nackdelar som är väsentliga
för undersökningens resultat.
Validitet går ut på att bedöma om de slutsatser som genererats från undersökningen hänger
ihop eller ej, mer konkret en definierad överensstämmelse mellan den teoretiska definitionen
och den operationella indikatorn. Det finns flera olika sorters validitet som är väsentliga för
den samhällsvetenskapliga forskningen, varav två lyfts fram här; den interna- och den externa
validiteten. Intern validitet handlar om huruvida en slutsats som rymmer ett kausalt förhållande
mellan variablerna är hållbar eller ej, det vill säga; påverkar X faktiskt Y eller finns det andra
faktorer som ger upphov till ett orsakssamband? Extern validitet handlar istället om
möjligheterna att generalisera de beskrivande och förklarande slutsatserna, som har dragits av
de valda analysenheterna, till en större kontext. (Bryman 2018, 74) Håller forskningens
slutsatser, kan resultatet generaliseras? Vad gäller tvärsnittsdesign brister alltid designen något
vid den interna validiteten, på grund av att det är svårare att dra kausala slutsatser av hög grad.
Tvärsnittsdesign skapar snarare kopplingar och samvariation som resultat än otvivelaktiga
kausala slutsatser. Däremot är den externa validiteten ofta hög tack vare att man ofta använder
sig av slumpmässiga urval i forskningsdesignen. (Bryman 2018, 90) I denna studie brister den
externa validiteten i avseendet att jag inte har gjort ett slumpmässigt urval och att urvalet är
starkt bundet till kontexten. Den interna validiteten är dock enligt min bedömning inte alldeles
svag utan relativt omfattande i förhållande till tidigare forskning, även om det givetvis kan
finnas andra kontextuella faktorer som påverkar sannolikheten för en folkomröstnings
förekomst.

48

Reliabilitet handlar å sin sida om tillförlitlighet och huruvida studiens resultat blir liknande om
den genomförs på nytt, eller om resultatet har påverkats av slumpmässiga betingelser. Det
handlar också om frånvaron av slumpmässiga eller osystematiska fel. (Bryman 2018, 72)
Huruvida studiens resultat skulle bli likadant om den genomförs på nytt beror i mångt och
mycket på vid vilken tidpunkt studien genomförs. De flesta av variablerna är bundna till
kontexten och eftersom kommunerna idag är betydligt större än vad de var när reformen
startade är det inte säkert att resultatet skulle bli detsamma, varken vad gäller invånarantal eller
befolkningstäthet. De politiska variablerna är inte heller konstanta utan synnerligen levande
och föränderliga. Däremot är förutsättningarna för slumpmässiga eller osystematiska fel låg,
tack vare noggrannheten och det kontrollmässiga tillvägagångssättet som krävdes vid
datainsamlingen på grund av olikheter i den offentliga statistiken.
Replikation är sällsynt inom samhällsvetenskaplig forskning men värt att nämna. Begreppet
handlar om reproducering, det vill säga huruvida forskaren skapar möjligheten att upprepa
undersökningen genom beskrivningen av tillvägagångssättet (Bryman 2018, 72). I min
subjektiva mening är studien replikerbar tack vare väl definierade, konkreta och avgränsade
mätningar, men förvisso är det inte uteslutet att en objektiv läsare har en annan åsikt.
Svårigheterna handlade främst om de avgörande valen vid datainsamlingen som påverkade
reliabiliteten och validiteten. En del av kommunerna försvann strax efter att reformen
initierades, vilket begränsade urvalet till att antingen samla in datan före reformen eller under
hela reformens tidsperiod. De två politiska aspekterna var förmodligen de som påverkades mest
och vidare undersökningar vore intressanta, där man till exempel kunde göra en longitudinell
studie och undersöka den politiska aspekten i förhållande till antingen reformens hållpunkter
eller valen på kommunal- och nationell nivå. Slutsatsen av resonemanget kring validitet och
reliabilitet blir dock att jag har mätt det jag vill mäta på ett tillförlitligt sätt.

49

6. Resultat
Den empiriska analysen består av tre delar, varav de två första utgörs av korstabeller och den
tredje och sista består av en övergripande logistisk regressionsanalys. Korstabeller visar
relationen mellan två variabler i en tabell och är en lämplig analysmetod som dels är enkel att
tolka och dels ger en första bild av ett sambandsmönster (Bryman 2018, 416). Inledningsvis
presenteras en procentuell korstabell av sambandet mellan utredning och sammanslagning i
förhållande till att en folkomröstning har arrangerats, vilket i sig inte är relevant för den
specifika forskningsfrågan men intressant för att få en uppfattning om den bredare kontexten.
Härnäst genomförs korstabeller med vardera variabel för att upptäcka eventuella
sambandsmönster. Sist och slutligen plockas varje variabel in i en logistisk regressionsanalys
för att undersöka om det finns positiva eller negativa orsakssamband som påverkar
sannolikheten för att en folkomröstning har förekommit. Genom en regressionsanalys med
flera oberoende variabler kan man uppskatta de olika effekterna på den beroende variabeln
(Esaiasson et al. 2017, 391–393).

6.1 En större kontext – utredningar och sammanslagningar
I både Finland och Norge förekom det en mängd utredningar under reformperioden och flertalet
kommuner gick också samman med andra kommuner. I Finland var utredningarna i stort sett
obligatoriska som en del av det nationella reformupplägget, där Vanhanens reform innebar
större friheter i vad som utreddes (se RP 155/2006; RP 125/2009) och Katainens
reformlagstiftning tillämpade en skyldighet att göra en sammanslagningsutredning, med
definierade utredningskriterier samt kriterier för undantag från skyldigheten. (se RP 31/2013).
I Norge var istället förloppet med intentionsavtal och fylkesmannens koordinerande roll två
faktorer som gjorde att en utredning i praktiken hörde till processen. En utredning kan ses som
ett första steg mot sammanslagning och är en viktig del i sammanslagningsprocessen. I Finland
förekom 374 utredningar under 2005–2015, det vill säga att 89,9 procent av alla kommuner
som existerade vid reformstarten gjorde en utredning inför sammanslagning. 172 kommuner
var involverade i en sammanslagning, det vill säga 41,3 procent av alla kommuner.

50

Variabler

Värde

Folkomröstning
(n=18)

Ej folkomröstning
(n=398)

Kommunutredning

Ja

100%

89,4%

Nej

0%

10,6%

Ja

77,8%

39,7%

Nej

22,2%

60,3%

Kommunsammanslagning

Tabell 4. Finland 2005–2015, korstabell (utredningar, sammanslagningar och folkomröstningar)

I tabell 4 presenteras en korstabell som visar huruvida kommunerna som folkomröstade/ej
folkomröstade genomförde en utredning inför en sammanslagning och huruvida kommunen
ingick i en sammanslagning. Slående är att 100 procent av de kommuner som arrangerade en
folkomröstning också hade gjort en kommunutredning, men att även 89,4 procent av
kommunerna som inte arrangerade en folkomröstning hade gjort en utredning. Å andra sidan
visar det även på den stora mängden utredningar som de facto förekom. 10,6 procent av
kommunerna som inte arrangerade en folkomröstning hade inte heller gjort en utredning. Vad
gäller kommunsammanslagningar arrangerade 77,8 procent av de kommuner som gick samman
med någon annan kommun en folkomröstning, 22,2 procent av de som arrangerade en
folkomröstning gjorde inte någon sammanslagning. Av de kommuner som inte arrangerade en
folkomröstning genomförde 39,7 procent en sammanslagning och 60,3 procent förblev
självständiga kommuner.
I Norge förekom det under reformperioden 248 utredningar, vilket innebär att totalt 57,9
procent av kommunerna som existerade vid reformstarten genomförde en utredning. 120
kommuner var involverade i en sammanslagning, det vill säga totalt 28 procent av alla
kommuner.
Variabler

Värde

Folkomröstning
(n=220)

Ej folkomröstning
(n=208)

Kommunutredning

Ja

57,7%

58,2%

Nej

42,3%

41,8%

Ja

32,3%

23,6%

Nej

67,7%

76,4%

Kommunsammanslagning

Tabell 4. Norge 2013–2020, korstabell (utredningar, sammanslagningar och folkomröstningar)

Av tabell 5 som visar en korstabell av utredningar och sammanslagningar i förhållande till
folkomröstningar kan man utläsa att 57,7 procent av kommunerna som arrangerade en
folkomröstning även gjorde en utredning, 42,3 procent av kommunerna som arrangerade en
folkomröstning gjorde inte någon utredning. Siffrorna är näst intill identiska för kommunerna
51

som inte arrangerade en folkomröstning, där 58,2 procent av kommunerna gjorde en utredning
och 41,8 procent gjorde inte. Av de kommuner som arrangerade en folkomröstning gick 32,3
procent samman med en eller flera andra kommuner, 67,7 procent förblev självständiga.
Återigen återfinns samma mönster bland de kommuner som inte arrangerade en
folkomröstning, 23,6 procent genomgick en sammanslagning och 76,4 procent förblev
självständiga.

6.2 Korstabeller med variabler
Följande steg är direkt kopplat till avhandlingens forskningsfråga och går ut på att analysera
de oberoende variablernas procentuella relation med den beroende variabeln, genom två
korstabeller för vardera land.
Variabler

Folkomröstning
(n=18)

Ej folkomröstning
(n=398)

>5000 invånare (liten)

61,1%

49,5%

<5000 invånare (stor)

38,9%

50,5%

>12,5 invånare/km2 (periferi)

55,6%

56,7%

<12,5 invånare/km2 (centrum)

44,4%

43,3%

Oppositionsstöd
i riksdagsvalet

>50% stöd

94,4%

91,7%

<50% stöd

5,6%

8,3%

Centerledamöter
invalda i
kommunfullmäktige

>50% ledamöter

72,2%

62,3%

<50% ledamöter

27,8%

37,7%

Dominoeffekt

<50% av kommunerna

0 landskap

18 landskap

Kommunstorlek

Befolkningstäthet

Värde

Tabell 6. Finland korstabell variabler

Av kommunerna som arrangerade en folkomröstning i Finland hade 61,1 procent färre än 5000
invånare, 38,9 procent hade mer än 5000 invånare. Av de som inte folkomröstade var
fördelningen i princip jämn, 49,5 procent hade färre än 5000 invånare och 50,5 procent hade
mer än 5 000 invånare. 55,6 procent av kommunerna som arrangerade en folkomröstning var
periferikommuner och 44,4 procent centrumkommuner. Av de som inte folkomröstade var
också övervägande flest periferikommuner, 56,7 procent. Endast i 5,6 procent av kommunerna
som arrangerade en folkomröstning hade majoriteten av invånarna röstat på ett
oppositionsparti, av de kommuner som inte arrangerade en folkomröstning är siffran 8,3
procent. I 27,8 procent av kommunerna som arrangerade en folkomröstning var över hälften
av ledamöterna i fullmäktige från Centerpartiet, i 37,7 procent av de kommuner som inte
52

arrangerade en folkomröstning var över hälften centerledamöter. I inget av de 18 landskapen
arrangerade över hälften av kommunerna en folkomröstning.
Variabler

Värde

Folkomröstning
(n=220)

Ej folkomröstning
(n=208)

>5000 invånare (liten)

60,9%

45,2%

<5000 invånare (stor)

39,1%

54,8%

>12,5 invånare/km2 (periferi)

60,5%

49,5%

<12,5 invånare/km2 (centrum)

39,5%

50,5%

Oppositionsstöd
i stortingsvalet

>50% stöd

45,8%

51,5%

<50% stöd

54,2%

48,5%

Senterledamöter
invalda i
kommunfullmäktige

>50% ledamöter

97,3%

99,5%

<50% ledamöter

2,7%

0,5%

Dominoeffekt

<50% av kommunerna

9 fylkeskommuner

10 fylkeskommuner

Kommunstorlek

Befolkningstäthet

Tabell 6. Norge korstabell variabler

Av de kommuner som arrangerade en folkomröstning i Norge hade 60,9 procent av dem färre
än 5 000 invånare, 39,1 procent hade fler än 5 000 invånare. Av de kommuner som inte
arrangerade en folkomröstning hade en liten majoritet (54,8 procent) av kommunerna över
5000 invånare. Samma mönster återfinns vad gäller befolkningstätheten, där 60,5 procent av
kommunerna som arrangerade en folkomröstning var periferikommuner och 39,5 procent
centrumkommuner. Av de som inte arrangerade en folkomröstning var hälften
periferikommuner (49,5 procent) och hälften centrumkommuner (50,5 procent). I 54,2 procent
av kommunerna som arrangerade en folkomröstning hade majoriteten av invånarna röstat på
ett oppositionsparti i Stortingsvalet. Av de kommuner som inte arrangerade en folkomröstning
röstade istället en liten majoritet på ett regeringsparti. Endast 2,7 procent av kommunerna som
arrangerade

en

folkomröstning

hade

över

hälften

centerledamöter

invalda

i

kommunfullmäktige och för de som inte arrangerade en folkomröstning är siffran ännu mindre;
0,5 procent. I nio fylken arrangerade över hälften av kommunerna en folkomröstning och i tio
fylken hade mindre än hälften av kommunerna en folkomröstning.
Jag har nu presenterat eventuella samband i förhållande till huruvida en folkomröstning har
förekommit eller ej. Steg tre i analysen blir att undersöka de oberoende variablernas positiva
eller negativa effekt för sannolikheten att en folkomröstning har inträffat i en logistisk
regressionsanalys.

53

6.3 Logistisk regressionsanalys
En logistisk regressionsanalys analyserar de oberoende variablernas inverkan på den beroende
variabeln, som uttrycks som en logaritmerad oddskvot och utger sannolikheten för att en
folkomröstning har inträffat. Sannolikheten uttrycks i en regressionskoefficient β som visar
huruvida ett positivt eller negativt samband påverkar sannolikheten för att det har förekommit
en folkomröstning om vi rör oss ett steg på den oberoende variabelns skala. (Bjerling och
Ohlsson, 2010) Signifikansen benämns som p och anger tillförlitligheten i måttet för
sannolikheten, desto närmare nivån är 0 kan man utesluta den slumpmässiga variationen som
förklaring

till

effekten

på

sannolikheten.

Den

högsta

signifikansnivån

som

samhällsvetenskaperna använder sig av ligger oftast på 0,05, vilket innebär att mindre än 5
procent av fallen inte har haft effekt på den beroende variabeln. Med andra ord är det vid en
signifikansnivå på 0,05 inte särskilt troligt att resultatet beror på slump eller tillfälligheter.
(Bryman 2018, 424). Statistisk signifikans tar hänsyn till de slumpmässiga avvikelser som
urvalsförfarandet genererar och ger en viss tyngd för argumentationen, men är å andra sidan
inte ett mått som bör tas som den enda beslutsregeln. (Esaiasson et al 2017, 398–401) Att
förkasta hypoteserna eller ej bör grundas på en övergripande bedömning av flera modeller och
analyser.

54

Finland
Konstant

β

p

7,222

0,056

Invånare

−0,768

0,054

Befolkningstäthet

0,198

Oppositionsstöd
Centerledamöter

Norge

p

4,924*

0,002

Invånare

−0,56**

0,001

0,589

Befolkningstäthet

0,212

0,121

−0,047

0,153

Oppositionsstöd

−0,013

0,418

−0,029

0,174

Senterledamöter

0,024*

0,032

Region

Konstant

β

Region

Södra Österbotten

0,99

Akershus

0

Nyland

−0,712

0,548

Rogaland

−0,023

0,97

Egentliga Finland

−21,025

0,997

Møre og Romsdal

0,857

0,179

Satakunta

−20,154

0,998

Nordland

−0,033

0,956

Tavastland

−19,645

0,998

Buskerud

−1,19

0,082

Birkaland

−19,683

0,998

Oslo

−19,61

1

Päijänne-Tavastland

0,172

0,879

Østfold

−2,719**

0,002

Kymmenedalen

−19,563

0,999

Oppland

1,54*

0,042

Södra Karelen

−1,09

0,389

Hedmark

−1,654*

0,037

Norra Karelen

−19,805

0,998

Vestfold

−1,681*

0,035

Södra Savolax

−1,778

0,16

Telemark

−1,255

0,085

Norra Savolax

−19,381

0,998

Aust-Agder

−1,359

0,076

Mellersta Finland

−1,983

0,108

Vest-Agder

−0,047

0,95

Österbotten

−1,79

0,241

Hordaland

−0,794

0,192

Mellersta Österbotten

−19,785

0,999

Sogn og Fjordane

0,275

0,678

Norra Österbotten

−1,796

0,142

Nord-Trøndelag

−0,021

0,976

Kajanaland

−18,941

0,999

Sør-Trøndelag

−0,56

0,386

Lappland

−18,925

0,998

Troms

0,516

0,462

Finnmark

−0,609

0,431

Test
Overall percentage predicted

0,959

Overall percentage predicted

0,699

Cox & Snell R2

0,109

Cox & Snell R2

0,213

Nagelkerke R2

0,365

Nagelkerke R2

0,284

Tabell 8: Logistisk regressionsanalys Finland och Norge (ostandardiserade regressionskoefficienter och
standardfel *p<0,05, **p<0,01)

För att inledningsvis koncentrera analysen till Finland uppvisar tre av de fyra första variablerna
i tabellen en negativ effektkoefficient. Först och främst verkar ett mindre antal invånare i
kommunen öka sannolikheten för en folkomröstning, vilket överensstämmer med korstabellen
där cirka 60 procent av kommunerna som folkomröstade de facto hade färre än 5 000 invånare.
För det andra har befolkningstätheten en positiv effekt på den beroende variabeln, vilket är
55

något överraskande då även 60 procent av kommunerna som folkomröstade hade mindre än
12,5 invånare per km2. För det tredje uttrycker variabeln för oppositionsstöd en negativ effekt,
vilket betyder att sannolikheten för att en folkomröstning har arrangerats är större desto mindre
stödet för oppositionen är. Siffrorna är dock marginella, men faktum är att i endast cirka 6
procent av kommunerna som arrangerade en folkomröstning röstade en majoritet av invånarna
på ett oppositionsparti i riksdagsvalet 2003. Inte heller variabeln för centerledamöter uppvisade
en positiv effekt på sannolikheten för en folkomröstning, men även här är värdet på
koefficienten nära 0. Dock fanns inte heller något samband för variabeln i korstabellen. Vad
gäller landskapen uppvisade endast ett landskap en positiv effekt på sannolikheten för en
folkomröstning, Päijänne-Tavastland, vilket även är ett av de landskapen där det har
förekommit något flera folkomröstningar. Ingen av variablerna uttrycker någon signifikans,
även om invånarantal är nära.
I den norska delen av tabellen återfinns andra mönster, där två av variablerna har en negativ
effekt på sannolikheten för att en folkomröstning har förekommit och två av variablerna har en
positiv effekt. Variabeln för invånare uttrycker en stark negativ effekt, det vill säga att desto
mindre invånare det finns i kommunen, desto större är sannolikheten att en folkomröstning har
förekommit. Detta stämmer överens med korstabellen där 60 procent av kommunerna som
folkomröstade bestod av kommuner med färre än 5 000 invånare. Variabeln för
befolkningstäthet uttrycker en positiv koefficient, vilket är något förvånande med tanke på att
också 60 procent av kommunerna som folkomröstade var periferikommuner enligt
korstabellen. Variabeln för oppositionsstöd uttrycker en marginellt negativ effektkoefficient, i
korstabellen var sambandet strax över 50 procent vilket gör att den logistiska
regressionsanalysens resultat knappast är förvånande. Variabeln för centerledamöter har istället
ett positivt samband på den oberoende variabeln, vilket är något förvånande eftersom endast 3
procent av kommunerna som folkomröstade hade en majoritet invalda Senterledamöter i sitt
fullmäktige. Av Fylkeskommunerna visade fyra upp en positiv koefficient, More og Romsdal,
Oppland, Sogn og Fjordane och Troms, vilket även är de fylkeskommuner där det har
förekommit flest folkomröstningar i förhållande till alla kommuner. Av dessa fyra var antalet
högst i Oppland där 84,6 procent av kommunerna arrangerade en folkomröstning, lägst var det
i Sogn og Fjordane där 69,2 procent av kommunerna arrangerade en folkomröstning. I
ytterligare fyra fylkeskommuner folkomröstade fler än hälften av kommunerna, dessa visar upp
en låg negativ koefficient. Vad gäller signifikans uttrycks en stark signifikans för en variabel,

56

invånarantal. Variabeln för Senterledamöter visar även signifikans och fyra av
fylkeskommunerna (Östfold, Oppland, Hedmark och Vestfold) visar en tydlig signifikans.
Den nedre delen av tabellen utgörs av olika signifikansmått som bedömer hur bra modellen
förklarar variationen i den beroende variabeln. Det finns flera signifikansmått att använda sig
av och det råder ingen konsensus kring vilket mått som bör användas för att specifikt bedöma
en hel modell (Bjerling och Ohlsson, 2010). Jag har valt att använda mig av Cox & Snell R2
samt Nagelkerke, vilket enligt Bjerling och Ohlsson (2010) bygger på att den slutliga modellen
jämförs med ursprungsmodellen och indikerar på variationen i den beroende variabeln. Som
tabell 8 visar varierar båda mått i större grad för Finland och i något mindre grad i Norge. I de
finländska fallen kunde ekvationen förutsäga 95,9 procent av fallen, medan siffran är 69,9
procent för de norska fallen. Variationen i den oberoende variabeln är således något lägre i
Finland än i Norge, framförallt om man tittar på Cox & Snell R 2, medan båda signifikansmått
å andra sidan är mer konstant i de norska fallen. Signifikansen är på det stora hela högre i
Finland om man bedömer hela modellen, även om de enskilda variablerna visade upp betydligt
högre signifikans i de norska fallen.

57

7. Analys
Ser man till utredningar i förhållande till folkomröstningar i Finland är slutsatsen enkel; en
folkomröstning föregicks av en utredning i 18 av 18 fall. Å ena sidan kan det vara ett tecken
på att en utredning aktualiserar tankarna på en folkomröstning, men å andra sidan gjorde nästan
90 procent av alla kommuner en utredning vilket gör att det knappast är märkligt att just 18 av
dessa kommuner arrangerade en folkomröstning. Att regeringen i den andra delen av reformen
definierade kriterier för utredningarna och benämnde dem som obligatoriska annat än i
undantagsfall hade helt klart effekt. I Norge genomfördes utredningar först efter ett lyckat
nabosnack, vilket ledde till att cirka 60 procent av kommunerna genomförde en utredning. Inte
lika många som i Finland men ändå en majoritet. Faktum är att en lika stor procentandel av de
kommuner som arrangerade en folkomröstning även hade gjort en utredning – också bland de
som inte arrangerade en folkomröstning är procentandelen lika stor. Fördelningen var således
förhållandevis jämn i Norge.
Folkomröstningar i förhållande till kommunsammanslagningar skiljer sig åt mellan länderna. I
Finland gick cirka 80 procent samman av kommunerna som arrangerade en folkomröstning,
men å andra sidan röstade invånarna ja till en sammanslagning i hälften av kommunerna.
(Justitieministeriet, 2018). I Norge är förhållandet näst intill raka motsatsen, där 70 procent av
kommunerna som arrangerade en folkomröstning förblev självständiga kommuner. Att avgöra
huruvida invånarna röstade ja eller nej i folkomröstningarna är inte lika entydigt som i Finland,
eftersom de norska folkomröstningarna i få fall hade en fråga med alternativen “ja, nej eller
avstår”. Enligt Folkestad et al. (2019) röstade dock invånarna i cirka 70 procent av
kommunerna emot en sammanslagning.
Enligt Bjørklund (2017) pekar erfarenheterna av de norska folkomröstningarna entydigt på att
de bidrar till att cementera den existerande kommunstrukturen. Påståendet överensstämmer
enligt min studie med den norska kontexten men inte den finländska. Det är ytterligare
intressant att utredningarna användes i sån olik omfattning i reformerna, speciellt eftersom den
norska reformen var betydligt mer koordinerad och hade tydliga hållpunkter till skillnad från
den finländska som präglades av frivillighet och ett öppet slut. Däremot tydliggörs skyldigheten
att genomföra en utredning i den finländska reformen, medan det i Norge genomfördes som ett
steg i processen först efter ett utfall i samförstånd mellan kommunerna.
I Finland har något fler än majoriteten av folkomröstningarna arrangerats i kommuner med
färre än 5 000 invånare och mindre än 12,5 invånare per km2. Totalt sett hade ungefär hälften
58

av alla kommuner dessa egenskaper, således är det knappast någon slump. Det var dock få av
kommunerna som arrangerade en folkomröstning där en majoritet av invånarna röstade på ett
oppositionsparti i riksdagsvalet 2003, vilket inte är överraskande eftersom endast 32 procent i
medeltal röstade på ett oppositionsparti. Något fler hade en majoritet av centerledamöter i sitt
kommunfullmäktige men inte anmärkningsvärt många. I inget av landskapen arrangerade över
hälften av kommunerna en folkomröstning, vilket även kan ha sin orsak i att endast 4 procent
av alla kommuner arrangerade en folkomröstning. Även i Norge återfinns liknande trender, där
en lika stor majoritet av kommunerna som arrangerade en folkomröstning bestod av kommuner
med färre än 5 000 invånare och mindre än 12,5 invånare per km2. I Norge fanns vid
reformstarten någon procentenhet fler kommuner med dessa egenskaper, men skillnaden är
marginell. Dock hade majoriteten av invånarna röstat på ett oppositionsparti i Stortingsvalet
2013 i cirka 55 procent av kommunerna som arrangerade en folkomröstning, men medeltalet i
kommunerna var också betydligt högre än vad det var i Finland. Däremot hade få kommuner
som arrangerade en folkomröstning en majoritet av ledamöter från Senterpartiet i sitt
kommunfullmäktige, vilket inte är överraskande eftersom det i medeltal fanns endast 15
procent Senterledamöter i fullmäktigeförsamlingarna. Dominoeffekten visade sig ha en större
del i avgörandet, då över hälften av kommunerna arrangerade en folkomröstning i nästan
hälften av fylkeskommunerna.
Utan tvekan är det starkaste sambandsmönstret för kommuner som har arrangerat en
folkomröstning i både Finland och Norge att kommunen är liten och belägen i periferin. Av
kommunerna som folkomröstade har cirka 60 procent av kommunerna dessa egenskaper i både
Finland och Norge, vilket är en talande siffra. I Finland återfinns inget väsentligt samband för
någon av de övriga variablerna, oppositionsstöd, centerledamöter eller dominoeffekt.
Framförallt variabeln för oppositionsstöd hade ett utmärkande svagt samband till skillnad från
Norge, vilket kan ha sin orsak i att kommunsammanslagningar inte var en aktiv fråga i
valrörelsen utan dök upp från en klarblå himmel. Att Centerpartiet, som i högsta grad är
kommunernas förespråkare vad gäller självständighet och frivillighet, inte ingick i
oppositionen i den finländska regeringen kan också ha vara en bidragande faktor. I Norge var
kommunreformen en aktiv valfråga och partierna som bildade regering gjorde det i stort
samförstånd kring att antalet kommuner måste minska, vilket kan förklara att i över hälften av
kommunerna som folkomröstade hade även en majoritet av invånarna röstat på ett
oppositionsparti. Ytterligare finns ett anmärkningsvärt större samband för dominoeffekten i
Norge än i Finland, där majoriteten av kommunerna arrangerade en folkomröstning i nästan
59

hälften av fylkeskommunerna. I Norge fanns således flera variabelsamband än vad det gjorde
i Finland.
Den logistiska regressionsanalysen, som i en modell ger uttryck för sannolikheten att en
folkomröstning har arrangerats, visade framförallt på ett starkt samband när det handlar om
kommunens storlek. Dels av regressionskoefficientens negativa uttryck på den beroende
variabeln men även av den statistiska signifikansen. I Finland hittades inga andra samband,
inte ens vid variabeln för befolkningstäthet trots att förväntningarna var höga efter de inledande
korstabellerna. Inte heller i Norge uttrycktes något samband vid variabeln för
befolkningstäthet, trots det starka sambandet i korstabellerna. Däremot hittades ett svagt
samband

vad

gäller

invalda

senterledamöter

i

kommunfullmäktige,

både

för

regressionskoefficienten och den statistiska signifikansen. Även variabeln för dominoeffekt
visade på ett visst samband, framförallt i Norge, en positiv regressionskoefficient gjorde det
utmärkande tydligt vilka regioner som hade en hög förekomst av folkomröstningar. I Norge
upptäcktes dessutom statistisk signifikans i de regioner där över 70 procent av kommunerna
arrangerade en folkomröstning.
Med bakgrund av analysen är det dags att i tabell 9 gå tillbaka till de ursprungliga hypoteserna
som formulerades i kapitel 4 för att avgöra huruvida de bekräftas eller förkastas.
Hypoteser

Finland

Norge

H1: Ju mindre kommunen är, desto större är sannolikheten
att en folkomröstning har förekommit

Ja

Ja

H2: Sannolikheten är större att det har förekommit en folkomröstning i
en periferikommun än en centrumkommun

Ja och nej

Ja och nej

H3: Ju större stödet för oppositionen var vid senaste parlamentsval,
desto större är sannolikheten att en folkomröstning har förekommit

Nej

Nej

H4: Ju fler invalda centerledamöter i kommunfullmäktige, desto större
är sannolikheten att en folkomröstning har förekommit

Nej

Nej och ja

H5: Ju fler kommuner i en region som har arrangerat en
folkomröstning, desto större är sannolikheten att en folkomröstning
har förekommit

Nej

Ja

Tabell 9. Hypotesprövning Finland och Norge

Med stöd av både korstabellerna och den logistiska regressionsanalysen råder det inga tvivel
om att sannolikheten för att en folkomröstning har förekommit är betydligt större i en liten
kommun än en stor kommun, både i Finland och Norge. Variabeln ger ett signifikant uttryck
för ett starkt samband i båda länder och är i min mening den mest uppenbara lokala egenskapen
som korrelerar med att det har arrangerats en folkomröstning. Således är den första hypotesen,
60

“ju mindre kommunen är, desto större är sannolikheten att en folkomröstning har
förekommit”, också den enda som kan bekräftas till fullo i båda länder. Vad gäller den andra
hypotesen,“sannolikheten är större att det har förekommit en folkomröstning i en
periferikommun än en centrumkommun”, är resultatet inte helt entydigt. Enligt korstabellerna
var cirka 60 procent av de kommuner som arrangerade en folkomröstning kommuner belägna
i periferin, medan den logistiska regressionsanalysen istället gav en positiv effektkoefficient på
sannolikheten för folkomröstning. Eftersom båda länder gav uttryck för att folkomröstningar i
större grad har arrangerats i perifera kommuner är det i detta fall mer skäligt att titta på
korstabellen och således kan man ändå säga att folkomröstningar i större grad förekom i
periferikommuner. Den tredje hypotesen, “ju större stödet för oppositionen var vid senaste
parlamentsval, desto större är sannolikheten att en folkomröstning har förekommit”, förkastas
i båda länder. Ingendera av analyserna visade något samband till att en folkomröstning har
arrangerats desto flera som har röstat på ett oppositionsparti i senaste riksdags- eller
stortingsval. Hypotes nummer fyra, “ju fler invalda centerledamöter i kommunfullmäktige,
desto större är sannolikheten att en folkomröstning har förekommit” är inte helt entydig. I
Finland hittas inget samband men i Norge visade variabeln ett visst samband i den logistiska
regressionsanalysen, med en positiv regressionskoefficient och statistisk signifikans.
Korstabellen visar att endast 3 procent av kommunerna som arrangerade en folkomröstning
hade en majoritet av senterledamöter i fullmäktige, men å andra sidan är det sällan ett parti har
en såpass stor majoritet och det är troligt att det ändå förekom senterledamöter i större grad i
de kommuner som arrangerade en folkomröstning. Den femte hypotesen, “desto fler kommuner
i en region som har arrangerat en folkomröstning, desto större är sannolikheten att en
folkomröstning har förekommit” uppvisade ett starkt samband i Norge men inte i Finland. I
Finland var antalet folkomröstningar få och i inget av landskapen arrangerade över hälften av
kommunerna en folkomröstning. I Norge däremot, där antalet folkomröstningar var betydligt
fler, bekräftas hypotesen. I nästan hälften av fylkeskommunerna arrangerade över hälften av
kommunerna en folkomröstning och i den logistiska regressionsanalysen fanns en tydlig
effektkoefficient i de fylkeskommuner som hade en stor mängd folkomröstningar. Således kan
man tala om en tydlig dominoeffekt där grannkommunen tog efter om någon av kommunerna
i närområdet arrangerade en folkomröstning.
Sammanfattningsvis bekräftas en hypotes starkt (kommunstorlek) och en med något svagare
stöd (befolkningstäthet) i både Finland och Norge. I Finland förkastas tre av hypoteserna
(oppositionsstöd, centerledamöter, dominioeffekt) och i Norge bekräftas ytterligare två
61

(senterledamöter, dominoeffekt), om än något tvivelaktigt, och en hypotes förkastas
(oppositionsstöd).

7.1 Diskussion
Att kommunens storlek har stor inverkan på valet att arrangera en folkomröstning framstod
inte som någon överraskning. Teorin gav ett utmärkande starkt stöd för att en liten kommun i
större grad motsätter sig en sammanslagning och att engagemanget är större för både
kommunens framtid och att delta i demokratiska processer. Näst intill exakt samma drag
återfinns i studier från alla de resterande nordiska länderna av deras kommunreformer, så varför
skulle det ha varit annorlunda i Finland och Norge, som dessutom har en utmärkande stark
lokal nivå?
Inte heller är det förvånande att det i båda länder fanns ett visst samband vad gäller
befolkningstätheten,

framförallt

eftersom

små

kommuner

i

stor

grad

också

är

periferikommuner. Att den logistiska regressionsanalysen inte uttryckte en negativ koefficient
för sannolikheten kan visa att det inte var en lika stark bidragande faktor som
kommunstorleken, eller att sättet att mäta variabeln inte var lika konstant. De politiska
dimensionerna gav istället ett något tvetydigt resultat. Det fanns ett svagt samband vad gäller
oppositionsstödet i de kommuner som arrangerade en folkomröstning i Norge, men inget
häpnadsväckande, medan siffrorna var förvånansvärt låga i Finland. En rimlig orsak kan vara
centerpartiets position, där de var i oppositionen i Norge men i regeringsställning i Finland.
Det är i regel centerpartiet som förespråkar bottom–upstrategier samt kommunernas självstyre,
speciellt i Finland och Norge har bägge partier den mest negativa inställningen till territoriella
reformer som drivs på nationell nivå och inkräktar på kommunernas autonomi. Det är dock
något förvånande att Centerpartiet de facto ingick i den regeringsbas som startade
kommunreformen i Finland, något som dock förklaras med förändringar i partiet och “the
national mood” som tog in reformen på dagordningen. Men Centerpartiet och Senterpartiet är
likväl faktorer att räkna med även i fullmäktigeförsamlingarna, vilket är en variabel som visade
ett visst samband i Norge men inte i Finland. Även detta är något förvånande, då det i snitt
fanns cirka 40 procent centerledamöter i de finländska fullmäktigeförsamlingarna och siffran
är endast 15 procent i Norge. En möjlighet är att senterdominansen ändå var stark i de
kommuner som valde att arrangera en folkomröstning i Norge. Man bör också komma ihåg att
ett nedslag vid ett val en bit in i reformen istället för innan kunde ha inneburit ett annat inslag,

62

vilket till exempel Fimreite och Eidheim (2020) vittnar om i en undersökning som visar att
Senterpartiet har ökat sina framgångar betydligt sen reformen startade.
Sist men inte minst upptäcktes tydliga samband för en viss dominioeffekt i Norge, vilket heller
inte är överraskande. Dels med tanke på den intervjustudie som togs upp tidigare och dels med
tanke på att strax över hälften av alla kommuner i Norge faktiskt arrangerade en
folkomröstning. Det låga antalet folkomröstningar i Finland talade inte heller för ett vidare
starkt dominosamband, men likväl konstaterar Jäske (2017) i sin studie att flertalet finländska
kommuner arrangerade en folkomröstning för att grannkommunen gjorde det.

63

8. Avslutning
Förhållandet mellan stat och kommun innehåller en mängd tvetydigheter, framförallt vad gäller
det lokala självstyret. En kommunreform aktualiserar relationens motsättningar i statens
pragmatiska utövande av makt framöver den lokala demokratin och lyfter samtidigt fram de
nordiska samhällenas demokratiska grund och långtgående klyftor. Reformerna i Finland och
Norge hade utmärkande och liknande karaktäristiska drag, i avsaknaden av de principiella
styrmekanismerna som krävs för ett framgångsrikt resultat satte de lokala frihetsgraderna sin
prägel på reformerna och kommunerna fick i princip själva rita om kommunkartan.
I beskrivningen av folkomröstningar benämner Jørgensen (2006) dem som en illusion om ett
demokratiskt ideal, där den reella orsaken sällan är den kommunicerade. Således är det ett
tvetydigt instrument och hade det varit en självklar aspekt av en kommunreform hade utfallet
varit ett annat, med andra ord är det inte självklart att en folkomröstning arrangeras trots att
alla kommuner har samma förutsättningar att göra det. En folkomröstning uppstår heller inte
ur tomma intet utan kräver både engagemang och drivande krafter. Enligt Jäske (2018) drivs
sällan fenomenet av ett enda motiv utan flera strategier och faktorer ingår, vilket ger argument
för att reda ut vilka de pådrivande faktorerna är. Varken i Finland eller Norge fanns några
institutionella skillnader eller olikheter i lagstiftningen som påverkade förekomsten av dem i
stor grad. Ingetdera land betonade det heller som obligatoriskt att konsultera invånarna, även
om det i Norge fanns en starkare uppmaning att förankra reformen lokalt. Att kommunerna i
princip själva fick utforma folkomröstningarna i avsaknaden av nationella riktlinjer och regler
gjorde att de antog en allmän karaktär och snarare liknade opinionsundersökningar, till skillnad
från Finland där lagstiftningen reglerar alternativen och således påverkar både fråga och
utformning. I realiteten är det ett faktum som kan ha påverkat den stora mängden
folkomröstningar i Norge, där tröskeln förmodligen var avsevärt lägre att arrangera en
folkomröstning och det dessutom var betydligt enklare att få det resultat man sökte efter. Som
Mouritzen (2006) konstaterar utnyttjar kommunerna det spelrum som ges, vilket gäller både
själva reformen och folkomröstningarna.
Lyfter man in de lokala egenskaperna i modellen framstår det inte som märkligt att de norska
folkomröstningarna skiljde sig från de finländska i antal. Med de medföljande samhälleliga
klyftorna, som enligt Baldersheim och Rose (2016) inte bara aktualiseras i kommunreformer
utan dessutom präglar dess förlopp, konstaterades sannolikheten vara betydligt större att en
folkomröstning har förekommit i en liten periferikommun. Litteraturen är entydig kring att det
64

största motståndet i reformen kommer från små kommuner eftersom mera står på spel, det finns
en stor risk för marginalisering i den nya kommunstrukturen, engagemanget är högre i själva
kommunen och de politiska processerna, den lokala identiteten är stark och intresset för de
demokratiska processerna är större. Centrum–periferiklyftan uttryckte inte ett lika starkt stöd i
analysen men är likväl en relevant faktor, dels eftersom små kommuner främst är lokaliserad i
periferin men dels på grund av ländernas karaktäristiska geografiska och territoriella klyftor. I
Finland konstaterades den geografiska klyftan vara starkare än den vanligtvis mest
framträdande ideologiska klyftan och i Norge är konflikten mellan centrum och periferi en
historisk klyfta som i alla tider har inneburit motstånd mot territoriella reformer. Klyftan tar
sig i uttryck konkret i ett centerparti, vilket inte gav utslag för att påverka sannolikheten för en
folkomröstning i analysen men visar på hur de kommunala egenskaperna många gånger varken
är enskilda eller isolerade. I det större sammanhanget är egenskaperna ofta relaterade till
varandra, även om den enskilt starkaste faktorn som talar för en folkomröstning tydligt framstår
vara kommunens storlek. Bland de norska folkomröstningarna upptäcktes även ett starkt
samband för en viss dominoeffekt, vilket är ett tydligt tecken på att kommunerna influeras av
varandra och att det de facto kan skapa en större press på att arrangera en folkomröstning. Utan
tvekan är det en pådrivande faktor, vilket det stora antalet folkomröstningar i Norge talar för.
Knutet till de sammanslagningar som skedde i reformerna är det uppenbart att
folkomröstningarna fyllde olika funktioner i vardera land. I Finland gick en överhängande stor
del av kommunerna som arrangerade en folkomröstning samman med en annan kommun, där
det i de flesta fallen endast var den mindre kommunen i sammanslagningen som de facto
arrangerade en folkomröstning. Till exempel i sammanslagningen mellan Orimattila (14 000
invånare, ingen folkomröstning) och Artjärvi (1500 invånare, folkomröstning) år 2011. Man
kan tala om en viss dominoeffekt bland de mindre kommunerna, men det pekar likväl på
rädslan för att bli marginaliserade i den nya och större kommunen. I Norge å sin sida var
förhållandet tvärtom och folkomröstningarna fyllde en tydlig vetofunktion som ett verktyg mot
en sammanslagning, vilket kommunerna själva vittnar om i efterföljande intervjuer.
Folkomröstningarna cementerade snarare kommunstrukturen och kan knytas till det tidigare
resonemanget om den låga tröskeln att arrangera en folkomröstning, med få riktlinjer och
möjligheten att utforma och styra folkomröstningen i den önskade riktningen.
Den inledande forskningsfrågan syftade till att reda ut vilka lokala omständigheter som har
påverkat förekomsten av folkomröstningar i reformerna. För att vara i sitt slag har
undersökningen varit omfattande men även skapat öppningar för nya ansatser i
65

samhällsforskningen. Forskningen kring folkomröstningar ur ett lokalt perspektiv innehåller
många outforskade öppningar och det finns goda möjligheter att utvidga forskningsdesignen
till de övriga nordiska länderna, eller för den delen antingen gå djupare in på hypoteserna eller
undersöka andra lokala omständigheter. Folkomröstningar är ett tvetydigt och svagt
demokratiskt verktyg men i all sin komplexitet och dynamik intressanta att undersöka.
Bjørklund (2017, 35) har en poäng i att vid viktiga vägval “må folket spørres”, där det är viktigt
att dels noggrant överväga beslutet att arrangera en folkomröstning och dels förhålla sig
objektiv till att använda resultatet som beslutsunderlag. Att konsultera invånarna i en fråga de
inte har den beslutsfattande makten kring skapar förvisso många frågetecken, men utgör likväl
en viktig del av det demokratiska samhället där makten de facto utgår från folket.

66

Källförteckning
Arter, D. 2001. The Finnish Centre Party: A Case of Successful Transformation. I Arter, D. (red).
From farmyard to city square? The electoral adaption of the Nordic agrarian parties. Aldershot:
Ashgate. 59-95.
Askim, J., Klausen, J. E., Vabo, S. I. & Bjurstrøm, K. 2017. Territorial upscaling of local
governments: A variable-oriented approach to explaining variance among Western European
countries. Local Government Studies, 43(4), pp. 555-576. doi:10.1080/03003930.2017.1310102
Baldersheim, H., Rose, L.E. 2010. The staying power of the norwegian periphery. I Baldersheim,
H., Rose, L. E. (red). Territorial choice: The politics of boundaries and borders. New York:
Palgrave Macmillan. 80-100.
Baldersheim, H., Rose, L.E. 2016. Territorielle styrningsstrukturer og -reformer i europeisk
perspektiv. I Klausen, J. E., Askim, J.,Vabo S. I., (red.). Kommunereform i perspektiv. Bergen:
Fagbokforlaget. 251-276.
Berg-Flach, A. 2016. Kommunereformen i Mosseregionen. I Klausen, J. E., Askim, J.,Vabo S. I.,
(red.). Kommunereform i perspektiv. Bergen: Fagbokforlaget. 87-102.
Bjerling, J., Ohlsson, J. 2010. En introduktion till logistisk regressionsanalys.
Göteborg: Göteborgs Universitet.
https://medarbetarportalen.gu.se/digitalAssets/1307/1307026_Nr_62_Logistisk_regression.pdf
(Hämtad 30.10.2020)
Bjørklund, T. 2017. Lokale folkeavstemninger: lovreguleringer, tema og frekvens. I Saglie, J.,
Segaard, S. B. (red). Lokale folkeavstemninger om kommunesammenslåing - Praksis og
prinsipper. Oslo: Institutt for samfunnsforskning 2017:08. 15-38.
Borge, L. 2016. Økonomiske perspektiver på kommunesammenslutninger. I Klausen, J. E.,
Askim, J.,Vabo S. I., (red.): Kommunereform i perspektiv. Bergen: Fagbokforlaget. 177-198.
Borge, L. E., Fiva, J. H., Rattsø, J., Sørensen, R. J. 2017. Frivillig kommunesammenslåing betydningen av folketall, inntekt og politisk avstand. Michael, 14 (Supplement 19), 17–28.
http://folk.ntnu.no/larseb/Festskrift-TPH.pdf (Hämtad 21.09.2020)
Brandtzæg, B. A. 2014. Hvordan gjennomføre en kommunesammenslåing? Erfaringer og innspill
fra frivillige sammenslåinger. TF-notat nr. 35/2014. Telemarksforskning.
Brantgärde, L. 1974. Kommunerna och kommunblocksbildningen. Lund: Gleerup.
Bryman, A. 2018. Samhällsvetenskapliga metoder. Upplaga 3. Stockholm: Liber.
Christensen, D. A. 2001. The Norweigan Agrarian-Centre Party: Class, Rural or Catchall Party? I
Arter, D. (red). From farmyard to city square? The electoral adaption of the Nordic agrarian
parties. Aldershot: Ashgate. 31-58.

67

Christensen, H. S., Karjalainen, M., Lundell, K. 2016. Democratic Innovations to the Rescue?
Political Trust and Attitudes Toward Democratic Innovations in Southwest Finland. International
Journal of Public Administration. 39:5, 404-216. (Hämtad 16.03.2020)
Dahl, R.A. 2000. On democracy. New Haven: Yale University Press.
Dalton, R. J., Burklin, W. P. & Drummond, A. 2001. Public Opinion and Direct Democracy.
Journal of Democracy, 12(4), pp. 141-153. doi:10.1353/jod.2001.0066
Distriktssenteret. 2017. Innbyggerundersøkelser - Eksempler på gjennomførte
innbyggerundersøkelser og andre spørreundersøkelser.
https://distriktssenteret.no/artikkel/innbyggerundersokelser/ (Hämtad 17.04.2020)
Esaiasson, P., Gilljam, M., Oscarsson, H., Wägnerud, L. 2017. Metodpraktikan: Konsten att
studera samhälle, individ och marknad. Femte upplagan. Stockholm: Wolters Kluwer.
Eythórsson, G. T. 1998. Kommunindelningspolitik i Island: Staten, kommunen och folket om
kommunsammanslagningar. Göteborg: Göteborgs univ.
Fimreite, A. L. & Eidheim, M. R. 2020. Geografisk konflikt i det politiske landskapet: En
fortelling om to dimensjoner. Norsk statsvitenskapelig tidsskrift, 2, pp. 56-78.
doi:10.18261/issn.1504-2936-2020-02-02
Folkestad, B. 2017. Politiske aktørers syn på folkeavstemninger – resultater fra intervjuer. I
Saglie, J., Segaard, S. B. (red). Lokale folkeavstemninger om kommunesammenslåing - Praksis og
prinsipper. Oslo: Institutt for samfunnsforskning 2017:08. 123-134.
Folkestad, B., Klausen, J. E., Saglie, J. & Segaard, S. B. 2019. When do consultative referendums
improve democracy? Evidence from local referendums in Norway. International political science
review, p. 019251211988181. doi:10.1177/0192512119881810
Gløersen, E., Dubois, A., Copus A., Schürmann, C. 2006. Northern Peripheral, Sparsely
Populated Regions in the European Union and in Norway. Stockholm: Nordregio.
https://www.diva-portal.org/smash/get/diva2:700429/FULLTEXT01.pdf (Hämtad 15.09.2020)
Hansen, T. 2020. Regionreformen. https://snl.no/regionreformen (Hämtad 02.12.2020)
Jakola, F. 2018. Local responses to state-led municipal reform in the Finnish-Swedish border
region: Conflicting development discourses, culture and institutions. Fennia: International
Journal of Geography, 196(2), pp. 137-153. doi:10.11143/fennia.69890
Justitieministeriet. 2018. Kunnalliset kansanäänestykset.
https://vaalit.fi/documents/5430845/6499185/Luettelo+kunnallisista+kansan%C3%A4%C3%A4n
estyksist%C3%A4+14.10.2019/f306d493-3221-aace-3d5ba800594772f8/Luettelo+kunnallisista+kansan%C3%A4%C3%A4nestyksist%C3%A4+14.10.201
9.pdf. (Hämtad 16.03.2020)
Jørgensen, L, P. 2006. Hvor skal vi gå hen? Folkeafstemninger: Eliternes instrument eller folkets
stemme? I Mouritzen, P. E. (red). Stort er godt: Otte fortællinger om tilblivelsen af de nye
kommuner. Odense: Syddansk Universitetsforlag. 167-188.

68

Jäske, M. 2017. ‘Soft’ forms of direct democracy: Explaining the occurrence of referendum
motions and advisory referendums in Finnish local government. Swiss Political Science Review.
23(1): 50-76. https://onlinelibrary-wiley-com.ezproxy.vasa.abo.fi/doi/full/10.1111/spsr.12238
Jäske, M. 2018. Democratic innovations in finnish local politics - Essays on the Varieties, Causes
and Consequences of Mechanisms for Direct Citizen Participation. University of Turku.
https://www.utupub.fi/handle/10024/146441
Kjærgaard, M., Houlberg, K., Blom-Hansen J., Vabo I., Sandberg, S. 2020. De nordiske
kommunalreformer - Nationale reformstrategier i Danmark, Norge og Finland. Köpenhamn:
VIVE.
Klausen, J. E. 2016. Kommunereform og endringsteori. I Klausen, J. E., Askim, J.,Vabo S. I.,
(red.). Kommunereform i perspektiv. Bergen: Fagbokforlaget. 133-156.
Klausen, J. E. 2017a. Spørsmål og svaralternativer. I Saglie, J., Segaard, S. B. (red): Lokale
folkeavstemninger om kommunesammenslåing - Praksis og prinsipper. Oslo: Institutt for
samfunnsforskning 2017:08. 86-122.
Klausen, J. E. 2017b. Deltagelse i folkeavstemningene. I Saglie, J., Segaard, S. B. (red): Lokale
folkeavstemninger om kommunesammenslåing - Praksis og prinsipper. Oslo: Institutt for
samfunnsforskning 2017:08. 39-52.
Klausen, J. E., Askim, J.,Vabo S. I., (red.) 2016a. Kommunereform i perspektiv. Bergen:
Fagbokforlaget.
Klausen, J. E., Askim, J.,Vabo S. I. 2016b. Kommunereformen i Norge. I Klausen, J. E., Askim,
J.,Vabo S. I., (red.). Kommunereform i perspektiv. Bergen: Fagbokforlaget. 21-44.
Kommunförbundet. 2017. Landskapsförbunden.
https://www.kommunforbundet.fi/landskapsforbunden (Hämtad 02.12.2020)
Kommunförbundet. 2018. Kuntajakoselvitykset 2005-2020 - Kuntaliitto.
https://www.kuntaliitto.fi/sites/default/files/media/file/Kuntajakoselvitykset20052020_171219_0.xlsx (Hämtad 18.03.2020)
Kommuntorget. 2019. Kommunfältets framtid i Norden.
https://kommuntorget.fi/term/nordenpaket/ (Hämtad 05.11.2020)
Kommunernas Sentralforbund (KS). 2019. Kommunesammenslåinger.
https://www.ks.no/fagomrader/statistikk-og-analyse/status-kommune2020/kommunesammenslainger/ (Hämtad 15.04.2020)
Lundell, K. 2013. Political participation in a potential municipal merger in the Turku region.
Turku Urban Research Programme. Research briefings 4b.
Mouritzen, P. E. (red). 2006. Stort er godt: Otte fortællinger om tilblivelsen af de nye kommuner.
Odense: Syddansk Universitetsforlag.

69

Regjeringen. 2014. Kriterier for god kommunestruktur - Sluttrapport fra ekspertutvalg, desember
2014.
https://www.regjeringen.no/contentassets/e31de5e1583748f8ac58012a1a2eb17c/kriterier_for_go
d_kommunestruktur_sluttrepport.pdf (Hämtad 05.10.2020)
Regjeringen. 2015. Nytt verktøy for høring av innbyggerne i kommunereformen.
https://www.regjeringen.no/no/aktuelt/nytt-verktoy-for-horing-av-innbyggerne-ikommunereformen/id2397356/ (Hämtad 05.10.2020)
Regjeringen. 2020. Fakta om kommunereformen.
https://www.regjeringen.no/no/tema/kommuner-ogregioner/kommunereform/kommunereform/id2548377/ (Hämtad 05.10.2020)
Rose, L. E. 2016. Kommunestørrelsens betydning for lokaldemokratiet. I Klausen, J. E., Askim,
J.,Vabo S. I., (red.). Kommunereform i perspektiv. Bergen: Fagbokforlaget. 157-176..
Saglie, J., Segaard, S. B. 2017. Gjennomføring av og erfaringer med folkeavstemninger i
kommunene. I Saglie, J., Segaard, S. B. (red). Lokale folkeavstemninger om
kommunesammenslåing - Praksis og prinsipper. Oslo: Institutt for samfunnsforskning 2017:08.
53-83.
Sandberg, S. 2010. Finnish power-shift: the defeat of the periphery?. I Baldersheim, H., Rose L.
E. (red). Territorial Choice. The Politics of Boundaries and Borders. Palgrave Macmillen,
London. 42-60.
Sandberg, S. 2016. Muligheter, gulrøtter og mosaikk. Kommunereformene i Finland 2005-2015. I
Klausen, J. E., Askim, J.,Vabo S. I., (red.). Kommunereform i perspektiv. Bergen:
Fagbokforlaget. 229-250.
Sandberg, S. 2018. Strukturella reformer riktade mot den kommunala nivån i Danmark, Finland
och Norge 2000-2018. Rapport/Kommunutredningen. FI 2017:2. Stockholm:
Kommunutredningen. (Hämtad 15.04.2020)
Segaard, S. B., Saglie, J. 2017. Lokale folkeavstemningers legitimitet – en drøfting. I Saglie, J.,
Segaard, S. B. (red). Lokale folkeavstemninger om kommunesammenslåing - Praksis og
prinsipper. Oslo: Institutt for samfunnsforskning 2017:08. 162-175.
Senterpartiet. 2017. Kommunesammenslåing. https://www.senterpartiet.no/politikk/A%C3%85/politisk-sak/kommunesammenslaaing (Hämtad 01.12.2020)
Statistikcentralen. 2004. Partiernas framgång och valdeltagande i kommunalvalet 2004, fastställt
valresultat. https://www.tilastokeskus.fi/til/kvaa/2004/kvaa_2004_2004-11-16_kat_003_sv.html
(Hämtad 05.12.2020)
Statistikcentralen. 2020. Statistisk kommungruppering 2020.
https://www.stat.fi/sv/luokitukset/kuntaryhmitys/ (Hämtad 05.11.2020)
Statistisk sentralbyrå. 2019. 07552: Lokale folkeavstemninger, etter tema, statistikkvariabel og
år. https://www.ssb.no/statbank/table/07552/tableViewLayout1/

70

Sundell, A. 2011. Guide: Logistisk regression. Spssakuten.se.
https://spssakuten.com/2011/10/01/guide-logistisk-regression/ (Hämtad 19.11.2020)
Thorsnæs, G. 2020. Byer i Norge. https://snl.no/byer_i_Norge (Hämtad 05.10.2020)
Valg. 2019. Tall for hele Norge - Kommunestyrevalg 2019.
https://valgresultat.no/?type=ko&year=2019 (Hämtad 05.12.2020)
Venedigkommissionen. 2018. Code of good practice on referendums.
https://www.venice.coe.int/webforms/documents/default.aspx?pdffile=CDL-AD(2007)008revcor-e. Strasbourg: CDL-AD(2007)008rev-cor. (Hämtad 16.09.2020)
Volkens, A., Burst, T., Krause, W., Lehmann, P., Matthieß T., Merz, N., Regel, S., Weßels, B.,
Zehnter, L. 2020. The Manifesto Data Collection. Manifesto Project (MRG/CMP/MARPOR).
Version 2020a. Berlin: Wissenschaftszentrum Berlin für Sozialforschung (WZB).
https://doi.org/10.25522/manifesto.mpds.2020a
Westinen, J., Åbo Akademi University, . F. o. S. S. & Faculty of Social Sciences, B. a. E. 2015.
Cleavages in contemporary Finland: A study on party-voter ties. Åbo Akademis förlag - Åbo
Akademi University Press.
Wångmar, E. 2003. Från sockenkommun till storkommun: En analys av storkommunreformens
genomförande 1939-1952 i en nationell och lokal kontext. Växjö: Växjö University Press.
Young, T. V., Shepley, T. V., & Song, M. 2010. Understanding agenda setting in state
educational policy: An application of Kingdon’s multiple streams model to the formation of state
reading policy. Education Policy Analysis Archives, 18(15).
http://epaa.asu.edu/ojs/article/view/77

71

Lagstiftning och propositioner
FFS 1698/2009 Kommunstrukturlag
FFS 169/2007 Lag om en kommun- och servicestrukturreform
FFS 365/1995 Kommunallag
FFS 656/1990 Lag om förfarandet vid kommunala folkomröstningar
Innst 385 S (2016–2017) Instilling till Stortinget fra kommun- og forvaltningskomiteen om ny
inndeling av folkevalt regional nivå
LOV-2001-06-15-70 Lov om fastsetjing og endring av kommune- og fylkesgrenser
(inndelingslova).
LOV-2018-06-22-83 Lov om kommuner og fylkeskommuner (kommuneloven)
Prop 41S (2000-2001) Om lov om fastsetjing og endring av kommune- og fylkesgrenser
(inndelingslova).
RP 155/2006: Regeringens proposition till Riksdagen med förslag till lagar om en kommun- och
servicestrukturreform samt om ändring av kommunindelningenslagen och av lagen om
överlåtelseskatt
RP 125/2009: Regeringens proposition till Riksdagen med förslag till kommunindelningslag
RP 31/2013: Regeringens proposition till riksdagen med förslag till lagar om ändring och
temporär ändring av kommunindelningslagen, upphävande av vissa bestämmelser i
kommunindelningslagen och ändring av språklagen
ÅFS 73/1997 Kommunallag för landskapet Åland

Databasens källor
Distriktsenteret. 2017. Utredninger av mulige sammenslåinger.
https://distriktssenteret.no/artikkel/utredninger-av-mulige-kommunesammenslainger/
Kommunförbundet. 2019. Kommunindelning och kommunernas invånarantal 2000-2019.
https://www.kommunforbundet.fi/statistik-och-fakta/antalet-kommuner-och-stader

KS. 2019. Kommunesammenslåinger. https://www.ks.no/fagomrader/statistikk-oganalyse/status-kommune-2020/kommunesammenslainger/
Lantmäteriverket. 2005. Finlands areal 2005.
Statistikcentralen. 2004. Partiernas röstetal och procentuella andelar av rösterna efter
kommunform kommunvis 2003 och förändringen jämfört med föregående val, stora partier.
http://pxnet2.stat.fi/PXWeb/pxweb/sv/StatFin/StatFin__vaa__evaa__evaa_as/020_evaa_2019
_tau_120.px/table/tableViewLayout1

72

Statistikcentralen. 2020. Kommunalvalet 2004, antal invalda.
http://pxnet2.stat.fi/PXWeb/pxweb/sv/StatFin_Passiivi/StatFin_Passiivi__vaa__kvaa__2004_05/
050_kvaa_2004_tau_103_sv.px/

Statistisk Sentralbyrå. 2019. Kommunestyr- og fylkestingsvalget, kandidater og
representanter. https://www.ssb.no/statbank/table/01182/
Statistisk Sentralbyrå. 2019. Lokale folkeavstemninger.
https://www.ssb.no/statbank/table/07565/tableViewLayout1/
Statistisk Sentralbyrå. 2020. Befolkning.
https://www.ssb.no/statbank/table/11342/?rxid=df2645b3-8983-44fe-b9bc-60238f7270cd

73

