Samarbete över gränser
En kvalitativ studie om klasslärares erfarenheter av samarbete med
barnskyddet
Linnea Pohjolainen

Magistersavhandling i pedagogik
Fakulteten för pedagogik och välfärdsstudier
Åbo Akademi
Vasa, 2021

1

Abstrakt
Författare

Årtal

Pohjolainen, Linnea

2021

Arbetets titel

Samarbete över gränser - En kvalitativ studie om klasslärares erfarenheter av samarbete
med barnskyddet.
Opublicerad avhandling för magisterexamen i pedagogik

Vasa: Åbo Akademi. Fakulteten för pedagogik och välfärdsstudier.

Sidantal (tot.)

44 (47)

Referat

Klasslärare har en central roll i att lägga märke till elevers välmående samtidigt som klasslärares
handlingar i skolan också är betydelsefulla för elevers välmående (Koskela, 2009, s. 246). Att bära
på ansvaret för både gruppen och den enskilda eleven är en del av klasslärares professionalitet. Vid
problematiska fall stöder man sig ofta på utomstående experter, medan klasslärare samtidigt upplever
sig ha den tydligaste helhetsbilden över elevens utmaningar i jämförelse med experterna. Klasslärares
professionalitet innebär inte endast att överföra situationen till utomstående för att de ska lösa
problemet, utan att hen också själv tar ansvar över att lösa situationen. Klasslärarens yrkesroll ska
även medföra medvetenhet om de existerande experterna och förmåga att hänvisa elever i behov av
hjälp till dessa experter. (Kiviniemi, 2000, s. 149.)
Syftet med denna studie är att undersöka klasslärares erfarenheter av sektorsövergripande samarbete
mellan skolan och barnskyddet. Utgående från syftet har följande forskningsfrågor formulerats:
1. Hur ser samarbetet ut mellan klasslärare och barnskyddet?
2. Vilka brister noterar klasslärare i samarbetet med barnskyddet?
3. Hur skulle klasslärare utveckla samarbetet med barnskyddet?
Forskningsansatsen för studien utgår från en hermeneutisk grund. I studien deltog fyra klasslärare
som alla hade erfarenhet av samarbete med socialarbetare. Intervju användes som
datainsamlingsmetod. Data transkriberades och analyserades med hjälp av kategorier inspirerade av
kvalitativ innehållsanalys. Resultatet framställdes enligt forskningsfrågorna.
Som slutsats för denna studie kan det konstateras att informanterna upplever att det
sektorsövergripande samarbetet mellan skolan och barnskyddet saknar tydlighet och struktur. I ett
tidigt skede borde man identifiera gemensamma mål för samarbetet, som styr hur samarbetet läggs
upp. Genom målsättning blir även uppföljning och avslutning mer centrala i samarbetet. Med tydliga
spelregler kan varje deltagare inom samarbetet veta vad som förväntas av hen och vad hen kan
förvänta sig av de övriga. Vidare är det viktigt att vara tydlig med tystnadsplikten så att varje
deltagare verkligen får den information hen behöver i sin uppgift. Kontakt mellan skolan och
barnskyddet utan att utgå från ett elevärende stärker också samarbetet. Då de olika aktörerna är
bekanta med varandra och varandras arbetssätt från tidigare är tröskeln lägre att vara i kontakt med
varandra och det finns mer utrymme för konsultation. I det sektorsövergripande samarbetet har man
också stöd av att ha goda kontakter med hemmen.
Sökord / indexord

sektorsövergripande samarbete, barnskyddsanmälan, interdisciplinary collaboration,
monialainen yhteistyö, lastensuojeluilmoitus

2

Innehåll
Abstrakt ................................................................................................................................. 1
1. Inledning ............................................................................................................................... 4
1.1. Bakgrund ......................................................................................................................... 4
1.2. Syfte och forskningsfrågor .............................................................................................. 6
1.3. Centrala begrepp .............................................................................................................. 6
1.4. Disposition ....................................................................................................................... 7
2. Teoretisk referensram.......................................................................................................... 8
2.1. Klasslärares roll för elevers välbefinnande ..................................................................... 8
2.2. Att samarbeta sektorsövergripande ................................................................................. 9
2.2.1. Sektorsövergripande samarbete i skolan ................................................................. 10
2.2.2. Samarbete med hemmet .......................................................................................... 11
2.3. Tidig intervention .......................................................................................................... 12
2.4. Barnskyddsanmälan ....................................................................................................... 12
2.5. Sekretess inom skolan ................................................................................................... 14
2.6. Elevhälsa ........................................................................................................................ 14
2.7. Marginalisering av elever .............................................................................................. 15
3. Metod ................................................................................................................................... 17
3.1. Syfte och forskningsfrågor ............................................................................................ 17
3.2. Forskningsansats ............................................................................................................ 17
3.2.1. Intervju som datainsamlingsmetod ......................................................................... 18
3.2.2. Val av informanter .................................................................................................. 18
3.2.3. Studiens genomförande ........................................................................................... 19
3.3. Databearbetning och analys ........................................................................................... 20
3.4. Tillförlitlighet, trovärdighet och etiska aspekter ........................................................... 21
4. Resultat ................................................................................................................................ 23

3

4.1. Hur ser samarbetet ut mellan klasslärare och barnskyddet? .......................................... 23
4.2. Vilka brister noterar klasslärare i samarbetet med barnskyddet? .................................. 27
4.3. Hur skulle klasslärare utveckla samarbetet med barnskyddet? ..................................... 30
5. Diskussion ........................................................................................................................... 32
5.1. Resultatdiskussion ......................................................................................................... 32
5.1.1. Hur ser samarbetet ut mellan klasslärare och barnskyddet? ................................... 32
5.1.2. Vilka brister noterar klasslärare i samarbetet med barnskyddet? ........................... 35
5.1.3. Hur skulle klasslärare utveckla samarbetet med barnskyddet? ............................... 36
5.2. Metoddiskussion ............................................................................................................ 37
5.3. Slutsatser och förslag till vidare forskning .................................................................... 38
Referenser ............................................................................................................................... 40

Figurer
Figur 1 ..................................................................................................................................33

Bilagor
Bilaga 1: Intervjufrågor

4

1. Inledning
Avhandlingen handlar om klasslärares erfarenheter av sektorsövergripande samarbete med
barnskyddet, närmare bestämt om samarbete specifikt mellan en klasslärare och socialarbetare.
Mitt intresse för temat väcktes efter att ha kommit i kontakt med samarbetet under tiden jag
jobbat, först som klasslärarvikarie och sedan som socialhandledare. Då jag vikarierade som
klasslärare hade jag kolleger som samarbetade med socialarbetare. Sedan som utbildad
socialhandledare har jag samarbetat med både socialarbetare och klasslärare kring olika
elevärenden. Baserat på mina erfarenheter var jag nyfiken att ta reda på hur samarbetet uppfattas
av klasslärare i skolor och ifall det finns utrymme att utveckla samarbetet.

1.1. Bakgrund
Den finländska grundskolan har som uppgift att fostra och undervisa elever, men även att stöda
deras välmående. Genom grundskolan har samhället och dess stödnätverk en möjlighet att nå
ut till alla barn och deras familjer (Pippuri, 2015, s. 14). Vidare har skolan en skyldighet att
vara initiativtagande i samarbete med hemmen, samt att utveckla samarbetet och ansvara för att
samarbetet förverkligas likvärdigt. Att samarbeta med hemmen och att vid behov intervenera
tidigt hör till varje klasslärares grunduppgift. (Valanne, 2014, s. 20.) Klasslärare har en central
roll i att lägga märke till elevers välmående samtidigt som klasslärares handlingar i skolan också
är betydelsefulla för elevers välmående (Koskela, 2009, s. 246). Klasslärares huvuduppgift är
att organisera hela elevgruppens lärande, vilket kan leda till svårigheter att koncentrera sig på
enskilda elever. Att bära på ansvaret för både gruppen och den enskilda eleven är en del av
klasslärares professionalitet. Vid problematiska fall stöder man sig ofta på utomstående
experter, medan klasslärare samtidigt upplever sig ha den tydligaste helhetsbilden över elevens
utmaningar i jämförelse med experterna. En klasslärares professionalitet innebär inte endast att
överföra situationen till utomstående för att de ska lösa problemet, utan att hen också själv tar
ansvar över att lösa situationen. Klasslärarens yrkesroll ska även medföra medvetenhet om de
existerande experterna och förmåga att hänvisa elever i behov av hjälp till dessa experter.
(Kiviniemi, 2000, s. 149.)
Lagen om elev- och studerandevård (1287/2013) samt socialvårdslagen (1301/2014)
styr skolor och socialtjänsten mot ett smidigare och mer kontinuerligt samarbete. Enligt Pippuri
(2015, s. 2–3, 19–20, 99) är sektorsövergripande samarbete inom elevärenden särskilt centralt
i framtiden. Genom samarbetet kan man i ett tidigt skede identifiera elever i behov av hjälp och

5

få in rätta stödinsatser då det är aktuellt. I dagens samhälle bör man inte överföra en elev med
hens problem till en utomstående instans, utan hjälp och stöd ska erbjudas och ordnas inom
elevens levnadsmiljö. Haight m.fl. (2013, s. 425) nämner att både klasslärare och socialarbetare
upplever att sektorsövergripande samarbete ger bättre förståelse för familjens problematik och
en bättre grund för intervention. Dessutom ses möjligheten till samarbete som en styrka. Därtill
behövs samarbete mellan olika sektorer för att trygga en elevs positiva utveckling, då det
handlar om elever som farit illa (Machel refererad i Albuquerque m.fl., 2020, s. 1).
I huvudstadsregionen har Esbo, Helsingfors och Vanda under åren 2011–2013
samarbetat med ett projekt vars syfte var att stärka klienters delaktighet i multiprofessionellt
samarbete inom grundservice som till exempel småbarnspedagogik och grundskola (Socca,
u.å.). Projektet fokuserade främst på klienternas roll, men ur projektet skapades en så kallad
ABC-modell för professionella att utgå ifrån vid sektorsövergripande samarbeten. Modellen
kan användas av klasslärare vid möten med socialarbetare och familjen. Senare under åren
2015–2018 drev Lapin yliopisto (u.å.) ett projekt som handlade om samarbete mellan de
pedagogiska och samhällsvetenskapliga fakulteterna, det vill säga mellan blivande klasslärare
och socialarbetare. Syftet var att skapa en multiprofessionell skolkultur, där delaktighet och
förebyggande av marginalisering skulle vara en del av skolans verksamhetskultur och att stöda
klasslärares färdigheter att bemöta barn och familjer med olika behov.
Enligt THL:s rapport från hösten 2020 (Tiili m.fl. 2020) har barnskyddsanmälningarna
ökat under den pågående pandemin. I 42 % av kommunerna som besvarade enkäten hade
anmälningarna ökat och av den ökade mängden anmälningar hade skolorna gjort 27 % fler
anmälningar jämfört med före pandemin. Dessutom uppgav 61 % av kommunerna att mängden
utmaningar i deras klienters skolgång hade ökat. I rapporten har det också bedömts att det
sektorsövergripande samarbetet har ökat. Dessa är förändringar under en kort tid, men rapporten
bedömer att effekterna av pandemin kommer synas under en längre tid. Pippuri (2015, s.102)
påpekar att i grundskolan ser man hur det omgivande samhället mår. Arbetslöshet, familjekriser
och sjukdomar påverkar hela familjen och följer sedan med eleven till skolan, där de påverkar
elevens lärande och skolgång (Koskela, 2009, s. 15, 19.; Perälä m.fl., 2016, s. 20). Huhtanen
(2007, s. 200) lyfter fram att sedan början av 2000-talet har barnskyddets procedurer blivit en
del av skolans vardag.
Under 2007 gjordes en stor undersökning för att ta reda på statistik bakom
barnskyddsklienters livssituation (Heino, 2007). Inom barnskyddet inskrivs barnet som klient
även om hela familjen tar del av stödet. Baserat på nya klienter år 2006 hade två tredjedelar (66
%) av alla barn upplevt olika förändringar i sin vardag under det gångna året. 17 % av barnen

6

hade dessutom upplevt väldigt många förändringar i sin vardag och levnadsmiljö. Andra
pågående saker var föräldrars brist på ork (37 %), föräldrars mentala ohälsa (20 %) samt
föräldrars missbruk (20 %). För barnens del handlade det om konflikter med föräldrarna (22 %)
samt skolutmaningar (20 %). Övriga nämnvärda faktorer var barnets psykiska ohälsa (14 %)
och funktionsnedsättning (10 %). Sammanfattningsvis kan sektorsövergripande samarbete bli
aktuellt för en klasslärare till exempel då en elev upplever förändringar i sin vardag, då en elevs
förälder har utmaningar eller då skolans resurser inte räcker till med en elev i behov av stöd.
Barnskyddsbehovet kommer sannolikt att öka i framtiden och därmed kommer det
sektorsövergripande samarbetet att synas allt mer i skolorna. En klasslärares roll i
sektorsövergripande samarbete är oerhört betydelsefull med tanke på elevens välmående.
Därför anser jag att det är viktigt att forska kring samarbetet och ta reda på hur det uppfattas i
skolorna.

1.2. Syfte och forskningsfrågor
Syftet med denna studie är att undersöka klasslärares erfarenheter av sektorsövergripande
samarbete mellan skolan och barnskyddet. Utgående från syftet har följande forskningsfrågor
formulerats:
1. Hur ser samarbetet ut mellan klasslärare och barnskyddet?
2. Vilka brister noterar klasslärare i samarbetet med barnskyddet?
3. Hur skulle klasslärare utveckla samarbetet med barnskyddet?

1.3. Centrala begrepp
Begreppet mångprofessionellt samarbete förekommer ofta då det talas om samarbete över
yrkesgränser (Isoherranen, 2008; Mahkonen, 2015; Nurminen, 2008; Thornberg, 2012). I lagen
om elev- och studerandevård (1287/2013) nämns inte mångprofessionellt samarbete, utan man
hänvisar till begreppet sektorsövergripande samarbete. Oftast då ett nytt begrepp tas i bruk,
brukar man definiera det, men i detta fall har inte man gjort det. Därmed faller det på läsarens
ansvar att tolka innebörden av begreppet. Orsaken bakom valet av sektorsövergripande
samarbete i lagen om elev- och studerandevård (1287/2013) är att det betonar ett samarbete
som skrider över sektorsgränser och som inte endast begränsas till skolans egen personal. I
denna avhandling används sektorsövergripande samarbete i enlighet med lagen om elev- och
studerandevård (1287/2013) för att beskriva ett samarbete mellan klasslärare och barnskyddets
socialarbetare. Begreppen behandlas vidare i 2.1.

7

I avhandlingen hänvisar jag ofta till ett elevfall. Det handlar om en elev som man
undervisar och som kräver extra insatser av både klassläraren samt övriga på skolan och utanför
skolan. I denna studie handlar elevfallet om ett behov av stöd från kommunens barnskydd.
Barnskyddet innehar olika sorters stödformer. Den första stödformen handlar om
förebyggande barnskydd, som inte kräver att barnet är en barnskyddsklient. Själva barnskyddet
kräver klientskap och där kan stödformen handla om öppenvård, då barnet bor med sina
föräldrar, eller vård utom hemmet, då barnet har blivit placerat utanför hemmet.
(Barnskyddslag, 2007.) I denna avhandling har inte jag tagit reda på vid vilken stödform
socialarbetare har samarbetat med klasslärare och därmed använder jag allmänt begreppet
barnskydd då jag syftar till stödet av socialarbetare.

1.4. Disposition
Avhandlingen består av fem kapitel. Det första kapitlet inleder med bakgrund till avhandlingen
samt presenterar studiens syfte, forskningsfrågor och centrala begrepp. Det andra kapitlet består
av den teoretiska referensramen, som innehåller relevant teori för avhandlingen. Kapitlet inleds
med klasslärares roll för elevers välbefinnande och fortsätter med definitioner av betydelsen av
att samarbeta. Vidare lyfts tidig intervention och barnskyddsanmälan fram. I slutet av kapitlet
diskuteras sekretessen i skolan, elevhälsa samt marginalisering av elever. Det tredje kapitlet
handlar om studiens forskningsansats och val av metod. I fjärde kapitlet presenterar jag
resultatet av intervjuerna indelat i fem olika underrubriker. Det femte kapitlet innehåller
diskussion över resultatet och val av metod och avslutas med förslag till fortsatt forskning.

8

2. Teoretisk referensram
I detta kapitel presenteras den teoretiska bakgrunden för avhandlingen. Kapitlet inleds med
klasslärares roll för elevers välbefinnande och fortsätter med definitioner av betydelsen av att
samarbeta. Vidare lyfts tidig intervention och barnskyddsanmälan fram. I slutet av kapitlet
diskuteras sekretessen i skolan, elevhälsa samt marginalisering av elever.

2.1. Klasslärares roll för elevers välbefinnande
Grunderna för läroplanen för den grundläggande utbildningen (Utbildningsstyrelsen, 2014, s.
18, 25) lyfter fram att skolan tillsammans med hemmet ska stöda elevens välbefinnande vid
sidan av det pedagogiska arbetet. I praktiken betyder det att i varje klass är det klassläraren som
bär ansvaret att se till elevens välbefinnande. Vidare är det viktigt för skolan att förebygga
marginalisering av elever. En klasslärare har som uppgift att följa med elevers utveckling för
att identifiera möjliga utmaningar och att reagera på dem så tidigt som möjligt med så kallad
tidig intervention. Inom en kartläggning av barnskyddet kom man fram till att elever först och
främst vill få stöd av skolan. Vidare önskar eleverna att skolan och klasslärarna skulle ta ett
större ansvar för elevers välmående. (Sosiaali- ja terveysministeriö, 2012, s. 11.)
Enligt forskning har klasslärare en betydelsefull roll i stödande av elever med psykisk
ohälsa (Berzin m.fl., 2011, s. 493–494). Författarna lyfter också fram att klassläraren i huvudsak
borde vara den som kommer med tidigt stöd till eleven och att den övriga personalen inom
elevhälsan ska finnas som stöd till klassläraren. Även om klasslärares roll är viktig både för
elevers psykiska och sociala välmående, påpekar Berzin m.fl. att klasslärares insatser ofta blir
outnyttjade. Det kan handla om klasslärares osäkerhet kring den mentala hälsan och att
klasslärare inte har fördjupat sig inom ämnet under studietiden.
Klasslärare bör även vidga sin egen professionalitet från den didaktiska grunduppgiften
till att holistiskt stöda elevers välmående (Koskela, 2009, s. 15). Klasslärare behöver också
färdigheter i att behandla olika känslor, särskilt i att kontrollera och handleda elever med deras
känslor. (Kiviniemi, 2000, s. 148–149.) Klasslärare har en bred möjlighet att jobba med
elevvård så länge det tas hand om klasslärares kunnighet och arbetsomständigheter.
Elevvårdsarbete förutsätter att klassläraren har färdigheter att samarbeta mångprofessionellt.
För att utveckla färdigheten behöver man dela skolvardagen med ett mångprofessionellt
kollegium och reflektera kring tidigare erfarenheter av mångprofessionellt samarbete. (Koskela,
2009, s. 247.)

9

Baserat på Puolakkas (2013, s. 71) undersökning främjar man elevers välmående och
psykiska hälsa med vardagliga insatser. Klasslärare upplever sig inte ha kompetens att jobba
med psykisk hälsa och kan därmed tveka att blanda sig i elevers liv. Samtidigt har klasslärare
en betydelsefull roll som upprätthållare av positiv psykisk hälsa. Ytterligare nämner Puolakka
att det är viktigt att lärarkåren märker vad som pågår och ingriper vid problem. Emellanåt är
det enligt författaren utmanande att upptäcka och ingripa i problemen i skolan, men för att
komma bäst vidare är det viktigt att man tar fasta på problemen samt har en bra kontakt med
hemmen och andra instanser.

2.2. Att samarbeta sektorsövergripande
Att samarbeta definieras enligt Argyle (refererad i Isoherranen, 2008, s. 27) som koordinerat
agerande tillsammans mot ett gemensamt mål. Vidare resonerar hon att arbete för ett
gemensamt mål är inte tillräckligt för att det ska definieras som samarbete, utan det krävs även
en betoning på de sociala relationerna för att det ska uppfylla samarbetets kriterier. Isoherranen
(2008, s. 27) understryker att inom samarbete är det centralt att identifiera det gemensamma
målet för att sedan arbeta så effektivt som möjligt mot det. Thornberg (2012, s. 322) inflikar att
olika eller motstridiga mål försämrar det effektiva samarbetet. Han lyfter fram hur
målsättningen är en central och viktig del av samarbetet. Till sist nämner Isoherranen (2008, s.
27) att i bästa fall sprider samarbetet även glädje bland de medverkande och stärker deras
sociala relationer.
Mångprofessionellt samarbete beskrivs förenklat som ett sammanförande av olika
experter, där deras egna kunskaper slås ihop för att arbeta kring ett ärende (Isoherranen, 2008,
s. 29, 33). Experterna som författaren nämner kommer oftast från olika yrkesområden och
representerar olika perspektiv. Vidare konstaterar Isoherranen att det centrala i det
mångprofessionella samarbetet är att hitta arbetsformer för att samla ihop olika expertis för att
bilda en helhetsuppfattning över det aktuella ärendet kring eleven, samtidigt som samarbetet
hela tiden ska vara elevorienterat.
I avsnittet 1.3. nämner jag att i lagen om elev- och studerandevård (1287/2013) används
begreppet sektorsövergripande samarbete för att betona ett överskridande av sektorsgränser
inom samarbete kring elevfall. Mahkonen (2015, s. 318–319) är inne på samma linje med
definitionen och menar att mångprofessionellt samarbete sker mellan olika yrkesgrupper, men
oftast utan att skrida över sektorsgränser. Inom utbildningen skulle det innebära att
mångprofessionellt samarbete är det som sker då en klasslärare samarbetar med till exempel en
skolpsykolog eller en kurator. Brooks och Thistlethwaite (2012, s. 404) anser att det finns en

10

nyansskillnad mellan mångprofessionalitet och interdisciplinary (här: sektorsövergripande)
med tanke på arbetssättet. Enligt författarna hänvisar mångprofessionellt samarbete till olika
yrkesområden som jobbar inom samma organisation, medan inom sektorsövergripande
samarbete blandas expertis från olika yrkesområden med varandra. Det kan tolkas som att
mångprofessionellt samarbete främst innehåller informationsutbyte medan sektorsövergripande
samarbete kan innebära att man som expert rör sig inom olika sektorer.
Nurminen (2008, s. 174) lyfter fram att mångprofessionellt samarbete bör innehålla
interaktion, kommunikation, argumentation och beslutsfattande samt kritiskt tänkande. Själva
begreppet samarbete kräver redan en mer djupgående interaktion än enbart informationsutbyte
och med Nurminens kriterier kommer djupet av det mångprofessionella samarbetet fram. Att
enbart vara närvarande räknas inte som ett samarbete, utan det krävs faktiskt att deltagarna är
aktiva och engagerade. Här nämner Huhtanen (2007, s. 193) att det underlättar samarbetet ifall
representanterna för de olika yrkesområdena känner varandra och eleven ifråga sedan förr. Som
allmänt i samarbete, behöver man skapa gemensamma mål även inom mångprofessionellt
samarbete. Vid sidan av de gemensamma målen har varje expert sina mål relaterande till den
egna rollen. (Isoherranen, 2008, s. 33.)
I en undersökning av Albuquerque m.fl. (2020, s. 5) kom det fram att ett centralt mål i
sektorsövergripande samarbete är effektiva interventioner. Att optimera resurserna var också
både ett viktigt mål och en central nytta av samarbete. Genom optimering kan man använda
resurserna mer effektivt och undvika dubbelarbete. Vidare lyfte Albuquerque m.fl. fram att en
positiv samarbetsrelation mellan olika sektorer gynnar familjer genom att snabbare och
effektivare kunna intervenera då behovet uppstår. Ifall de olika aktörerna inte har samarbetat
tidigare kan det ta tid att skapa kontakten förrän man kommer åt att stöda familjen.
2.2.1. Sektorsövergripande samarbete i skolan
För en klasslärare innebär sektorsövergripande samarbete en möjlighet att relatera och
assimilera sin egen kunskap med kunskapen hos en expert inom ett annat område. Med
konfidentialitet och handledning kan det gemensamma ärendet hanteras så att klassläraren
tillägnar sig nya verktyg för att hantera framtida situationer i sin undervisning. (Huhtanen, 2007,
s. 194; Perälä m.fl., 2016, s. 68.) Konsultation upplevs vara en av samarbetets effektivaste
metoder och främjar särskilt ärenden som handlar om elevers mentala hälsa (Berzin m.fl., 2011,
s. 494). Klasslärares uppmärksamhet och kunnighet om elevvård garanterar inte främjande av
elevers välmående. Dessutom behövs nåbara mångprofessionella tjänster. (Koskela, 2009, s.
246.)

11

Skolans personal får information om familjens situation genom barnet och observation
av barnets uppförande. Informationen kan ge upphov till ett behov att kartlägga
familjesituationen. Själva kartläggningen hör sedan till socialarbetets ansvarsområde.
(Inrikesministeriet, 2014, s. 32.) Samarbete mellan skolan och socialarbetet är nödvändigt för
att informationen ska överföras smidigt (Pippuri, 2015, s. 19).
Enligt studien utförd av Haight m.fl. (2013, s. 425.) upplevde både lärare och
socialarbetare att sektorsövergripande samarbete ger bättre förståelse av familjens problematik
och en bättre grund till intervention. Dessutom sågs samarbetet som en styrka då man är insatt
i den andras insatser. Därtill behövs samarbete mellan olika sektorer, som utbildning och
barnskydd, för att trygga en elevs positiva utveckling, då det handlar om elever i behov av stöd
(Machel refererad i Albuquerque m.fl., 2020, s. 1).
2.2.2. Samarbete med hemmet
I samarbetet mellan hem och skola har man som gemensam målsättning att stöda elevers
välmående och skolgång. Att ha tillit mellan hemmet och skolan är särskilt viktigt inom
hälsovårdsarbetet då man behandlar elevens personliga ärenden. Utan tillit och en skapad
relation blir det svårare att kunna stöda eleven. Att ha en god relation till hemmen förebygger
också uppkommande av möjliga problemsituationer. (Koskela, 2009, s. 236.) I dagens digitala
värld sker mycket av samarbetet genom att överföra information till varandra, men det är viktigt
att samarbetet inte fastnar endast på den nivån. Målet är att ha ett genuint partnerskap mellan
klassläraren och föräldrarna. (Pippuri, 2015, s. 17.) Enligt forskning kan en positiv relation
mellan klasslärare och elev kopplas till elevens akademiska framgång, psykiskt välmående och
kamratrelationer, och särskilt för de elever som hör till riskgrupper (Thornberg, 2012, s. 334).
Dessutom är elevers välmående en förutsättning för deras lärande (Utbildningsstyrelsen, 2014,
s. 27).
Föräldrarna har huvudansvaret för stödande av deras barns utveckling och välmående.
Därefter har myndigheterna som uppgift att stöda föräldrar i deras fostrande roll samt hjälpa
vid behov. (Pippuri, 2015, s. 73–74.) En skola kan uppfattas som en social investering eftersom
den ökar elevers funktionsförmåga, som vidare påverkar hur väl elever klarar sig i livet. Baserat
på internationell forskning lönar det sig att investera i förebyggande av elevers problem redan
i grundskolan. Satsningen bär nästan alltid resultat och är även ekonomiskt lönsamt. Vidare bör
den tidiga interventionen ske av skolan istället för övriga aktörer. (Sipilä & Österbacka, 2013,
s. 15, 65.)

12

2.3. Tidig intervention
Inom skolkontexten syftar tidig intervention på stödåtgärder som lagts in tidigt, redan innan det
har uppstått problem. Vidare innebär det ett förebyggande perspektiv där man identifierar
möjliga riskfaktorer med tanke på elevens utveckling. Man strävar efter att förhindra att det
uppstår negativ utveckling och även att den negativa utvecklingen inte fortsätter. (Heinämäki,
2007, s. 11.) Enligt Pippuri (2015, s. 25) kan tidig intervention även handla om situationer där
klassläraren konsulterar kuratorn för att få stöd i en problematisk elevsituation, utan att eleven
själv är i kontakt med kuratorn. Vidare resonerar författaren att tidig intervention består av alla
stödmoment i skolan vilka förebygger behovet att överföra eleven till en annan service, som till
exempel barnskyddet.
Strävan efter att intervenera tidigt har både etiska och ekonomiska orsaker. Till
utmaningarna hör att definiera när man ska intervenera, i vilka ärenden och vem som gör vad.
Det är också viktigt att försäkra sig om att tidig intervention verkligen tillämpas i praktiken
istället för att det blir något man endast pratar om. Tidig intervention innebär ett konstant arbete
för att bedöma situationen och att avgöra när man behöver ingripa. Det idealiska är om det
skulle leda till en inarbetad praxis, där stöd ges direkt då behovet uppstår och avslutas direkt
man nått sina mål. (Satka, 2011, 65–69.) För att lyckas med interventionen behöver man
engagera experter med olika kompetenser från olika områden för att jobba kring eleven.
Forskningen påvisar att ett färdigt uppbyggt samarbete är fördelaktig då det gäller att hantera
en elevs utmaningar. Mångprofessionellt samarbete är centralt i intervention, eftersom
gemensamt koordinerade insatser är mer effektiva än enskilda, individuella insatser.
(Thornberg, 2012, s. 313, 332.)
Interventionen kräver klasslärarens engagemang och intresse att arbeta aktivt kring
eleven. Ifall hen flyttar över ansvaret till experterna, riskerar interventionen att bli en kortvarig
lösning, som slutar fungera då de extra insatserna avslutas. Det är viktigt för en klasslärare att
både konsultera experter och delta aktivt i ett sektorsövergripande nätverk. Det som vidare
gagnade eleven var att experterna försäkrade sig om att föräldrarna och eleven själv är delaktiga
i processen istället för att endast fungera som passiva mottagare. (Thornberg, 2012, s. 325–
326.)

2.4. Barnskyddsanmälan
Barnskyddslagen känner till tre typer av anmälningar. De är föregripande barnskyddsanmälan,
traditionell barnskyddsanmälan och begäran att bedöma stödbehovet (Mahkonen, 2015, s. 332).

13

Barnskyddslagen förutsätter att myndigheterna samarbetar kring barns välmående. För att
behöva stöd av öppenvården krävs det att barnets hälsa och utveckling är i risk och att stödet
från grundservicen, som till exempel skolan, inte räcker till. (Heino, 2013, s. 85.) Barnskyddet
är menat att vara en service för barnfamiljer, men eftersom barnets bästa går före
vårdnadshavarnas vilja handlar det inte alltid om frivillig service (Bardy, 2013, s. 74).
Ifall skolans egna stödinsatser inte räcker till, kan man lotsa eleven vidare till
utomstående service. Det är inte enbart kuratorns ansvar att lotsa vidare utan kan lika bra vara
en klasslärare, rektor eller någon annan inom elevhälsan. Vem som helst inom skolans personal
kan även vara tvungen att göra en barnskyddsanmälan. I skolan har man betonat att den som
upptäcker behovet ska göra anmälan. Barnskyddsanmälan kan göras utan tillstånd av
vårdnadshavarna, men man kan också tillsammans med familjen be om en utredning av
stödbehovet. (Barnskyddslag, 2007; Utbildningsstyrelsen, 2014.) Skolan är ett centralt
etablissemang när det handlar om att upptäcka elevers behov av barnskydd. I en undersökning
utförd av Heino (2007, s. 42) var cirka en sjättedel av alla barnskyddsanmälan gjorda av skolan.
Den nya barnskyddslagen trädde i kraft år 2008. Tyngdpunkten i lagen är ett proaktivt
och förebyggande arbete. År 2016 ändrades 25 § så att hela skolpersonalen är ålagd att direkt
kontakta polisen, trots sekretesslagen, ifall det uppstår misstankar om att barnet upplever våld
(Barnskyddslag, 2007/417). Vidare är tanken att sänka tröskeln för anmälningar genom att
tydliggöra ens plikt att anmäla och att utvidga vilka som omfattas av lagstiftningen. Tidigare
var man pliktig att anmäla då det var uppenbart att behovet av barnskydd fanns, medan i dagens
läge räcker det med misstankar.
Pippuri (2015) undersökte skolkuratorernas klientel inom skolor i Esbo. I
undersökningen ingick statistik över kuratorns överföring av elever till barnskyddet. Författaren
jämförde orsaker bakom överföringen. Största orsaken för kontakten till barnskyddet var
elevers beteende. Andra orsaker kunde vara elevers frånvaro från skolan och elevens
familjesituation. Författaren lade också märke till att största delen av kuratorernas klienter är
högstadieelever och undrar ifall man borde styra mer elever till kuratorerna redan i lågstadiet
för att flytta över tyngdpunkten till ett tidigare skede. Kritiken riktad mot det förebyggande
arbetet beträffande marginalisering handlar oftast om att hjälpen kommer för sent och även som
skilda insatser från olika håll. Med stöd av skolkuratorn är man där eleverna finns och kan jobba
med låg tröskel då stödbehov uppstår. (Pippuri, 2015, s. 94.)
I flera situationer vore det nyttigare att skolan skulle be om samarbete med
socialarbetare istället för att göra en barnskyddsanmälan. Det krävs mindre resurser till att ordna

14

ett gemensamt möte där man kunde diskutera om tidiga stödinsatser utan att eleven och familjen
behöver bli barnskyddsklienter. (Bardy & Heino, 2013, s. 34.)

2.5. Sekretess inom skolan
Tystnadsplikten i skolan är mångfacetterad och påverkas av flera olika lagar. Det centrala med
skolans tystnadsplikt är att man inte får muntligt delge uppgifter som är sekretessbelagda.
Vidare har skolan en handlingssekretess som handlar om att de sekretessbelagda uppgifterna
inte får delas ut i annat format heller, som till exempel skriftligt eller elektroniskt. Uppgifter
om familjers ekonomiska situation eller levnadssätt är sekretessbelagda. Vidare är all
dokumentation om elevhälsan och trestegsstödet hemliga. Uppgifter om hälsotillståndet samt
klientskap hos barnskyddet är också hemliga. Sekretessen gäller hela personalen och betyder
att endast den personal som behöver sekretessbelagda uppgifter om en elev i sitt arbete har rätt
att få dem. (Vehkamäki m.fl., 2018)
Att samarbeta sektorsövergripande kring en elevs situation kräver att man beaktar kravet
på sekretess. Deltagarna inom en elevhälsogrupp ska ha som uppgift att undervisa eleven ifråga.
Utöver dessa får rektor, hälsovårdare, läkare, kurator och psykolog som hör till skolans personal
delta i gruppen. Ifall det finns andra samarbetspartner som önskar delta, behöver
vårdnadshavarna ge ett skriftligt samtycke för att personerna ska få vara närvarande.
Vårdnadshavarna har alltid rätt att själva delta i mötet. (Hakalehto-Wainio, 2013, s. 255–256;
Huhtanen, 2007, s. 188–198; Mahkonen, 2015.)

2.6. Elevhälsa
I grunderna för läroplanen för den grundläggande utbildningen (Utbildningsstyrelsen, 2014) nämns
begreppet ’elevvård’ medan i lagen om elev- och studerandevård (1287/2013) nämner man ’elevhälsa’.
I denna avhandling använder jag begreppet ’elevhälsa’.

Lagen om elev- och studerandevård (1287/2013) trädde i kraft i 2014. Enligt lagen är elevhälsas
tyngdpunkt att förebygga problem och att erbjuda tidigt stöd då det behövs. Skolan bör
identifiera, lindra och förebygga problem i skolgången i ett tidigt skede för att motarbeta
marginalisering. Lagen betonar även samarbete inom hela skolan för att främja elevers
inlärning, välmående och hälsa. Den nya lagen har också som målsättning att försäkra likvärdigt
serviceutbud i hela landet. Elevhälsovårdens tjänster ska vara lika tillgängliga och av hög
kvalitet i varje kommun. Tidigare har inte alla elever i Finland haft jämlika möjligheter att
använda tjänsterna då de inte varit tillgängliga eller tillräckliga (Hakalehto-Wainio, 2013, s.

15

252–253). Samtidigt är det viktigt att uppmärksamma att i skolan är det lätt att nå de elever som
inte har det så bra, men att det vore viktigt att komma ihåg att alla elever behöver elevhälsa
oberoende av deras skolprestationsnivå (Koskela, 2009, s. 26).
Den individuella elevhälsan syftar till alla tjänster riktade mot en individuell elev, det
vill säga skolhälsovårdare, kurator, psykolog och allt samarbete som kretsar kring eleven.
Följaktligen handlar elevhälsan om mer än dessa tjänster och samarbete. Enligt Koskela (2009,
s. 188, 236) uppfattar klasslärare deras roll inom det individuella elevhälsoarbetet som
deltagande i olika sektorövergripande möten, differentiering av undervisningen, förändrande av
inlärningsmiljön, funderande kring olika stödmöjligheter samt uppbyggande av ett
mångprofessionellt nätverk kring eleven ifråga. Klasslärares viktigaste bidrag för eleven kan
därmed vara en del av det dagliga arbetet med eleverna och behöver inte ske utanför den
pedagogiska verksamheten. Samtidigt lyfter Koskela fram att det även krävs samarbete av hela
kollegiet för att en enskild klasslärare ska lyckas med sitt inom elevhälsoarbetet. Det är även
viktigt att alla arbetar enligt målsättningarna man kommit överens om inom elevhälsoarbetet.
Samtidigt har hela skolans personal en skyldighet att omedelbart kontakta skolkuratorn eller
skolpsykologen då man anser att det finns en elev i behov av stöd för att förebygga problem
med skolgången eller även med psykiska eller sociala svårigheter (Lag om elev- och
studerandevård 1287/2013). En klasslärare har därmed en avgränsad roll i att stöda eleven och
det är viktigt att också inse när det inte längre räcker med eget stöd. Samtidigt måste eleven
dock samtycka till stödet, eftersom till exempel stöd av kuratorn är frivilligt för eleven. Lagen
om elev- och studerandevård (1287/2013) kräver också samtycke av eleven då man behandlar
hens ärenden inom den individuella hälsovården.
Ifall grundservicen, vilket i detta fall syftar till elevhälsan, fungerar dåligt ökar det
behovet av barnskydd samt riskerna för elevers marginalisering. Samtidigt ökar även risken för
att problem utvecklas till allt för komplexa och stora innan man tar itu med dem. Därför är det
viktigt med elevhälsans förebyggande arbete även för barnskyddets del (Bardy & Heino, 2013).
Vidare är stödet som erbjuds i skolan signifikant för att motverka ökningen av antalet
barnskyddsfall. Genom mer stöd i skolan och mindre barnskyddsfall sparar man både på
barnskyddets resurser genom att inte överbelasta dem samt på kommunens ekonomiska medel
(Pippuri, 2015, s. 20).

2.7. Marginalisering av elever
Det är viktigt att minnas att de flesta elever i Finland faktiskt mår bra. Deras välmående och
hälsa har i genomsnitt ökat kontinuerligt och eleverna är ständigt nöjda med livet. Men

16

samtidigt finns det en liten del av elever som samlar på sig problem, som har också blivit både
större och svårare än tidigare. (Myllyniemi, 2008, s. 19–20.)
Det finns många olika faktorer som kan öka risken för marginalisering. I undersökningar
som undervisningsministeriet och Helsingfors universitet utförde undersökte man hurdana
riskfaktorer som finns bakom marginalisering som framträder genom skolsvårigheter,
avbrytande av studier och att bli utanför fortsatta studier. Faktorer som höjer risken för
marginalisering var familjens bakgrund och särskilt moderns låga utbildningsnivå,
bostadsområde samt elevens känsla av att vara utan socialt stöd från familjen, skolkamrater och
vänner (Alatupa m.fl., 2007). Dessutom ökar beteendestörningar i barndomen risken för att bli
marginaliserad i vuxenåldern (Ikäheimo, 2015, s. 12). I en engelsk undersökning påvisades att
en elev med beteendestörningar var sannolikare att använda mer social- och hälsovårdstjänster
samt socialbidrag senare i livet (Scott m.fl. refererad i Ikäheimo, 2015, s. 12).
Då risken för marginalisering ökar, handlar det främst om en ackumulering av
individuella faktorer (Alatupa m.fl., 2007). Marginalisering är oftast en kedja som börjar tidigt
och där problem följer efter varandra. Det som får ackumuleringen att övergå till
marginalisering är oftast en reduktion av elevens kontroll över sitt liv. En bidragande faktor till
att elevens kontroll minskas ytterligare kan vara myndigheternas stöd, som faktiskt bildas ofta
genom kontroll (Pippuri, 2015, s. 28–29). Skolan är en central del i elevers liv och kan även
fungera som en bidragande faktor till elevers marginalisering (Alatupa m.fl., 2007). En elev i
behov av stöd kan riskera bli marginaliserad ifall skolan inte har tillräckliga resurser för
stödinsatser. Samtidigt kan skolan orsaka marginalisering genom dess strukturer som
kategoriserar och stämplar elever. Inom forskning nämns skolan som en plats där man bör lägga
märke till risker för marginalisering och åtgärda dem. (Pippuri, 2015, s. 2, 25.)
Enligt Notkola m.fl. (2013, s. 9) påvisar forskning att enstaka tjänster sällan hjälper
ungdomar att komma ur en marginaliseringsspiral. Istället behövs det integrerade
servicehelheter som är både målinriktade och strukturerade. Det räcker inte endast med
ekonomiska stöd utan dessutom behövs det personligt stöd och handledning.

17

3. Metod
Detta kapitel inleds med studiens syfte och forskningsfrågor och övergår sedan till att presentera
forskningsansatsen samt genomförande av studien. Sedan presenteras studiens databearbetning
samt analys och kapitlet avslutas med en diskussion om trovärdighet och etiska aspekter.

3.1. Syfte och forskningsfrågor
Syftet med denna studie är att undersöka klasslärares erfarenheter av sektorsövergripande
samarbete mellan skolan och barnskyddet. Utgående från syftet har följande forskningsfrågor
formulerats:
1. Hur ser samarbetet ut mellan klasslärare och barnskyddet?
2. Vilka brister noterar klasslärare i samarbetet med barnskyddet?
3. Hur skulle klasslärare utveckla samarbetet med barnskyddet?

3.2. Forskningsansats
Forskningsansatsen för studien utgår från en hermeneutisk grund. Inom hermeneutik vill man
förstå fenomenet genom informanter och man lägger fokus på informanters egna upplevelser.
Dessutom ger man inom hermeneutik spelrum till informanterna att välja vad de vill dela med
sig av och i vilken utsträckning. Vidare har forskaren en förhandsuppfattning om temat.
(Westlund, 2019, s. 72.)
Inom hermeneutik finns det tre riktningar: existentiellt inriktad hermeneutik,
misstankens hermeneutik och allmän tolkningslära. Existentiellt inriktad hermeneutik fokuserar
på att förstå själva informanten, medan både misstankens hermeneutik och allmän tolkningslära
lägger fokus på ett fenomen som ska tolkas genom informanten. Det som ytterligare skiljer
dessa två åt är att misstankens hermeneutik koncentrerar sig på förklaringar till fenomenet
medan allmän tolkningslära koncentrerar sig på förståelse av fenomenet. (Westlund, 2019,
s.73–75.) Syftet med avhandlingen är att förstå hur det sektorsövergripande samarbetet syns i
klasslärarens vardag och därför har allmän tolkningslära valts som riktning.
Enligt hermeneutik kan man aldrig vara rent objektiv, utan forskarens subjektivitet finns
alltid med. Man kan inte undgå sina egna livserfarenheter då man tolkar och förstår andra.
(Ödman, 2017, s. 14–15.) Inom hermeneutik finns det även stor variation i hur man forskar. På
grund av forskarens eget perspektiv kan undersökningen, analysen och tolkningen se olika ut,
särskilt då det inte finns en specifik metod för analys och tolkning inom hermeneutik.
(Westlund, 2019, s. 70; Ödman, 2017, s. 14–15.)

18

3.2.1. Intervju som datainsamlingsmetod
Intervju som datainsamlingsmetod passar bra då det handlar om att ta reda på olika
uppfattningar eller erfarenheter (Denscombe, 2018, s. 268). I studien är min avsikt att undersöka
klasslärares uppfattningar och erfarenheter och därmed valde jag att använda datainsamling
genom intervjuer. Vidare finns det olika sätt att utföra en intervju och av dem var
semistrukturerad intervju lämpligast för min studie. Under intervjun hade jag en färdig lista
med frågor samtidigt som jag kunde låta diskussionen flyta utanför ramen ifall informanten
kom med något intressant jag inte tänkt på i förväg. För att vidare underlätta arbetet som
forskare utförde jag individuella intervjuer istället för gruppintervjuer. Jag behövde komma
överens om en lämplig tidpunkt med en informant åt gången och jag hade möjlighet att ordna
intervjun per telefon. Dessutom fick jag personliga erfarenheter utan att informanterna blev
påverkade av någon annans upplevelse. (Denscombe, 2018, s. 269.)
Att spela in intervjun ger en möjlighet till att noggrant dokumentera hela
intervjuförloppet för att sedan kunna transkribera det till textformat i lugn ro (Denscombe,
2018, s. 285). Då kan forskaren fokusera på själva kommunikationen utan att anstränga sig för
att minnas allt som informanten delat med sig av. Jag utförde intervjuerna per telefon i ett avskilt
rum, där jag hade telefonen på högtalare för att spela in intervjun med en annan apparat. Filerna
sparades med kodade namn och förstördes efter att analysen var färdigställd.
3.2.2. Val av informanter
Eftersom studien undersöker klasslärares uppfattningar om samarbete med barnskyddet
behövde jag hitta klasslärare som hade erfarenheten i fråga. Det var också viktigt att samarbetet
hade skett kring en elev. Före rekryteringen hade jag som krav att klassläraren arbetat i minst
10 år och hade ett avslutat samarbete med barnskyddet, men slopade dessa krav då det kom
fram hur utmanande rekryteringen var. Övriga krav var att informanterna alla skulle arbeta inom
årskurs 1–6, de skulle arbeta i olika kommuner och att jag skulle nå fem klasslärare i antal. Jag
landade med tre informanter som arbetat i över tjugo år och en som arbetat under tio år. Samtliga
klasslärare hade samarbetat med barnskyddet antingen i ett fall eller sedan i över 10 olika fall.
Alla arbetade i ett finlandssvenskt lågstadium i olika kommuner och av informanterna var tre
kvinnor och en man. Dessutom hade två erfarenhet av att vara rektor eller platschef vid sidan
av klassläraryrket.

19

3.2.3. Studiens genomförande
Jag bearbetade intervjufrågorna före rekryteringen av informanter (se Bilaga 1). Sedan började
jag kontakta rektorer i olika skolor i Svenskfinland för att ta reda på ifall det fanns klasslärare
som hade arbetat sektorsöverskridande med barnskyddet. Jag skickade e-post med ett infobrev
till rektorer i olika kommuner. Efter flera veckors tystnad ringde jag upp några av skolorna för
att kolla upp situationen och lyckades rekrytera en informant. Responsen från skolorna var att:
det fanns ingen klasslärare som hade samarbetat med barnskyddet; de klasslärare som hade
samarbetat upplevde sig ha inget att dela med sig; skolan fick kontinuerligt ett överflöd av
intervjuförfrågningar eller att klasslärarna hade alldeles för mycket på gång på grund av den
pågående pandemin eller av andra orsaker. Jag gick vidare genom att kontakta rektorer på skolor
från andra områden, men direkt via telefon denna gång, för att få en omedelbar respons om det
fanns potentiella informanter. Jag skickade även ett e-postmeddelande efter samtalet ifall
rektorn så önskade. Det resulterade i tre informanter till. Eftersom rekryteringsprocessen hade
dragit ut på tiden valde jag att avsluta rekryteringen efter att ha rekryterat fyra informanter.
En pilotintervju är bra att ha innan man kommer igång med själva intervjuandet (Patel
& Davidson, 2019, s. 111–112). Med en pilotintervju har man en möjlighet till att granska hur
de olika delarna i intervjun fungerar och därmed kan man justera dem vid behov. I studien
utelämnades pilotintervjun på grund av tidsbristen och utmaningen med att hitta lämpliga
informanter. En möjlig pilotintervju hade antagligen tagit plats med en av informanterna, vilket
hade lämnat mig med endast tre informanter.
Intervjuskedet skedde under pandemitider, då distansmöten rekommenderades, och
därmed var det meningen att intervjua via Zoom. Före intervjun tog plats hade jag skickat
informanterna en blankett för att få tillstånd att intervjua dem och där de informerades om att
intervjun kommer att bandas in för att användas i avhandlingen och att informanterna garanteras
både anonymitet och konfidentialitet. Inspelningsmaterialet skulle också förstöras efter att
avhandlingen var godkänd. Eftersom många skolor upplevde sig vara väldigt upptagna, blev
Zoom spontant ändrat till telefonsamtal för att sänka tröskeln för informanterna att delta.
Samtidigt sänkte jag den uppskattade intervjutiden från en timme till en halv timme.
Arrangemanget passade informanterna utmärkt och samtliga fyra intervjuades per telefon.
Genom att intervjua per telefon går kroppsspråket förlorat, men istället är inspelningsmaterialet
heltäckande över intervjumaterialet (Denscombe, 2018, s. 285).

20

3.3. Databearbetning och analys
Studiens data bestod av intervjusvar och därmed behövde jag analysera kvalitativa data. Jag har
valt att göra en kvalitativ studie. Det handlar om en småskalig undersökning där informanters
uppfattningar och åsikter analyseras och där forskarens identitet påverkar både hurdana data
som samlas och hur de analyseras, vilka enligt Denscombe (2018, s. 23–25) är kännetecknen
för en kvalitativ studie.
Intervjusvaren var inspelade och Kvale och Brinkmann (2009, s. 195) lyfter fram
betydelsen av kvaliteten för ljudupptagning. För det första behöver man ha lyckats spela in
intervjun, men det är också viktigt att det är lätt att uppfatta vad som sägs under intervjuns gång.
För att underlätta uppfattningen är det bra om det inte finns några bakgrundsljud och att man
ber informanterna prata tydligt och tillräckligt högt. Författarna nämner också att hela det
kommunikativa samspelet inte hörs i en ljudupptagning, men eftersom intervjuerna i denna
studie görs per telefon kommer ljudupptagningen att återspegla intervjun väldigt noggrant.
Transkriberingen underlättar analysen då det är enklare att jämföra innehållet i intervjuerna i
textformat än i ljudformat (Denscombe, 2018, s. 395).
Intervjuerna transkriberades vartefter de spelades in, eftersom intervjuerna skedde under
en månads tid. Hur och vad som transkriberas beror på vad som varit syfte med studien samt
vem som utför arbetet. Jag transkriberade intervjuerna själv i sin helhet för att sedan kunna
arbeta enbart utifrån utskriften, med undantag av beskrivningar av specifika elevfall som jag
uteslöt helt och hållet. Jag skrev intervjuerna ordagrant, förutom då jag omformulerade namnen
på personerna och hänvisade till dem anonymt med ord som ”elev”, ”förälder” och så vidare.
Till ordet ”de” som hänvisar till ”det” lade jag till t:et i slutet för att kunna skilja på när det
handlar om ”det” och ”de (/dom)” i utskriften. Transkribering tar en lång tid, men samtidigt kan
forskaren påbörja sin analys medan intervjun är i färskt minne (Kvale & Brinkmann, 2009, s.
196–197; Patel & Davidson, 2019, s. 151).
I en kvalitativ studie finns det inga exakta regler på hur forskaren ska gå till väga vid
analysen, utan det beror på forskarens kreativitet att komma underfund med hur analysen ska
ske (Trost, 2010, s. 147). I denna studie analyserades data med hjälp av innehållsanalysens
kategorier (Nyström m.fl., 2015, s. 101–108). Utifrån de färdigt transkriberade texterna skapade
jag kategorier som baserade sig på intervjufrågorna. Sedan analyserade jag texterna och
plockade ut innehåll som passade in på kategorierna. I detta skede skapade jag ytterligare några
kategorier baserat på teman som informanterna lyft fram, men som inte hade funnits med bland

21

intervjufrågorna. Slutligen plockade jag ur kategorierna sådant som passade in under mina
forskningsfrågor.
Som forskare var jag med och skapade analysen istället för att granska data som en
opartisk forskare. Jag hade mina egna erfarenheter och kunskaper som påverkade hur jag
tolkade och vad jag insåg som centralt för studien. (Nyström m.fl., 2015, s. 101–108.)

3.4. Tillförlitlighet, trovärdighet och etiska aspekter
Att granska tillförlitligheten och trovärdigheten i en kvalitativ studie är komplicerat, eftersom
studien inte följer några regler eller strukturer som en kvantitativ studie. Forskaren har en
subjektiv roll i hela processen och slutresultatet kan variera beroende på vem som utför studien.
Resultatet hänger också på informanternas uppfattningar, som kan ha kunnat förändras om man
intervjuar dem på nytt i ett senare skede. Istället blir det viktigare för en kvalitativ studie att ha
en tydlig röd tråd för att läsaren kan följa med forskarens resonemang och på det viset kunna
verifiera att forskarens resultat verkar godtagbara. (Denscombe, 2018, s. 419–421; Nyström
m.fl., 2015, s. 137.) I en kvalitativ studie handlar inte tillförlitligheten enbart om datainsamling
utan om hela processen som ska redogöras tydligt (Patel & Davidson, 2019, s. 134). Jag har
försökt beskriva processen så tydligt som möjligt för att nå en så hög tillförlitlighet som möjligt.
Intervjufrågorna finns som bilaga och jag har strävat efter att skriva genomförande noggrant.
För att öka tillförlitlighet föreslår Patel och Davidson (2019, s. 132, 135–136) att man
har intervjuerna inspelade för att kunna gå igenom innehållet flera gånger. Forskaren kan återgå
till materialet flera gånger och försäkra sig om att man verkligen plockat ut det som informanten
själv har uttryckt. Då minskar risken att forskaren gör egna antaganden som senare uttrycks
som informantens ord. Vidare påpekar författarna att under transkribering behöver forskaren
vara tydlig med hurdana val man gjort och att beakta hur det påverkar den senare tolkningen.
Att redan rätta språket kan ändra innehållet i materialet. Jag har beskrivit hur transkribering har
genomförts och vilka val jag gjorde. Eftersom själva intervjuerna skedde per telefon var
inspelningarna noggranna då det till exempel inte fanns något kroppsspråk som hade
utelämnats. Informanterna behövde också uttrycka sig tydligare då de bara hade ord att uttrycka
sig med.
För informanternas del är det viktigt att deltagande i en studie alltid är frivilligt
(Denscombe, 2018, s. 441). För att informanterna kan ge ett samtycke för att delta i studien
behöver de först bli informerade tillräckligt noga om studiens syfte. Samtycket är bra att även
ha skriftligt för att försäkra sig om att informanten verkligen varit medveten om alla detaljer.

22

Alla informanter i studien skrev under ett forskningstillstånd före intervjuerna och hade
möjlighet att dra sig ur studien när som helst, även efter intervjun.

23

4. Resultat
I kapitlet lyfts fram vad intervjuerna resulterade i. Resultatet är indelat i tre underrubriker som
motsvarar studiens forskningsfrågor. För att upprätthålla informanternas anonymitet har de
påhittade namn för att tydligare skilja åt informanternas åsikter. De hänvisas till som Mikael,
Maria, Sofia och Emilia. Mikael, Maria och Emilia hade alla arbetat i tiotals år medan det var
Sofias första år som klasslärare. Maria och Sofia hade båda haft ett elevfall där de hade
samarbetat med barnskyddet medan Mikael och Emilia båda hade varit iblandade i tiotals fall.
Både Mikael och Emilia hade också erfarenhet av att vara rektor eller platschef.

4.1. Hur ser samarbetet ut mellan klasslärare och barnskyddet?
Det sektorsövergripande samarbetet mellan skolan och barnskyddet började oftast med att
skolan kontaktade barnskyddet genom att göra en barnskyddsanmälan om en elev. I det skedet
hade klassläraren en oro över elevens välmående. Det handlade om elever som inte dök upp i
skolan eller vägrade komma till skolan, som stal eller misstänktes stjäla, som misstänktes fara
illa i hemmet eller som betedde sig våldsamt och utåtagerande i skolan fastän hemmet hade
påstått att allt var väl. Vid vissa fall handlade det om elever som man tidigare hade gjort
barnskyddsanmälan om, men där man tyckte att inget hade blivit bättre eller att situationen hade
förvärrats. Efter barnskyddsanmälan ordnades det oftast ett möte där skolan, socialarbetaren
och familjen närvarade och beroende på fallet kunde det även finnas övriga aktörer på plats.
Vid vissa fall besökte socialarbetaren skolan före mötet för att träffa och intervjua eleven i
fråga.
Det var jag som gjorde anmälan dit ti denhä socialarbetaren, ti henne kontakta jag och så va de ganska
snabbt, kom de till skolan då och tog eleven och intervjua hen och jobba med hen lite (Maria)

Mikael var den enda som upplevde att initiativet till samarbetet kom lika ofta från barnskyddet
som från skolan. Vidare nämnde han att ärendet såg annorlunda ut beroende på vems initiativ
samarbetet inleddes. Då socialarbetaren tog kontakt hade de behov av utredningar från skolan,
men utöver detta inbjöds skolan inte till ett fortsatt samarbete.
Oftast när socialen ber oss att göra nånting så ber de om en skriftlig utredning (...) det blir int oftast möte
alls då, nä, utan att, eller möten blir det väl men inte med oss om inte det e specifikt har nånting att göra
med skolan så blir det sällan ett möte där vi deltar då i det fallet (Mikael)

24

På det gemensamma mötet deltog för skolans del klassläraren i fråga och oftast rektorn, och
kuratorn då hen var inblandad i fallet. För en familjs del var föräldern eller föräldrarna på plats.
Socialbyråns medverkande var i hög grad beroende av vilken kommun det handlade om. Vid
vissa fall handlade det om en socialarbetare medan vid andra fall kunde det vara flera stycken.
Ifall det var övriga instanser inkopplade i fallet, kunde de också närvara på mötet. Mikael
nämnde att de försöker begränsa deltagarantalet på möten för att föräldrarna ska känna sig mer
bekväma.
Målsättningarna ha vari nog att hålla de där mötena så små i antal personer som möjligt (...) i sånahä
barnskyddsanmälningar känner ju sig oftast föräldrarna så där liksom, kan ju till och med känna sig
kränkta över att det har gjorts en anmälan (...) de e ju oftast int på så bra humör när de kommer till möte
och då e det ju bättre att inte det e så jättemånga människor där som sitter och stirrar på dom (Mikael)

På mötet diskuterades den pågående situationen kring elevfallet och alla deltagare fick dela med
sig. Vid vissa möten var det socialarbetaren som höll i trådarna, vid andra var det skolan. Både
Mikael och Maria upplevde att socialarbetaren har haft en väldigt passiv roll på möten. Maria
lyfter dock fram nyttan av mötet då man kunde diskutera i lugn och ro med alla iblandade och
deltagarna kunde förstå bättre varandra. Hon upplevde mötet som en viktig del av samarbetet.
Mikael hade istället upplevt flera möten med socialarbetaren som hade känts onödiga och vilka
man hade lika bra organiserat internt i skolan. Sofia upplevde också passivitet från
socialarbetarens sida och att de inte var intresserade av ett gemensamt möte förrän skolan
krävde ett.
På det gemensamma mötet konstaterades vilka åtgärder som både skolan och
barnskyddet kommer med. Både Mikael och Maria upplevde att det inte skedde någon egentlig
uppföljning med socialarbetaren efter mötet. Istället följde de med elevens situation och ifall
det skedde en förbättring i situationen kunde de anta att åtgärderna fungerade.
De fall där jag ha varit inkopplad som klasslärare så ha de nog inte skett nån större uppföljning (...)
efteråt (...) att det nu eventuellt nån gång kan (...) vara ett telefonsamtal, men nog e det ju mera att vi
märker att det händer nånting (Mikael)

Sofia hade regelbundna möten kring eleven, men hade inte själv kontakt med socialarbetaren
under tiden mellan mötena. I Sofias elevfall fanns det ett externt stöd som dessutom fungerade
som en länk genom att överföra information från skolan till socialarbetaren. Sofia var också
nöjd med informationsflödet från socialarbetaren. Hon upplevde sig ha fått tillräckligt med

25

information och att socialarbetaren hade delat med sig sådant som Sofia behövde veta i sitt
arbete med eleven.
Under åren har kontakten med barnskyddet kunnat se olika ut och Emilia var noga med
att påpeka att för hennes del hade det skett en väldigt positiv utveckling i kommunen där hon
arbetar. Tidigare kom inte nödvändig informationen fram till klassläraren, vare sig från
socialarbetaren, skolkuratorn eller föräldrarna. Även om klassläraren själv tog initiativet till att
kontakta socialarbetaren, fick skolan sällan veta något om vad som hände efteråt. Nu under de
senaste åren har Emilia upplevt att skolan fått veta mer om vad som pågår kring elevfallet och
de har även tagit del av klientplaner gjorda av socialarbetaren. Dessutom har socialarbetaren
tagit mycket initiativ till att upprätthålla en kontinuerlig kontakt med skolan och att ha låg
tröskel till att kontakta varandra för att följa upp elevfall. Numera går ärenden framåt med högt
tempo i jämförelse med tidigare då Emilia kunde råka ut för att vänta flera månader för att något
skulle hända efter första samtalet.
Det tycker jag e jättebra att man har liksom insatt i kalender att då kollar vi och det e klart att man kan
ringa före om det e nånting som barkar åt fanders, men liksom det här e någo helt nytt, så här bra ha det
inte funka nånsin tycker jag här (Emilia)

Mikael upplever att i hans skola har man också så småningom börjat få mer information om
elevens situation utanför skolan. Han upplever att den positiva utvecklingen i
informationsflödet kan ha skett på grund av att lagstiftare har börjat betona hur tystnadsplikten
bör användas och därmed har luckrat upp det tidigare strikta informationsflödet. Mikael nämner
också att nuförtiden går det att ringa varandra och kolla läget samt att det fungerar bra ifall
skolan vill konsultera utan en anmälan.
Att det e ju liksom för barnets bästa, att man ska avgöra alltid det där vad vilken typ man släpper från
sig, att om den där informationen hjälper barnet om de ger den åt skolan så ska skolan ha den (Mikael)

Avslutning av samarbete mellan klasslärare och barnskyddet är något som ingen riktigt kan
definiera. Mycket beror på att elevfallen ofta är sådana som kräver en längre tid för att
situationen blir ”löst” och dessutom är det svårt att säga när det exakt hände. I vissa fall blir
problematiken aldrig löst, men istället kan situationen ha förbättrats så att man inte upplever sig
behöva uppföljning. Då uppföljningen blir hängande i luften riskerar det att samma händer med
avslutningen. Formellt sett har samarbetet inte avslutats, men kontakten finns inte heller kvar.

26

Nå det e ju det där att det e sällan som det där fallet blir riktigt avslutat så att säga för det får vi egentligen
inte veta när det e avslutat (...) jo avslut så ser man nog inte mycket av, man får bara hoppas att det faller
i god jord och allt funkar och så vidare (Emilia)

För Marias och Sofias del var det svårt att tala om en avslutning då fallet fortfarande var aktuellt.
Maria hade inte haft kontakt med socialarbetaren efter att de hade ett möte och hon förväntade
sig inte heller att bli kontaktad av socialarbetaren. Enligt Maria berodde avslutningen mycket
på hur situationen utvecklas framöver och endast ifall situationen skulle förvärras så skulle det
ske en fortsatt kontakt med barnskyddet. Men ifall det inte längre skulle ske någon kontakt så
skulle samarbetet antagligen ses som avslutat.
De gånger som Mikael hade varit med om en avslutning så hade orsaken oftast varit att
eleven i fråga hade bytt skola och därmed uppstod en naturlig avslutning på samarbetet med
barnskyddet. För Emilias del har stadieväxlingen till högstadium varit en sorts avslutning på
samarbetet kring vissa elevfall. Hon nämner också fall som har pågått under hela lågstadiet och
där man kunnat följa upp eleven och se en positiv förändring över tid och på det viset få en
avslutning.
Ofta e det sen först egentligen när dom far till högstadiet som det avslutas för vår del, att då vet vi int
mera vad som händer (...) så finns det dehär som så att säga börjar redan på ettan och då kan man märka
att, att ti sexan, att det har liksom, allt ha funka, alla åtgärder som ha satts in ha funka och att läget e
lugnt (Emilia)

Mikael lyfte fram hur viktigt samarbetet sist och slutligen är. Han poängterade hur olika roller
man har inom skolan och barnskyddet och hur man därmed kompletterar varandra inom arbetet
kring elevärenden. Maria konstaterade också att det är bra att det finns en sådan instans som
socialbyrå, dit man kan ta kontakt då man har en oro över en elev.
Sku int denhä kontakten finnas och dethä samarbetet så sku nog världen se sämre ut än vad den gör (...)
och jag tror att det e mera för barnets bästa om vi samarbetar än om vi int sku göra det (Mikael)

[Efter barnskyddsanmälan] jag har ryggen, jag har som bra samvete, det var väl det enda rätta jag kunde
göra efter att jag hört vad eleven pratat. Att jag ville inte gå och bära på det själv (...) nog e det ju skönt
att det e några andra människor som då tar i det där allt annat (Maria)

27

Emilia konstaterade att samarbetet med barnskyddet alltid är en extra grej som sker utöver det
dagliga arbetet. Det som kan underlätta med elevärenden är att ha goda kontakter till hemmen
sedan tidigare och att kunna kontakta hemmen med låg tröskel. Emilia nämner att när man har
vanan inne att prata med föräldrarna så har man lättare att prata med dem även då det handlar
om jobbigare saker. Emilia medger att det kan kännas obehagligt att lyfta katten på bordet då
det handlar om saker som inte egentligen har med skolan att göra, men eftersom agerandet syns
i skolan blir hon tvungen att ingripa. Det hon har lärt sig under åren är att trots den obehagliga
känslan våga ta steget och kontakta barnskyddet. Emilia upplever att klasslärares insatser är
begränsade i sådana elevärenden där utmaningarna sträcker sig utanför skolan och att hon
istället fått leva på hoppet att andras åtgärder biter. Men eftersom hon har en lång erfarenhet
som klasslärare har Emilia också fått uppleva situationer där gamla elever flertals år senare har
kommit upp till henne för att tacka för hennes ingripande och att hon vågade kontakta
barnskyddet.
Det e det man måst tänka på alltid att vad kan jag göra och int tänka det här vad som e bäst för mig utan
vad som e bäst för den där ungen och det som e obekvämt för mig så det kan int jag tänka på utan jag
måst tänka på det som e bäst för det där barnet (Emilia)

4.2. Vilka brister noterar klasslärare i samarbetet med barnskyddet?
Kontakten mellan skolan och socialbyrån präglades av tystnadsplikt. Maria upplevde att på
grund av sekretessen fick hon en begränsad mängd information från socialbyrån. Mikael och
Emilia hade samma upplevelser, men de hade också börjat se en förbättring inom sin kommun
gällande informationsflöde.
Det e lite så där att man känner att nå int berätta de ju någo, för de kan ju väl int (Maria)

Särskilt upplevdes det att socialarbetaren uppvisade än strängare tystnadsplikt i jämförelse med
skolan. Ingen av informanterna nämnde att de hade behövt begränsa informationsflödet till
socialarbetaren, men informationen från socialarbetaren var ofta knapphändig. Informanterna
saknade särskilt att veta vad som hände kring den elev som de hade gjort barnskyddsanmälan
om. Efter anmälningen hände det ofta ingenting förrän ett möjligt möte ordnades. Flera
informanter lyfte fram att det handlar om elevens bästa att de inblandade får ta del av de

28

sekretessbelagda uppgifterna. Både Mikael och Emilia upplevde att utan uppgifterna blir
klasslärares möjligheter att stöda och hjälpa begränsade.
Sen får vi ju int som sagt veta (...) allt vad som händer. Int berättar de ju åt oss allting vad de gör sen och
hur de hanterar ärenden vidare. Så det finns en vägg där mellan, när de int får säga vad som helst åt oss.
(...) Det e nu förstås lagar och förordningar och sen förstås, säkert, lite olika tolkningar också lokalt på
vad man får säga och vad man int får säga, men att…jag upplever det lite onödigt strikt ibland (Mikael)

Den här tystnadsplikten (...) det e det som man vädjar till alltid att “jo, jag kan int säga för jag har
tystnadsplikt” och det gör ju att man int får veta nånting heller och speciellt som klasslärare så borde
man absolut få veta, att e det någo på gång i den här ungens liv som påverkar dens skolarbete så (...)
mest väsentliga att man som klasslärare vet (Emilia)

I vissa fall kopplades skolan helt och hållet bort efter barnskyddanmälan.
Om det e frågan om våld och liknande så blir ju polisen ofta inkopplad och (...) då e vi ju liksom inte med
längre. Samma sak om det e nåt barn som ha begått nånting (...) som klassificeras som brott (...) som
kommer i vårt kännedom och vi tar kontakt så då blir ju oftast polisen inkopplad. (...) Och där får vi inte
liksom sen vara med. Att vi e ju som bortkopplade från det (Mikael)

Emilia lyfter också fram en paradox kring tystnadsplikten, nämligen situationer där familjen
ger tillstånd att dela information mellan de inblandade. Trots tillståndet har informationen inte
gått vidare till klassläraren samtidigt som familjen har trott att alla har blivit informerade.
Ibland finns det familjer som gärna berättar att dom har problem och gärna berättar att dom har kontakt
med socialen eller barnskyddet överlag eller familjerådgivningen och tror att vi får all information
därifrån och när man då sitter och säger att “hej, jag vet ingenting, att jag får int veta någo” så blir dom
helt till sig att “vad, men vi har sagt att man får säga”, men det fungerar int nödvändigtvis att det e
hemskt nog mycket frågan om den här människan som sköter det från socialens sida (Emilia)

Det som Sofia istället lyfte fram som begränsande var tystnadsplikten kollegerna emellan på
skolan. Eftersom man på skolan får delge sekretessbelagda uppgifter över elever endast med
den personal som behöver ha tillgång till dem i sitt arbete kan det uppstå en mur mellan kolleger
då man inte får prata högt om vad som pågår.
Att då ha det kanske varit svårt för de andra lärarna att förstå varför vi gör på ett visst sätt, att varför
den här eleven har så många undantag när jag int heller ha kunnat säga, berätta hela bilden (Sofia)

29

Maria upplevde som en brist att efter barnskyddsanmälan verkade inget hända och det tog länge
innan man fick ett möte till stånd. Hon skulle ha önskat sig att man tagit snabbare tag i ärendet
och att socialarbetaren skulle ha varit mer i kontakt med henne. Maria hade känt sig osäker efter
barnskyddsanmälan och funderat på om det hade varit rätt beslut, eftersom det kändes som en
ganska stor sak. Vidare tyckte Maria att den bristfälliga kontakten med socialarbetaren
framöver lämnade henne väldigt ensam med sina tankar och funderingar. Maria saknade stöd
från barnskyddets håll, och så var hon fundersam över sin elev och kunde bara hoppas på att
allt är bra även på hemmafronten, eftersom hon inte fick någon information av socialarbetaren.
Hon reflekterade också kring sin egen delaktighet och initiativtagande i kontakten med
barnskyddet och konstaterade att hon inte heller hade själv varit aktiv och upprätthållit
kontakten till socialarbetaren. Hennes slutliga resonemang kretsar kring känslan av att hon inte
har någon nytta av kontakten med barnskyddet.
Int tror jag att får jag nu stöd därifrån sen sist och slutligen, jag vet int, vad sku de kunna hjälpa mig med
heller eller hjälpa nåt mera än vad de ha gjort på skolan, om vi ha haft möte (Maria)

För Sofias del handlade bristen om socialarbetarens bemötande. Hon upplevde att man inte från
socialbyråns sida uppmärksammade tillräckligt hennes och skolans oro för eleven. Vidare
upplevde Sofia att socialarbetaren försökte blanda i sig för mycket i hurdan pedagogik Sofia
driver samtidigt som Sofia upplevde att eleven inte får tillräckligt med stöd utanför skoltiden.
Jag upplever att de liksom int ha lyssna eller att de lyssnar int när vi liksom uttrycker oro, att när man
har uttryckt oro så har man istället fått höra att ”vi gör det här och det här” och det betyder inte att det
e dåliga saker de gör heller, men att det, det besvarar ju liksom int på min fråga eller oro utan att det
behövs göras ytterligare (...) och sen när vi tog kontakt med socialarbetaren så vi fick liksom lite så där,
att hmm, ”kanske ni borde ändra på sättet hur ni jobbar” (Sofia)

Tidigare tyckte Emilia att största bristen var att skolan inte visste något om vad som hände med
elevfallet efter barnskyddsanmälningen, men nu lyfter hon fram socialarbetares ork som största
utmaningen. För det första är antalet svenskspråkiga socialarbetare för litet i kommunen och
för det andra resulterar det i att socialarbetarna har för stor arbetsbörda, vilket leder till
utmattning.

30
Dom e så överbelastade att dom int vill hinna till och att dom sen som jobbar bra så jobbar så effektivt
så dom bränner ut sig i båda ändorna och int i långa loppet orkar med det där jobbet (Emilia)

4.3. Hur skulle klasslärare utveckla samarbetet med barnskyddet?
Inom samarbetet mellan klasslärare och barnskyddet ville informanterna utveckla både
arbetssättet samt hur man allmänt förhåller sig till det möjliga samarbetet. Både Mikael och
Maria var inne på samma spår med att kontakten borde vara tätare och mer organiserad för att
undvika att klassläraren och skolan lämnas utan information.
Ur skolans synvinkel så sku de ju nog kunna vara bra med nån form av uppföljning och nåt system på hur
man liksom får [information] (Mikael)

Kanske man borde bara våga själv också ta kontakt, vara mera aktiv, vara mera “springapå” eller fråga
rakt ut eller (...) ja-a, kanske de [socialarbetarna] borde vara lite mera aktiva mot, som, och fråga lite,
att e allt bra och fungerar allt eller e det nånting (Maria)

Sofia önskade sig att man inom sektorsövergripande samarbete skulle hålla sig inom sin
expertis och lita på att de andra inblandade experterna gör sitt istället för att man blandar i sig
de andras arbete.
Att man sku liksom ha tydligare roller, att de sku liksom lita på att det vi gör liksom på skolan, det
pedagogiska så det sköter vi och så sköter dom liksom det dom e liksom bra på (Sofia)

Ytterliga nämner Sofia att föräldrarnas rätt att närvara på möten gällande ens barn ibland är
utmanande för samarbetet. Med vissa föräldrar fungerar det bra, men ifall det handlar om en
förälder med vem man måste väga sina ord noga kan det orsaka att experterna fokuserar mer på
hur de uttalar sig istället för sakinnehållet. Sofia önskade att man ibland kunde ordna möten
utan föräldrarna.
På så sätt märker man ju att, det är svårare att vara, säga som det är och vara riktigt ärlig (...) då den
här föräldern ha varit med på varenda möte så ha det varit lite så här att (...) tassa runt gröten (Sofia)

Sofia sade rakt ut att situationen med elevfallet var sådan att hon hoppades på att inte behöva
uppleva en liknande situation på nytt. Hon strävade efter mer öppenhet och dialog i samarbetet.

31
Vara liksom öppen och liksom verkligen ödmjuk, att man liksom lyssnar faktiskt in, både liksom socialens
sida och version och liksom att man faktiskt tar alla i beaktande (Sofia)

Emilia lyfter fram den negativa stämpeln som barnskyddsanmälan och -kontakten har. Hon
skulle gärna sänka tröskeln för klasslärare att kontakta socialen och att inte heller behöva känna
dåligt samvete över att göra en barnskyddsanmälan.
Jag sku önska det att (...) det här mytomspunna att det är fruktansvärt när man måst ta kontakt med
socialen sku försvinna (...) och (...) det låter hemskt det här med att säga “du har en plikt att göra
barnskyddsanmälan” och det tror jag avskräcker hemskt många unga lärare speciellt (...) det behöver
int vara en stor kris för att en socialarbetare ska gripa tag i det (Emilia)

Vidare skulle Emilia utveckla samarbetet mellan klasslärare och barnskyddet genom att ha
socialarbetarna att besöka skolan och eleverna för att de skulle bli bekantare för både eleverna
och familjerna.
Jalkautuminen som man säger på finska, att komma till föräldramöten (...) men också synas till i skolorna
(Emilia)

32

5. Diskussion
I detta kapitel diskuteras först studiens resultat i koppling till avhandlingens teori, syfte och
forskningsfrågor. Sedan diskuteras valet av metod för undersökningen. Kapitlet avslutas med
slutsatser och förslag till fortsatt forskning. Det är bra att uppmärksamma att resultatet inte är
generaliserbart utan istället ger en uppfattning över fyra informanters upplevelser.

5.1. Resultatdiskussion
5.1.1. Hur ser samarbetet ut mellan klasslärare och barnskyddet?
Den första forskningsfrågan handlar om hur samarbetet ser ut mellan klasslärare och
barnskyddet. I teorikapitlet betonades målsättningen i samarbetet (Huhtanen, 2007;
Isoherranen, 2008; Nurminen, 2008; Thornberg, 2012), men ingen av informanterna talade om
mål i samma ordalag. Istället planerade man och diskuterade om insatta åtgärder, vilket kan
fungera som ett uttryck för att det finns mål som man strävar mot. Åtgärderna diskuterades ofta
på ett gemensamt möte, där socialarbetare och klasslärare deltog med familjen och övriga
inblandade. Enligt Isoherranen (2008) erbjuder dessa möten en möjlighet att skapa
gemensamma mål och skapa arbetsrelationer mellan deltagarna, som, förutom familjen, är
experter från olika sektorer. Maria hade nämnt den sociala nyttan av mötet, eftersom det gav
deltagarna insyn till varandras tankesätt och en möjlighet att lära känna varandra.
Det finns skillnader mellan informanterna gällande hur samarbetet fortsatte efter det
gemensamma mötet (se Figur 1). Sofias regelbundna möten fungerade som en uppföljning och
det externa stödet överförde information till socialarbetaren. Det resulterade dock i att det
egentligen inte uppstod något samarbete direkt mellan Sofia och socialarbetaren. Informationen
löpte bra sinsemellan dem och Sofia var även nöjd med den information hon fick från
socialarbetaren gällande eleven. Därmed verkar det som om samarbetet i Sofias fall lämnades
på en nivå med endast informationsutbyte. Den mer djupgående interaktionen och
engagemanget saknades (Nurminen, 2008). För Marias del blev det inte heller till ett egentligt
samarbete, då engagemanget saknades inom hennes kontakt med socialarbetaren. Samtidigt
överfördes inte heller någon information mellan henne och socialarbetaren. Det skedde ingen
uppföljning i Marias fall och för en fortsatt kontakt skulle situationen behöva förvärras för att
kunna initiera på nytt samarbete med barnskyddet. Dessa båda informanter var även missnöjda
med samarbetet och fundersamma ifall det var till någon nytta. Det är möjligt att orsakerna

33

bakom ineffektiveten handlar om att det inte skapades en relation mellan klassläraren och
socialarbetaren och att både målsättningen och uppföljningen inte var strukturerade.

Figur 1
Samarbetets tillvägagångssätt bland informanterna

En positiv samarbetsrelation (Albuquerque m.fl., 2020) var något som hade blivit
aktuellt för Emilia. I motsats till Sofia och Maria var Emilias samarbete med socialarbetaren
mer strukturerat och målinriktat. Hon hade också kontinuerlig uppföljning av elevfallet med
inprickade samtalstider med socialarbetaren. Dessutom var Emilia nöjd över det strukturerade
systemet. Emilias kontakt med socialarbetaren var mer än enbart informationsutbyte och båda
två var aktiva och engagerade i samarbetet. Den positiva samarbetsrelationen snabbar på
åtgärder i elevfallet och leder till ett effektivare arbetssätt (Albuquerque m.fl., 2020). Samma
nämns också senare av Mikael, som jämför med hur situationen var tidigare. Nuförtiden går det
att ringa till socialarbetaren och hen kan också ringa för att kolla hur läget ser ut. Mikael nämnde
också konsultationsmöjligheten, ifall man vill diskutera med socialarbetaren, men inte göra en
barnskyddsanmälan. Berzin m.fl. (2011) nämner konsultation som ett effektivt sätt att
samarbeta. Enligt Bardy och Heino (2013) krävs det mindre resurser att konsultera än att gå den
officiella vägen med barnskyddsanmälan. Mikael upplevde att ibland hade de lika bra själva
kunnat ordna ett möte kring ett elevfall istället för att engagera socialarbetaren genom
barnskyddsanmälan. Att samarbeta effektivt och att spara på resurser är säkerligen viktigt för
både skolan och barnskyddet, och därmed är konsultation och att be om samarbete något som
man borde betona mer.

34

Emilia lyfte fram att det är viktigt att upprätthålla en god kontakt med hemmen. Tröskeln
att kontakta hemmen gällande svåra saker är lägre då vanan att diskutera är inarbetad. Koskela
(2009) konstaterar att med en bra kontakt med hemmet är det lättare att stöda eleven samt att
det också förebygger möjliga problemsituationer. Att ta kontakt med låg tröskel innebär att man
som klasslärare lägger märke till sådant som bör uppmärksammas. Det handlar alltså om
klasslärares vardagliga arbete med att följa upp eleven och avgöra när något behöver göras. Den
tidiga interventionen sker från samma utgångspunkt, där man kontinuerligt följer upp sina
elever och tar tag i saker då man ser förändringar i luften (Satka, 2011).
Inom

tidig

intervention (se

avsnitt

2.3.)

diskuterades

klasslärares

roll

i

sektorsövergripande samarbete. Enligt Thornberg (2012) är det viktigt att klassläraren själv är
aktiv och engagerad att arbeta kring eleven även då barnskyddet kommer med i bilden. Ifall
klassläraren överlåter ansvaret till barnskyddet riskerar lösningarna bli kortvariga. I
informanternas fall hade ingen överfört elevens problematik i sin helhet till barnskyddet, utan
alla informanter arbetade tillika själv med eleven och stödet från barnskyddet skedde vid sidan
av skolan. Enligt Puolakkas (2013) undersökning är det just med klasslärares insatser och
vardagliga åtgärder som man bäst främjar elevers välmående. Ingen klasslärare uttryckte
rådlöshet över att stöda elevens välmående som klasslärare och därmed kan det tolkas som att
de kände sig trygga även i de uppgifter som sträckte sig utanför det didaktiska och pedagogiska
arbetet.
Klasslärares roll är sist och slutligen begränsad när det kommer till elever som kräver
stöd utanför den pedagogiska verksamheten. Klassläraren kan stöda eleven inom verksamheten
i klassen, men särskilt mycket utöver det klarar man inte av att göra. Mikael nämnde hur viktigt
det är att ha dessa olika roller i skolan och barnskyddet för att kunna bidra till familjen på olika
sätt. En klasslärare åker sällan hem till eleven, men en socialarbetare gör det desto oftare. Det
vore bra ifall dessa två roller skulle komplettera varandra. Emilia hade också upplevt sina
insatser som begränsade då det handlade om sådana elevfall där utmaningarna inte endast fanns
i klassrummet, utan också på elevens fritid. Maria uttryckte också tacksamhet för att det finns
andra som sköter den andra biten som sker i hemmen.
En orsak bakom informanternas olika upplevelser kan vara att kommunerna har valt
olika tillvägagångssätt. Dessutom handlar det om olika personer som arbetar på sina sätt. Denna
studie har inte heller beaktat hur socialarbetares situation har varit vid dessa elevfall och hurdan
belastning det har pågått. Inom elevhälsan har nuvarande lagen betonat ett likvärdigt
serviceutbud i hela landet samt att dess tillgänglighet och kvalitet ska vara lika för alla,
oberoende vilken kommun man bor i (Lagen om elev- och studerandevård, 1287/2013). Att

35

jämföra elevhälsan och barnskyddet direkt med varandra fungerar inte heller eftersom
kommunen får själv planera hur de vill lägga upp sina stödformer kring barnskyddet.
5.1.2. Vilka brister noterar klasslärare i samarbetet med barnskyddet?
Den andra forskningsfrågan handlar om hurdana brister klasslärare noterar i samarbetet med
barnskyddet. Tystnadsplikten och sekretessen var dominerande i informanternas svar om
brister. Fokuset lades på informationsflödet från socialarbetaren till skolan, men inte tvärtom.
Ingen informant nämnde om svårigheter med att själv veta vad man får dela till socialarbetaren.
Istället upplevdes det som att man inte fick tillräckligt med information och ibland fick man
knappt någon information alls. Stränga lagar om tystnadsplikten gäller visserligen i skolan, men
det finns ett undantag: att den som behöver sekretessbelagda uppgifter i sitt arbete också har
rätt att få dem (Vehkamäki m.fl., 2018). Denna bit verkade ha blivit bortglömt enligt
informanterna. Alla uppgifter som socialarbetaren har är inte kanske nödvändiga för skolan,
men det som informanterna uttryckte var att de upplever sig behöva mer nödvändig information.
Sedan var det ett exempel på en paradox som Emilia lyfte fram. I en situation där familjen gett
tillstånd till alla samarbetspartners att dela information sinsemellan överfördes inte
informationen trots tillståndet. Det väcker fram en fråga om vad som ska väga mer, lagen om
sekretess eller familjens självbestämmanderätt?
Sofia hade en annorlunda infallsvinkel gällande brister i förfaranden med sekretessen.
Eftersom sekretesslagen kräver att man har rätt till sekretessbelagda uppgifter endast om man
behöver dem i sitt arbete, innebär det att största delen av Sofias kolleger inte får ta del av ärendet
gällande hennes elev (Vehkamäki m.fl., 2018). Särskilt i situationer där man har strukturerat
elevens vardag på ett annorlunda sätt kan det bli svårt för utomstående att förstå varför man gör
på det viset. För klassläraren som är delaktig kan utmaningen handla om att inte kunna bolla
elevfallet eller vädra sina egna tankar kring fallet med sina närmaste kolleger, ifall de inte
arbetar med eleven i fråga. Risken finns att man får bära på det ensam.
Avsaknaden av stöd från barnskyddet upplevdes också som en brist. I Sofias fall
handlade det om att för det första upplevdes socialarbetaren vara passiv, eftersom hen inte tog
tag i skolans oro över en elev. För det andra handlade det om att socialarbetaren upplevdes
blanda i sig i hur skolan stöder eleven. I det skede då Sofia tog kontakt med barnskyddet skulle
hon han behövt att socialarbetaren hade lyssnat på hennes oro och sedan öppnat upp en dialog
mellan dem två. Sofia saknade helt ett engagemang från socialarbetarens håll, vilket började
vid första kontakten. Det kan hända att den första kontakten har präglat Sofias och
socialarbetares samarbete och ifall det började på fel fot, kan det vara svårt att rätta till det.

36

Deras samarbete är inte djupgående för tillfället, vilket kan vara orsaken till att det också är
svårt för dem att ha en öppen dialog sinsemellan. Maria hamnade i en likadan situation, där
orsaken bakom avsaknaden av stöd handlade om den icke-existerande kontakten direkt mellan
Maria och socialarbetaren. Maria fick inte ens information och var helt lämnad ensam i sin
problematik. I hennes fall verkar det som att en tätare kontakt hade möjliggjort en öppen dialog
då det inte verkade finnas utmaningar i själva bemötandet av varandra.
5.1.3. Hur skulle klasslärare utveckla samarbetet med barnskyddet?
Den tredje forskningsfrågan handlar om hur klasslärare skulle utveckla vidare samarbetet med
barnskyddet. Maria och Mikael var inne på att skapa mer struktur i samarbetet och i
upprätthållandet av kontakten med barnskyddet, det vill säga en inarbetad praxis som Satka
(2011) efterlyste. Det man såg av Emilia var att strukturerad kontakt i hennes fall hade förbättrat
samarbetet mellan skolan och barnskyddet. Med tydliga spelregler skulle varje deltagare veta
vad som förväntas av en och vad man kan förvänta sig av de andra. Dessutom skulle det kunna
tydliggöra de olika rollerna man har och kanske deltagarna bättre skulle hålla sig till sitt
sakkunskapsområde. I samma veva kunde man även ha tydliga regler kring kontakten för att
också tydliggöra en uppföljning. Genom en uppföljning går det lättare att utvärdera de mål man
skapat för samarbetet och justera dem ifall det finns behov. Det är också lättare att se en
förändring då man har möjlighet att stanna upp och reflektera över nuläget.
Emilia hade en positiv samarbetsrelation med sin socialarbetare, vilket fick henne att se
på utvecklingsidéer från ett annorlunda perspektiv jämfört med de övriga informanterna. Emilia
tog upp själva barnskyddsanmälans dåliga rykte och hur det avskräcker klasslärare från att våga
göra en anmälan. Dagens barnskydd handlar om att erbjuda stöd till barnfamiljer, då barnets
hälsa eller utveckling är i risk och då det inte räcker med den så kallade grundservicen (Bardy,
2013; Heino, 2013). Barnskyddet är inte menat att vara till besvär, utan målsättningen är att
vara till familjens nytta. En klasslärare som är tvungen att göra en barnskyddsanmälan bör
därmed se anmälan som ett sätt att hjälpa till och stöda familjen. Emilia nämnde att flera år
senare hade hennes tidigare elever kommit och tackat henne för att hon vågat göra en
barnskyddsanmälan. Exemplet visar hur avgörande anmälan kan vara för själva familjen, trots
anmälarens oro över att begå ett misstag genom att göra en barnskyddsanmälan.
Vidare föreslog Emilia att samarbetet kunde utvecklas genom att socialarbetaren skulle
synas mer i skolans vardag. De skulle kunna vara på plats under skoldagen samt delta i
föräldramöten. Att vara mer synlig är också ett sätt att påverka stämpeln som
barnskyddsanmälan har då eleverna och familjerna skulle få bli bekanta med socialarbetaren

37

och barnskyddet utan att själva ha behov av deras tjänster. Sedan om situationen så kräver, kan
tröskeln att söka hjälp från barnskyddet vara betydligt lägre.

5.2. Metoddiskussion
Forskningsfrågorna utvecklades under studiens gång och de slutliga formuleringarna fastslogs
efter intervjuerna. Denscombe (2018, s. 24–25) lyfter fram att inom kvalitativ forskning är
processen inte nödvändigtvis linjär där man rör sig från utvecklande av forskningsfrågor till
datainsamling för att slutligen analysera data, utan processen kan också vara cirkulär där man
besöker de olika etapperna i flera omgångar. Dessutom fick informanterna utrymme att välja
vad de ville dela med sig och kunde därmed påverka hur studiens skulle se ut.
Intervju som metod lämpade sig för studiens syfte. Semi-strukturerade intervjufrågor
gav informanterna frihet att utveckla sina egna tankegångar och att styra hur intervjun kom att
se ut. Med anledning av svårigheterna kring rekryteringen av informanter utelämnades
pilotintervjun och istället fungerade alla frivilliga som informanter. Redan under första
intervjun märkte jag nackdelen med beslutet, eftersom flera av intervjufrågorna måste
omformuleras under intervjuns gång. Efter första intervjun tog jag beslutet att fortsätta med de
ursprungliga frågorna för att behålla intervjusituationerna så lika varandra som möjligt.
Dessutom försökte jag omformulera frågorna likadant varje gång. En pilotintervju
rekommenderas för att kunna åtgärda möjliga problem med intervjufrågorna innan man börjar
med de egentliga intervjuerna (Patel & Davidson, 2019, s. 111–112).
Vidare hade en pilotintervju kunnat ge mig mer självsäkerhet i intervjuandet. Under
transkriberingsprocessen insåg jag hur osäker jag hade varit under de första intervjuerna.
Eftersom jag transkriberade vartefter intervjuerna blev klara hade jag tagit lärdomar till följande
intervju. Jag hade lärt mig ge längre pauser åt informanten, formulera mig mer kortfattat och
förklara mindre vad jag menade med mina intervjufrågor. Ytterligare försvårades min roll som
intervjuare genom att jag som socialhandledare är van vid att i diskussioner behöva bekräfta
och sammanfatta det som motparten säger. Enligt Trost (2010, s. 92–94, 105–109) är det viktigt
att som intervjuare ligga lågt med egna åsikter och vara mer objektiv utan att ta ställning till
vad informanten delar med sig av.
Det ursprungliga urvalet av informanter hade krävt att alla informanter hade avslutat sitt
samarbete med barnskyddet. Av de fyra informanterna jag fick tag på hade endast två avslutade
samarbeten i sitt bagage. Dessa två hade också erfarenhet av flera samarbeten med barnskyddet
i motsats till de övriga två som bägge hade erfarenhet av ett pågående samarbete. Under
analysprocessen insåg jag att de som hade erfarenhet av avslutade samarbeten med barnskyddet

38

kunde se samarbetet från ett större perspektiv. Urvalet handlade slutligen om att använda sig av
de informanter som var tillgängliga istället för att slutfölja ett strategiskt urval med tydliga krav.
Med ett strategiskt urval hade resultatet blivit intressantare, eftersom det hade funnits fler
informanter med bred erfarenhet. (Trost, 2010, s. 137–140.) Vidare fanns det två informanter
som hade erfarenhet av rektorsuppgifter. Som rektor blir man också inblandad i det
sektorsövergripande samarbetet vid sidan av klassläraren. För dessa två informanters del är det
utmanande att avgöra ifall de hade svarat likadant utan sin rektorserfarenhet. För den orsakens
skull valde jag att lyfta fram deras erfarenhet för att påpeka att de kan bära med sig ett
annorlunda perspektiv.
Analysen baserade sig på kategorier tagna ur intervjufrågorna, vilket resulterade i en
stor mängd data. Vidare avgränsade jag materialet då jag skrev kapitlet om resultat (se avsnitt
4.). Först efter att forskningsfrågorna var formulerade kunde jag utföra den slutliga
avgränsningen för resultatets innehåll. Kvale och Brinkmann (2009, s. 120–122) menar att det
är viktigt att klargöra sina forskningsfrågor innan man börjar intervjua, men inom den
hermeneutiska ansatsen kan undersökningen vara mer levande och förändras under arbetets
gång. I denna studie var det viktigt att även lyfta fram informanternas tankar, som inte besvarade
de ursprungliga forskningsfrågor. Trots att analysskedet var mer utmanande var det lämpligt
för denna studie att ha ett mera cirkulärt arbetssätt mellan utvecklande av forskningsfrågor,
datasamling och dataanalys. (Denscombe, 2018, s. 24–25).

5.3. Slutsatser och förslag till vidare forskning
Avsikten med denna studie var att undersöka klasslärares erfarenheter av samarbete mellan
klasslärare och barnskyddet. Baserat på resultatet i denna studie kan det konstateras att
informanterna upplevde att det sektorsövergripande samarbetet mellan skolan och barnskyddet
saknar tydlighet och struktur. Den initiala kontakten mellan skolan och barnskyddet fungerar,
men efter det saknar informanterna tydliga spelregler för det fortsatta samarbetet. I ett tidigt
skede borde man identifiera gemensamma mål för samarbetet, som styr hur samarbetet läggs
upp. Genom målsättning blir även uppföljning och avslutning mer centrala i samarbetet. Med
tydliga spelregler kan varje deltagare inom samarbetet veta vad som förväntas av hen och vad
hen kan förvänta sig av de övriga. Vidare är det viktigt att vara tydlig med tystnadsplikten så
att varje deltagare verkligen får den information hen behöver i sin uppgift.
Kontakt mellan skolan och barnskyddet utan att utgå från ett elevfall stärker också
samarbetet. Då de olika aktörerna är bekanta med varandra och varandras arbetssätt från tidigare
är tröskeln lägre att vara i kontakt med varandra och det finns mer utrymme för konsultation. I

39

det sektorsövergripande samarbetet har man också stöd av att ha goda kontakter med hemmen.
Vidare lyftes det fram ett förslag om att socialarbetaren skulle bli bekant med familjerna genom
att vara synlig i skolans verksamhet samt att närvara på skolans föräldramöten. Dessutom skulle
socialarbetares synlighet i skolan kunna ändra den negativa stämpeln som barnskyddet har och
istället belysa familjerna och skolpersonalen om att det egentligen handlar om att stöda familjer
med utmaningar.
För att vidare kunna utveckla strukturen i samarbetet vore det viktigt att först undersöka
hur det sektorsövergripande samarbetet upplevs av de övriga inblandade. Genom att intervjua
socialarbetare kunde man belysa hur samarbetet med klasslärare ter sig ur deras perspektiv och
lyfta fram vilka faktorer i deras arbete påverkar samarbetet. Ytterligare ett perspektiv som
saknas är elevens och familjens perspektiv. Ett annat förslag till fortsatt forskning är att
undersöka hur familjerna upplever det sektorsövergripande samarbetet med skolan och
barnskyddet och hurdana utvecklingsidéer som de har för samarbetet. Delaktighet är något som
betonas i dagens samhälle och genom att undersöka familjens upplevelser kan man få dem att
bli mer delaktiga i hur samarbetet byggs upp.
Ett tredje förslag till fortsatt forskning är att undersöka hurdana livsberättelser som finns
bakom dessa elevfall. Samarbetet med barnskyddet ökar kontinuerligt och högst sannolikt
kommer varje klasslärare att ha åtminstone en gång under sin karriär samarbete med
barnskyddet kring en elev. Jag tror det kunde vara givande för klasslärare att ta del av dessa
livsberättelser för att förstå om hurdana saker det kan handla om då eleven och familjen mår så
dåligt att de behöver stöd av barnskyddet.

40

Referenser
Alatupa, S., Karppinen, K., Keltikangas-Järvinen, L. & Savioja, H. (Red.) (2007). Koulu,
syrjäytyminen ja sosiaalinen pääoma. Löytyykö huono-osaisuuden syy koulusta vai oppilaasta?
Helsinki: Edita PrimaOy
Albuquerque, J., Aguiar, C. & Magalhães, E. (2020). The collaboration between early
childhood intervention and child protection systems: The perspectives of professionals.
Children

and

Youth

Services

Review,

(111).

Hämtad

7

april

2020,

från

https://www.sciencedirect.com/science/article/pii/S0190740919310709
Bardy, M. (2013). Lastensuojelun filosofia ja käytäntö. I M. Bardy (Red.), Lastensuojelun
ytimissä (4:e uppl.) (s. 48–107). Helsingfors: Terveyden ja hyvinvoinnin laitos.
Bardy, M. & Heino, T. (2013). Katsaus lastensuojelun toimintaympäristöihin. I M. Bardy
(Red.), Lastensuojelun ytimissä (4:e uppl.) (s. 13–42). Helsingfors: Terveyden ja hyvinvoinnin
laitos.
Barnskyddslag

417/2007.

Hämtad

21

april

2021,

från

https://www.finlex.fi/sv/laki/ajantasa/2007/20070417
Berzin, S.C., O’Brien, K.H.M., Frey, A., Kelly, M.S., Alvarez, M.E. & Shaffer, G.L. (2011).
Meeting the social and behavioral health needs of students: rethinking the relationship between
teachers and school social workers. Journal of School Health, 81(8), 493-501. Hämtad 26 mars
2020, från https://doi-org.ezproxy.vasa.abo.fi/10.1111/j.1746-1561.2011.00619.x
Brooks, J. & Thistlethwaite, J. (2012). Working and learning across professional boundaries.
British Journal of Educational Studies, 60(4), 403-420. Hämtad 26 mars 2020, från
https://www.jstor.org/stable/23359843
Denscombe, M. (2018). Forskningshandboken: För småskaliga forskningsprojekt inom
samhällsvetenskaperna (4:e uppl.). Lund: Studentlitteratur.

41

Haight, W., Kayama, M., Kincaid, T., Evans, K. & Keol Kim, N. (2013). The elementary-school
functioning of children with maltreatment histories and mild cognitive or behavioral
disabilities: A mixed methods inquiry. Children and Youth Services Review, (35), 420–428.
Hämtad 7 april 2020, från https://doi.org/10.1016/j.childyouth.2012.12.010
Hakalehto-Wainio, S. (2013). Oppilaan oikeudet opetustoimessa (2:a uppl.). Helsingfors: CC
Lakimiesliiton kustannus.
Heino, T. (2007). Keitä ovat lastensuojelun asiakkaat? Tutkimus lapsista ja perheistä tilastolukujen takana. Hämtad 2 april 2020, från http://urn.fi/URN:NBN:fi-fe201204193807
Heino, T. (2013). Lastensuojelun tilastot, asiakkaat ja palvelut. I M. Bardy (Red.)
Lastensuojelun ytimissä. [4:e upplaga] (s. 84–107). Hämtad 30 mars 2020, från
http://urn.fi/URN:ISBN:978-952-245-853-7
Heinämäki, L. (2007). Varhaista tukea koulun arkeen - Työvälineenä kehittämisvalikko.
Helsingfors: Stakes och Opetusministeriö.
Huhtanen, K. (2007). Kun huoli herää: Varhainen puuttuminen koulussa. Jyväskylä: PSkustannus.
Ikäheimo, S. (2015). Syrjäytyneiksi luokiteltujen nuorten terveyspalvelujen käyttö ja
kustannukset. I S. Aaltonen, P. Berg & S. Ikäheimo (Red.), Nuoret luukulla. Kolme näkökulmaa
syrjäytymiseen ja nuorten asemaan palvelujärjestelmässä (s. 12–40). Hämtad 3 april 2020, från
http://urn.fi/URN:ISBN:978-952-302-442-7
Inrikesministeriet (2014). Perhe- ja lapsisurmien ehkäisy ja estäminen ja viranomaisten välinen
tiedonvaihto. Hämtad 6 april 2020, från http://urn.fi/URN:ISBN:978-952-491-898-5
Isoherranen, K. (2008). Yhteistyön uusi haaste – moniammatillinen yhteistyö. I K. Isoherranen,
L. Rekola & R. Nurminen, Enemmän yhdessä: Moniammatillinen yhteistyö (s. 26–48).
Helsingfors: WSOY Oppimateriaalit.

42

Kiviniemi, K. (2000). Opettajan työtodellisuus haasteena opettajankoulutukselle: Opettajien ja
opettajankouluttajien

käsityksiä

opettajan

työstä,

opettajuuden

muuttumisesta

sekä

opettajankoulutuksen kehittämishaasteista. Helsingfors: Opetushallitus.
Koskela, T. (2009). Perusopetuksen oppilashuolto Lapissa opettajien käsityksen mukaan.
(doktorsavhandling). Rovaniemi: Lapin yliopisto.
Kvale, S. & Brinkmann, S. (2009). Den kvalitativa forskningsintervjun (2:a uppl.). Lund:
Studentlitteratur.
Lag

om

elev-

och

studerandevård

1287/2013.

Hämtad

30

mars

2020,

från

https://www.finlex.fi/sv/laki/ajantasa/2013/20131287
Lapin yliopisto. [u.å]. Ennaltaehkäisevä monitoimijuus. Hämtad 5 mars 2020, från
https://www.ulapland.fi/FI/Yksikot/Kasvatustieteiden-tiedekunta/Kasvatustieteidentutkimus/Projektit/EMOK
Mahkonen, S. (2015). Uusi oppilashuoltolaki työvälineenä (2:a uppl.). Helsingfors: Edita.
Myllyniemi, S. (2008). Tilasto-osio. I M. Autio, K. Eräranta & S. Myllyniemi (Red.),
Polarisoituva nuoruus? Nuorten elinolot –vuosikirja 2008 (s. 18–74). Hämtad 3 april 2020, från
http://www.nuorisotutkimusseura.fi/images/julkaisuja/polarisoituvanuoruus.pdf
Notkola, V., Pitkänen, S., Tuusa, M., Ala-Kauhaluoma, M., Harkko, J., Korkeamäki, . . .
Puumalainen, J. (2013). Nuorten syrjäytyminen - Tietoa, toimintaa ja tuloksia? Hämtad 3 april
2020,

från

https://www.eduskunta.fi/FI/naineduskuntatoimii/julkaisut/Documents/trvj_1+2013.pdf
Nurminen, R. (2008). Koulutus kehityksen tukena. I K. Isoherranen, L. Rekola & R. Nurminen,
Enemmän yhdessä: Moniammatillinen yhteistyö (s. 173–186). Helsingfors: WSOY
Oppimateriaalit.
Nyström, L., Koskinen, C. & Näsman, Y. (2015). Hermeneutisk forskningspraxis (1:a uppl.).
Åbo Akademi: Enheten för vårdvetenskap.

43

Patel, R. & Davidson, B. (2019). Forskningsmetodikens grunder: Att planera, genomföra och
rapportera en undersökning (5:e uppl.). Lund: Studentlitteratur.
Perälä, M., Hietanen-Peltola, M., Halme, N., Kanste, O., Pelkonen, M., Peltonen, H., . . . Heiliö,
P. (2016). Monialainen opiskeluhuolto ja sen johtaminen (3:e uppl.). Helsingfors: Terveyden
ja hyvinvoinnin laitos.
Pippuri, T. (2015). Koulun sosiaalityön asiakkuudet ja asiakasprosessit. Kvantitatiivinen
tutkimus

espoolaisista

peruskoululaisista

kuraattoripalveluissa

(licentiatavhandling).

Tammerfors: Tampereen yliopisto.
Puolakka, K. (2013). Hyvän mielen koulu – Substantiivinen teoria mielenterveyden edistämisestä yläkoulussa. (doktorsavhandling). Tammerfors: Tampereen yliopisto.
Satka, M. (2011). Varhainen puuttuminen lapsuuden ja nuoruuden riskien hallinnoimisena. I T.
Harrikari, E. Pekkarinen, L. Alanen & M. Satka (Red.), Lapset, nuoret ja muuttuva hallinta (s.
61–94). Tammerfors: Vastapaino.
Sipilä, J. & Österbacka, E. (2013). Enemmän ongelmien ehkäisyä, vähemmän korjailua?
Perheitä ja lapsia tukevien palvelujen tuloksellisuus ja kustannusvaikuttavuus. Hämtad 3 april
2020,

från

https://www.researchgate.net/publication/236880520_Enemman_ongelmien_ehkaisya_vahem
man_korjailua/link/0deec519dcd83e552d000000/download
Socca.

[u.å].

Kehrä.

Hämtad

5

mars

2020,

från

mars

2020,

från

http://www.socca.fi/kehittaminen/lapset_ja_perheet/kehra
Socialvårdslag

1301/2014.

Hämtad

30

https://www.finlex.fi/sv/laki/ajantasa/2014/20141301
Sosiaali- ja terveysministeriö (2012). Toimiva lastensuojelu. Helsingfors: Sosiaali- ja
terveysministeriö.

44

Tiili, A., Paasivirta, A., Kuokkanen, J., Eriksson, P. & Nelimarkka, S. (2020). Koronan
vaikutukset lastensuojeluun. Hämtad 18 mars 2021, från http://urn.fi/URN:ISBN:978-952-343597-1
Thornberg, R. (2012). A Grounded Theory of Collaborative Synchronizing in Relation to
Challenging Students. Urban Education, 47(1), 312–342. doi: 10.1177/0042085911427735
Trost, J. (2010). Kvalitativa intervjuer (4:e uppl.). Lund: Studentlitteratur.
Utbildningsstyrelsen. (2014). Grunderna för läroplanen för den grundläggande
utbildningen 2014. Helsingfors: Utbildningsstyrelsen.
Valanne, E. (2014). Kouluhyvinvoinnin verkonkudonta. I S. Lakkala, H. Kangas & M. Pulju
(Red.), Yhdessä toimimalla kohti hyvinvoivaa koulua. Koulun toimintakulttuurin kehittäminen
monitoimijuuden avulla (s. 11–22). Hämtad 30 mars 2020, från http://urn.fi/URN:ISBN:978952-484-787-2
Vehkamäki, P., Lahtinen, M. & Vanttaja, U. (2018). Julkisuus ja tiedonhallinta opetustoimessa:
Opas

koulujen

ja

oppilaitosten

käyttöön.

Hämtad

12

april

2021,

från

https://www.oph.fi/sites/default/files/documents/julkisuus_ja_tiedonhallinta_opetustoimessa.p
df
Westlund, I. (2019). Hermeneutik. I A. Fejes & R. Thornberg, Handbok i kvalitativ analys (s.
72–90). Stockholm: Liber AB.
Ödman, P. (2017). Tolkning, förståelse, vetande: Hermeneutik i teori och praktik (3:e uppl.).
Lund: Studentlitteratur

Bilaga 1

Intervjufrågor
-Hur länge har du jobbat som klasslärare?
-Vilka årskurser har du haft?
-Kring hur många elever har du samarbetat sektorsövergripande? (dvs. Samarbete som
sträcker sig utanför skolan, t.ex. så att socialarbetaren är involverad)
Tänk på alla fallen:
-På vems initiativ började det sektorsövergripande samarbetet? (hur började allt?)
-Vad hade pågått före samarbetet började?
-Vem alla deltog i sektorsövergripande samarbetet (vilka roller hade de)?
-Vem hade en aktiv roll i skapande och upprätthållande av samarbetet? (Hur syntes det?)

-Hur upplevde du din roll i samarbetet? (Var den lika/olika varje gång?)
Var du en aktiv eller passiv deltagare?
Sträckte dina insatser utanför klassrummet eller var de begränsade till klassrummet
/skolan?
Tyckte andra att dina insatser var viktiga/väsentliga?
Fick du veta om övriga insatser (fick du ta del av helhetsbilden?)

-Hur upplevde du socialarbetares roll i samarbetet?
Var de aktiva eller passiva deltagare?
Sträckte deras insatser innanför klassrummet/skolan eller var de begränsade till den sk.
fritiden?
Tyckte du att deras insatser var viktiga/väsentliga?
Fick de veta om dina insatser?

Bilaga 1

-Hur slutade samarbetet? (På vems initiativ?)
-Var du nöjd med slutresultatet?
-Fanns det några brister i samarbetet? (Vilka var de isf?)
-Vad skulle du utveckla vidare i samarbetet? Hur skulle du förbättra det?
-Vad tog du med dig från samarbetet? Lärde du dig något, var det något särskilt som
blev speciellt meningsfullt för dig?

