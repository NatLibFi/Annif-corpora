Arbetssäkerhet i slöjd
En undersökning om slöjdlärares metoder för att upprätthålla arbetssäkerhet i slöjdsalen

Fredrik Borgmästars & Johan Lindqvist
Magisteravhandling i slöjdvetenskap
Fakulteten för pedagogik och välfärdsstudier
Åbo Akademi
2021

Abstrakt
Författare
Borgmästars, Fredrik och Lindqvist, Johan

Årtal
2021

Arbetets titel
Arbetssäkerhet i slöjd. En undersökning om slöjdlärares metoder för att upprätthålla
arbetssäkerhet i slöjdsalen.
Opublicerad avhandling för kandidatexamen/magisterexamen i

Sidantal 57

specialpedagogik
Vasa: Åbo Akademi. Fakulteten för pedagogik och välfärdsstudier
Referat
Studiens syfte är att lyfta fram vilka personliga undervisningsmetoder lärare använder sig av
i undervisningen för att undvika olyckor och farliga situationer i slöjdsalen. Studien tar
också fasta på lärarnas synpunkter och utvecklingsförslag med tanke på arbetarskyddet,
elevernas attityder till arbetssäkerhet samt vilka arbetsuppgifter som hör till läraren inom
arbetssäkerhet.
Forskningsfrågorna för denna studie är:
•

Hur arbetar lärare för att upprätthålla en god arbetssäkerhet i slöjdsalen?

•

Vilka metoder använder läraren för att undervisa arbetssäkerhet?

•

Hur uppfattar lärarna elevernas attityder till arbetssäkerhet?

•

Vilka områden inom arbetarskyddet kunde enligt lärarna utvecklas?

I studien användes kvalitativa intervjuer bland slumpmässigt utvalda slöjdlärare i högstadier
ute på fältet.
Resultatet visar att slöjdlärares kunskaper om arbetssäkerhet är god. Resultatet gav
personliga tips och knep från informanterna som både blivande och färdiga slöjdlärare har
nytta av. Informanternas arbetsuppgifter var lika sett till service av utrustning i slöjdsalen.
Elevernas attityder är positiva och har enligt informanterna förbättrats under tid. Det kom
inga direkta förslag för utveckling av arbetarskyddet, men utvecklingsförslag inom områden
som kan kopplas till arbetarskyddet framkom.
Sökord
Slöjd, käsityö, työturvallisuus, arbetssäkerhet, arbetarskydd, työsuojelu, sloyd.

Innehållsförteckning
1. Inledning

1

1.1 Avhandlingens uppbyggnad

2

1.2 Problemområde och syfte

2

1.3 Tidigare forskning

3

2. Slöjd som verksamhet

5

2.1 Begreppet slöjd

5

2.2 Slöjd i skolan

6

2.3 Slöjdens roll i elevers framtida yrkesval

9

2.4 Slöjddidaktik
3. Arbetarskydd
3.1 Varför arbetarskydd?

11
15
15

3.1.1 Arbetarskyddets historia

16

3.1.2 Syftet med arbetarskydd

18

3.1.3 Arbetarskyddslagens uppbyggnad och tillämpning

19

3.2 Arbetarskydd i praktiken

20

3.2.1 Arbetsgivarens ansvar

20

3.2.2 Arbetstagarens skyldigheter och rättigheter

21

3.2.3 Riskbedömning

22

4. Arbetarskydd i skolan

25

4.1 Skolans ansvar och skyldigheter

25

4.2 Säkerhet i slöjdsalen

27

4.3 Arbetarskydd i läroämnet slöjd

30

5. Metod

34

5.1 Forskningsansats

34

5.2 Datainsamlingsmetod

35

5.3 Reliabilitet och validitet

37

5.4 Val av informanter

38

5.5 Genomförande av intervjuerna

38

6. Resultat

40

6.1 Informanter

40

6.2 Lärarens arbetsuppgifter i anslutning till arbetssäkerhet

40

6.3 Att undervisa arbetssäkerhet

42

6.4 Elevernas attityder

44

6.5 Förslag på utveckling

45

7. Diskussion

48

7.1 Lärarens arbetsuppgifter inom arbetssäkerhet

48

7.2 Undervisningsmetoder i arbetssäkerhet

49

7.3 Elevernas attityder till arbetssäkerhet

50

7.4 Lärarnas syn på utveckling av arbetarskyddet

50

7.5 Sammanfattning och vidare forskning

51

8. Referenser

53

Figurer
Figur 1. Historisk utveckling av könsindelad slöjd till ett jämställt och
mångmateriellt skolämne……………………………………………………………………..7
Figur 2. Funktionerna i läraryrket…………………………………………………………...12
Figur 3. Arbetarskydd som verksamhet……………………………………………………..16
Figur 4. Riskbedömning……………………………………………………………………..23
Figur 5. Forskningsprocessen i kvalitativa undersökningar…………………………………35

Tabeller
Tabell 1. Elevers maskinanvändning………………………………………………………...31
Tabell 2. Informanternas bakgrund…………………………………………………………..40
Tabell 3. Informanternas användning av stöddokument……………………………………..41

Bilagor
Bilaga 1. Intervjuguide………………………………………………………………………56

1. Inledning

Alla har vi hört om olyckor i slöjd i skolan, både inom teknisk slöjd och textilslöjd. Vare sig
det handlar om större eller mindre olyckor så sätter det spår i elever, vilket kan leda till
traumatiska upplevelser som speglar elevens syn på maskiner och vassa föremål. Egidius
(1997) menar att trauman uppstår från uppskakande händelser, vilket kan tolkas till en olycka
i slöjdsalen. För att undvika dessa trauman anser vi att ämnet arbetssäkerhet hela tiden behöver
utvecklas och följas upp. Undersökningen riktas mot de delar inom slöjd som behandlar ämnet
för hårda material och till detta tillhörande maskiner och verktyg. I en slöjdsal finns det oftast
ett flertal maskiner och verktyg som kan orsaka stora fysiska och psykiska skador.
Med den här avhandlingen vill vi lyfta fram metoder som lärarna använder sig av för att
undvika olyckor eller farliga situationer i slöjdsalen. Vi tror att det finns metoder som lärare
själva utvecklat för att upprätthålla arbetssäkerhet i slöjdsalen. Läroplanen nämner inget
konkret om åtgärder inom arbetssäkerhet i slöjdsalen, men det finns styrdokument som vi tror
att lärarna använder sig av. Dessa styrdokument vill vi också lyfta fram så att lärare som inte
använder sig av styrdokument får se att sådana dokument existerar. I undersökningen kommer
vi även att diskutera utveckling av arbetssäkerhet och hur elevernas attityder mot
arbetssäkerhet ser ut enligt lärarna. I skolan inträffar det näst flest olyckor i slöjdsalen enligt
Utbildningsstyrelsen (2020). Därför vill vi understryka vikten av forskning inom arbetssäkerhet
i slöjdundervisningen. Elevernas säkerhet i slöjdsalen är något som alltid bör uppmärksammas.
Att eleverna känner trygghet i slöjdsalen bland verktyg och maskiner är viktigt för att de ska
kunna fokusera på innehållet i undervisningen. Enligt Utbildningsstyrelsen (2020) ska
lärmiljön vara trygg och eleverna övervakas samt handledas. Läraren ska även värna om
elevernas trygghet, säkerhet och välbefinnande. Läroplanen lägger dock inte fram vilka
metoder läraren kan använda för att uppnå detta, därför vill vi undersöka vilka personliga
metoder lärare använder sig av för att undervisa arbetssäkerhet.

1

1.1 Avhandlingens uppbyggnad
Avhandlingen inleds med en beskrivning av slöjdämnet i skolan. Kapitel 2 utgår från ett
historiskt perspektiv och därefter beskrivs slöjden som läroämne och hur slöjden ser ut i skolan.
Beskrivningen av slöjdämnet görs för att läsaren ska få en förståelse av slöjdämnet om hen inte
är insatt i ämnet från tidigare. Eftersom avhandlingen behandlar arbetarskydd och
arbetssäkerhet beskriver kapitel 3 arbetarskyddet ur ett bredare perspektiv. I kapitlet diskuteras
arbetarskyddets historia och uppbyggnad samt syftet med arbetarskyddet. Vi går även in på hur
arbetarskyddet anpassas i praktiken och vilka ansvar och skyldigheter som gäller. I detta kapitel
strävar vi efter att ge en grundkunskap om arbetarskyddet och visa på vad arbetssäkerheten
inom slöjdundervisningen stöder sig på. Kapitel 2 och kapitel 3 ger grund för kapitel 4, som
utgör kärnan i teorin då undersökningen tar fasta på hur lärare jobbar när det kommer till
arbetssäkerhet i slöjdsalen. Kapitel 4 behandlar ansvarstagande i arbetarskyddsfrågor, säkerhet
i

slöjdsalen,

skyddsutrustning

och

hur

arbetssäkerheten

anpassas

i

slöjdsalens.

I kapitel 5 diskuteras valet av metod och alternativa metoder som också kunde ha använts i den
empiriska undersökningen. Vi klargör även valet av forskningsansats och hur vi valt ut
informanterna till vår undersökning. Validitet och reliabilitet diskuteras i slutet av kapitlet.
Vidare i kapitel 5 presenteras stegvis hur undersökningen genomförts. Här diskuteras vilka
verktyg som använts i undersökningen, hur uppdelningen har sett ut och hur datainsamlingen
samt transkriberingen gjorts.
I kapitel 6 presenteras resultatet av undersökningen. I kapitel 6.1 presenteras informanternas
bakgrund och 6.2 lärarnas arbetsuppgifter i anslutning till arbetssäkerhet. 6.3 tar upp vilka
metoder lärarna använder sig i undervisningen sett till arbetssäkerhet och 6.4 tar upp elevernas
attityder. Förslag på utveckling av arbetarskyddet presenteras i kapitel 6.5. I kapitel 7 knyts
resultatet av undersökningen ihop med teorin och forskningsfrågorna samt sammanfattning
av studien och vidareforskning.
1.2 Problemområde och syfte
I skolan finns många olika yrkesgrupper. På samma arbetsplats finns lärare, rektorer,
administrativ personal, skolgångsbiträden, personliga assistenter och städ- och kökspersonal.
Utöver dessa arbetar även sjukskötare, psykologer och kuratorer i samma byggnad. Skolan är
2

också elevernas arbetsplats, som präglas av arbetet som personalen gör på skolan (Mertanen,
2013). Med många yrkesgrupper på en och samma arbetsplats har arbetarskyddet en väsentlig
roll. Eftersom denna avhandling skrivs i slöjdvetenskap vid Åbo Akademi undersöks ämnet
arbetarskydd utifrån ett slöjdperspektiv.
Arbetarskyddet är en verksamhet som upprätthåller och främjar säkerheten, hälsan i en
arbetsmiljö, arbetsförhållandena samt främjar arbetstagarnas fysiska och psykiska arbetsförmåga. Arbetssäkerhet utgör en del av arbetarskyddet och granskar miljön där arbetet utförs,
till exempel maskiner, utrymme eller arbetsredskap. I kapitel 2.1 presenteras arbetarskydd och
arbetssäkerhet ytterligare. (Arbetarskyddscentralen, 2010, s. 5)
Alla lärare är olika och har egna undervisningsmetoder. Syftet med denna avhandling är att
synliggöra de metoder läraren använder för att uppnå läroplanens mål för arbetarskydd, hur
lärare ser på elevernas attityder till arbetssäkerhet och vilka utvecklingsförslag lärarna har för
arbetarskyddet. Vi vill även lyfta fram stödmaterial som läraren använder sig av för att
upprätthålla arbetssäkerheten och hur läraren är säker på att hen har “ryggen fri”.
För denna avhandling har följande forskningsfrågor formats;
1. Hur arbetar lärare för att upprätthålla en god arbetssäkerhet i slöjdsalen?
2. Vilka metoder använder läraren för att undervisa arbetssäkerhet?
3. Hur uppfattar lärarna elevernas attityder till arbetssäkerhet?
4. Vilka områden inom arbetarskyddet kunde enligt lärarna utvecklas?
1.3 Tidigare forskning
Junnilas magisteravhandling Sormet Vaarassa (2017) tar fasta på olyckor som inträffat i
textilslöjden och analyserar dessa för att samla information om säkerhetsrisker i anslutning till
slöjdens textila områden. Resultatet av undersökningen visade på att det sällan händer olyckor
i textilslöjd och de som inträffar är lindriga olyckor som oftast drabbar fingrar. Olyckorna som
inträffat var i de flesta fall orsakade av säkerhetsavvikelser, det vill säga mänskliga fel.
Linna (2007) behandlar i sin avhandling slöjdlärares kunskaper om arbetssäkerhet och vilken
attityd de har mot arbetssäkerhet, samt hur dessa tas fram i deras arbete. Resultatet visade på
3

att lärares kunskaper inom arbetssäkerhet är bra inom teknisk slöjd. Dock var stöddokument
och lagar gällande arbetssäkerhet förvånansvärt obekanta för lärare i textilslöjd. Deltagarna
tyckte också att deras egen utbildning varit bristfällig när det kommer till arbetssäkerhet.
Undersökningen kom också fram till att lärare ansåg sig ha för stort ansvar i säkerhetsfrågor,
för stora grupper och att stressen ofta blev för hög.
Kemppinen och Koskivirta (2015) fokuserar på hur den sociala atmosfären påverkar
arbetssäkerheten i slöjdsalen. Resultatet visar att det ytterst sällan eller inte alls finns någon
direkt koppling mellan den sociala atmosfären och arbetssäkerhet. Undersökningen tar fasta på
gruppdynamik, grupproller, växelverkan mellan elev och lärare samt den sociala atmosfären.
Av dessa kategorier var växelverkan mellan elev och lärare den kategori som mest kunde
kopplas till arbetssäkerhet. Denna växelverkan kan direkt kopplas till främjande av
arbetssäkerheten i slöjdsalen. Växelverkan är också viktig för att upprätthålla arbetssäkerheten
och utveckla den. En god samverkan mellan elev och lärare bidrar även till att bygga upp
förtroende mellan lärare och elev samt utvecklandet av en säkerhetskultur. (Kemppinen &
Koskivirta, 2015)
På finlandssvenskt håll har endast en avhandling hittats som behandlar detta ämne. Det är
Fjellström (2008) som genom sin forskning utvecklat en checklista i arbetssäkerhet för
slöjdlärare.

4

2. Slöjd som verksamhet

Kapitel 2 är indelat i fyra olika delar. 2.1 behandlar begreppet slöjd, 2.2 behandlar skolämnet
slöjd och i 2.3 behandlas begreppet slöjdprocess samt en presentation om verksamhetsteori
framtagen av Lindfors (1996). I den sista delen diskuteras allmänt kring slöjd som läroämne.
2.1 Begreppet slöjd
Begreppet slöjd härstammar från ordet slöghp. Det är ett gammalt fornnordiskt ord som innebär
slughet, flitighet, skicklighet, kunnighet och klokhet. Begreppet härstammar också från ordet
slögher, egenskapen att vara händig, flink, hantverksskicklig, konstfärdig, förfaren, fyndig och
påhittig (Svenska Akademiens ordbok, 1981). Begreppet slöjd användes redan under 1300talet och hänvisar till de egenskaper verksamheten utvecklar framför fokus på material eller
användningen av redskap. Högt värderade egenskaper på 1300-talet är till viss del saker som
värdesätts idag. Om innebörden från det fornsvenska slöjd begreppet jämförs med eftersträvade
egenskaperna för en medborgare i samhället idag, syns det märkbara likheter. För att ta hand
om sig själv och sitt eget liv bör en ideal samhällsmedborgare vara kreativ, innovativ, aktiv,
initiativrik, självständig, kritisk, driftig, utrustad med gott självförtroende, flexibel god
problemlösare och kunnig (Porko-Hudd, Sjöberg & Sunngren, 2015).
Till en början handlade slöjd till mesta del av bearbetning av material till föremål som var
viktiga för människans överlevnad. Människan kan omforma villkoren för överlevnad i stället
för att bara acceptera världen som den är. Att forma föremål från material endast i syfte att
överleva kan i den västerländska världen anses vara gammalt och något som gjordes förr.
Människan har och kommer att fortsätta ha användning av redskap, material, maskiner, energi
och kommunikationsredskap i sin vardag, men idag har utvecklingen av teknik och samhälle
gjort det möjligt att köpa produkter som behövs i vardagen och för överlevnad (Hartvik, 2013).
I det finska språket benämns slöjd som käsityö. Vid en direkt översättning betyder det
handarbete. Hartvik (2013) hänvisar till Kojonkoski-Rännäli som menar att ordet käsi knyts till
material som bearbetas med hjälp av händerna och kroppen. Ett annat påstående är att det som
bearbetas är materia och kommer från naturen. En tanke eller andra abstrakta material går inte
att bearbeta med händerna. Den andra delen av ordet, työ, visar enligt Kojonkoski-Rännäli att
det är fråga om en människa. Arbete och aktivitet skiljer då arbete leder till ett resultat som
5

fortsätter utvecklas i takt med att arbetet fortsätter. Arbete innebär också att det sammansatta
blir bestående till skillnad från aktivitet. Hartvik (2013) exemplifierar detta med träsvarvning.
Varje skär bygger på det tidigare och blir bestående i en strävan mot det resultat individen har
som föreställningsbild under sitt arbete. Vid bearbetning av något material krävs en människa.
Hartvik (2013) stöder sig i Kojonkoski-Rännäli och säger att slöjd förutsätter att såväl fysiska
som psykiska element innefattas i verksamheten. Den motoriska förmågan människan har
flätas ihop med förmågan att tänka, lösa problem, använda fantasin och förmågan till
nyskapande.
När slöjd utövas i hemmet eller på fritiden är det på en praktisk nivå. Slöjdaren finner efter
hand en struktur i arbetet som efter utprövningar bildar en teknisk kunskap. Vardagligt pyssel
har då utvecklats till en medvetandegjord slöjdkonst. Till följd av detta har en teknik uppstått
med hjälp av lagbundenheter som ger regler för tekniken i fråga. Kort sagt har slöjdutövaren
nu fått en hållbar kunskap eller teori om vad som ingår och pågår i arbetsprocessen.
2.2 Slöjd i skolan
I 160 år har slöjden varit ett obligatoriskt ämne i den allmänbildade skolan i Finland. Uno
Cygnaeus introducerade slöjden som ett obligatoriskt ämne år 1866 och pratade om
“pedagogisk slöjd”, en utbildningsrelaterad slöjd. Då slöjdens kunskapsområden undervisas på
olika nivåer är det inte längre en ren slöjdverksamhet utan en pedagogisk verksamhet där
slöjden utvecklar en mångsidig människa (Lindfors & Johansson, 2008).
När slöjden introducerades i folkskolan delades slöjden in i två könsbundna inriktningar.
Slöjden benämndes fram till år 1970 som handarbete för gossar och handarbete för flickor,
könsindelningen bröts endast under en kort period där eleverna fick prova på den andra
slöjdformen. När den nya läroplanen kom ut år 1970 bestämdes det att handarbete för flickor
skulle ändras till textilslöjd och handarbete för gossar ändras till teknisk slöjd och
samlingstermen blev slöjd. Lepistö och Lindfors (2015) visar i figur 1 hur slöjdundervisningen
gått från en tydlig könsindelning till ett gemensamt ämne slöjd.

6

Figur 1. Historisk utveckling av könsindelad slöjd till ett jämställt och mångmateriellt
skolämne. (Författarens översättning utgående från Lepistö & Lindfors 2015).
Enligt Borg (2006) hade slöjdämnet en stor efterfrågan när det kom in i skolvärlden eftersom
det balanserade upp de “teoretiska” ämnena i skolundervisningen och för att det ansågs vara
ett unikt skolämne som utvecklade både tankens och kroppens färdigheter hos eleverna.
Slöjdundervisningen lär inte bara ut tekniska färdigheter åt eleverna. Faktum är att slöjden
koncentrerar sig på att lära eleverna att uppskatta handarbete och att sköta sitt arbete med
ansvar och omsorg. Dessa kunskaper tillämpas inte bara i slöjden utan också inom andra
ämnen.
En slöjdlärare som undervisar i skolan måste ha teknologisk kunskap och även tillämpa den i
praktiken. Om läraren själv inte behärskar en teknik kan hen inte heller lära ut den till någon
annan. Förutom att läraren behöver kunna den teknologiska biten behöver läraren också
slöjdpedagogisk kunskap för att fostra barn och unga genom slöjd. När slöjden utövas inom ett
styrt område såsom grundskolan är det inte längre frågan om ett genuint ämnesområde, då
handlar det om ett slöjdpedagogiskt område (Lindfors, 1996).
Slöjden är unik på det sättet att arbetet utförs med händerna och bland annat utvecklar
finmotoriken, taktila känslan och rumsuppfattningen hos elever. Inom slöjd tränas det kreativa,
att kunna lösa hinder i en slöjdprocess och att reflektera över olika alternativ. En slöjdare
undersöker och arbetar experimentellt för att lösa materiella och tekniska lösningar, göra egna
projekt, egen planering och skapa något helt eget, från idé till planering till jobb ända fram tills
att produkten är klar (Borg, 2006). Slöjden är ett ämne som kan integreras av kunskaper från
7

andra områden. Matematiska formler och geometriska former används vi mätning och
planering av en produkt. Bildkonst kommer in i samband med att skisser tecknas ner vid
planering innan själva tillverkningen av produkten sätts igång. Språk utvecklas exempelvis vid
arbetsbeskrivningar, anteckningar och nya termer (Borg, 2006).
Enligt Porko-Hudd, Sjöberg och Sunngren (2015, s. 5–6) utvecklas även den verbala förmågan
hos elever när eleven är tvungen att beskriva sin produkt för andra vid presentationer och
handledningar. I slöjden tillämpas även tekniken med hjälp av både telefoner och pekplattor
som är utmärkta redskap i slöjdundervisningen. Med hjälp av teknik kan elever söka idéer och
inspiration från webbsidor och slöjdbloggar för att utveckla sin egen produkt. Dessutom finns
det möjlighet att använda instruktionsvideor samt att programmera eller använda 3D printer för
detaljer till slöjdprodukter. Tekniken gör det också lättare för digital dokumentation och utföra
virtuella presentationer av slöjdprodukter (Porko-Hudd, Sjöberg & Sunngren, 2015).
Till en början innehöll den tekniska slöjdundervisningen tekniker inom trä och metall, senare
har elektronik- och maskinlära samt plastarbeten införts (Lindfors, 1993). Hand i hand går
utbildningen framåt i takt med att samhället utvecklas. Vi kan genom att se tillbaka på vår
skolslöjd finna att vårt kulturarv har format och satt sin prägel på dagens skolslöjd. Att
bibehålla de gamla slöjdtraditionerna är viktigt. Produkter framställda med gamla
slöjdtraditioner samt processen i skapandet av produkter har genom tiderna fört traditioner
framåt (Lindfors, 1993). ”En av människans viktigaste kulturella verksamheter under
årtusenden är slöjden. Att lära känna dess historia är att lära känna sin egen”. (Grenander
Nyberg, 1988). Grenander Nyberg påstår att slöjden är den viktigaste verksamheten för en
kultur. Frågan om slöjdens vara eller icke vara är ständigt återkommande och timmarna i
skolslöjden blir färre. Detta innebär även att våra kulturella verksamheter minskar.
I alla skolämnen är utgångspunkten att lära sig över läroämnesgränserna. I läroplansgrunderna
för den grundläggande utbildningen 2014 sägs det om teknisk slöjd:
Kunskap om den omgivande materiella världen bidrar till att lägga grund för en hållbar livsstil
och utveckling. Det här omfattar elevens livsmiljö, det lokala kulturarvet, olika gruppers
kulturarv samt skolans kulturella mångfald. Undervisningen i slöjd ska fostra etiska, medvetna
och delaktiga samt kunniga och företagsamma medborgare, som värdesätter sina

8

slöjdfärdigheter, kan uttrycka sig genom slöjd och har vilja att värna om och utveckla
slöjdkulturen. (Utbildningsstyrelsen, 2014 s. 147)

Eleverna utvecklar en förståelse för kulturell mångfald, vilket även betyder att de ska se hur
olika kulturer utvecklats från det som har varit och vad som är idag. I grunderna för den
grundläggande utbildningen 2014 nämns i målen för slöjd i årskurs 7–9: Eleverna utforskar hur
människans sätt att bo, röra på sig och klä sig har utvecklats ut samhälleligt, kulturellt och
tekniskt perspektiv. Eleverna drar nytta av lokala möjligheter, olika kulturers traditioner och
av både nutid och framtid då de planerar, formger och framställer slöjdprodukter.
(Utbildningsstyrelsen, 2014, s. 431).
2.3 Slöjdens roll i elevers framtida yrkesval
Slöjden utvecklar inte bara tekniska färdigheter som användning av olika maskiner och
verktyg. I slöjdundervisningen ingår också teknikkunnande där kunskap om den teknologiska
utvecklingen och produktionsprocesser undervisas (Frohagen, 2016, s. 20).
Enligt Porko-Hudd, Sjöberg och Sunngren (2015) har skolan som uppgift att stödja eleven vid
övergången till en utbildning på andra stadiet. Eleverna fattar viktiga beslut om sin framtida
utbildning och framtida yrke i grundskolan. Här kan slöjdläraren berätta för eleven vilka
kunskaper hen har nytta av i framtida utbildningar. I en rapport av Skolverket (2015) får elever
svara på varför slöjd behövs i skolan. En stor del av eleverna upplever slöjd som ett bra ämne
för de som vill jobba med hantverk i framtiden. Enligt eleverna bör slöjden ha innehåll som
representerar olika yrken för att hjälpa dem i deras framtida yrkesval.
Hemming (1996) menar att ifall framgång ska uppnås i en yrkesutövning förutsätter det
färdighet och förmåga inom flera områden. Kreativitet och problemlösningsförmåga, förmåga
att

förstå

samband

mellan

teori

och

praktik

samt

praktiska

färdigheter

och

kvalitetsmedvetenhet. Dessa områden har eleven möjlighet att utveckla i grundskolan inom
slöjdundervisningen. Slöjdundervisningen kan ge en god grund för de områden Hemming talar
om genom planering och tillverkning av produkter. Planera tillverkningen, läsa och följa
anvisningar, göra ritningar, kostnadskalkyler och beräkna materialåtgång, prova på nya
material och testa deras innehåll, egenskaper, hållfasthet, färgbeständighet och en utvärdering
av produkten. Slöjden har som uppgift att uppfostra och förbereda eleverna på livet genom att
9

eleverna får utföra arbete och planera, lära känna nya material och arbetsformer samt maskiner
och verktyg och hur de används på rätt sätt (Utbildningsstyrelsen, 2014).
Med stöd i Utbildningsstyrelsen (2014) tror vi att slöjden har, som alla andra ämnen, en roll
som inspiration eller motivationskälla till nya intressen. Lindfors (1996) menar att majoriteten
av slöjdens mål uppfylls i produktionsprocessen. Därför understryker Lindfors vikten av
lärarens pedagogiska och psykologiska kunskaper om uppbyggnaden av slöjdprocessen och
slöjdhandlingar och deras natur. Enligt Lindfors (1996) kan tre dimensioner urskiljas inom
slöjdhandlingar som ständigt står i växelverkan; gestaltning, transformering och realisering.
Vid Gestaltning ska eleven på förhand föreställa sig händelser och saker i en verksamhet samt
bygga upp en arbetskarta som används till att styra arbetet i rätt riktning. Arbetskartan
transformeras till läraren för att visa hur processen och produkten kommer att se ut. Detta kan
ske muntligt, skriftligt, genom bilder eller med prototyper. Detta transformeras i sin tur till
läraren som tolkar och handleder eleven genom detta. Det manuella arbetet i sker vid
realiseringen. Här börjar eleven bearbeta material och produkten börjar småningom ta form.
Den individuella slöjdprocessen för eleven inkluderar slöjdhandlingarna som organiseras och
styrs av den aktuella arbetsuppgiften. Arbetet uppfattas i samhörighet med den omgivande
miljön samt i den sociala och sociokulturella miljön. Produktionskunskap och kunskap som
gäller arbetsobjektet tillämpas också. Arbetet utförs oftast med hjälp av maskiner eller redskap.
På detta sätt beskriver Lindfors (1996) elevens slöjdverksamhet. Genom slöjdhandlingar bildar
eleven ett överordnat system utgående från en idealbild som driver arbetet framåt mot målet.
Systemet förändras hela tiden ända tills arbetet är slutfört.
Lindfors (1996) presenterar även en modell uppdelad i tre faser för hur slöjdprocessen ser ut i
undervisningssituationen. Den första fasen kallas formgivningsfasen. Här orienterar eleven sig
på arbetsområdet med målen i läroplanen som utgångspunkt. Uppgiften begränsas, produktens
struktur och form utformas utifrån dess funktion. I nästa fas planeras tillverkningen genom att
välja ut lämpliga tekniker, utforma mönster eller tekniska ritningar och välja ut material för
produkten. Den sista fasen är själva tillverkningen av produkten. Arbetet utförs baserat på den
kunskap som prövats genom forskning eller annat utvecklingsarbete.

10

2.4 Slöjddidaktik
Enligt Lindfors (1991) så är lärarens roll i undervisningen mycket central. Hur läraren lägger
upp undervisningen avgör hur elevens upplevelser av slöjd i skolan tar form. Porko-Hudd,
Sjöberg och Sunngren (2015) diskuterar kring idéer hur upplägget av slöjdundervisningen kan
se ut och vilka följder det kan ha. Ända sedan läroplanen 1970 har det påtalats om att
slöjdundervisningen ska läggas upp enligt arbetsområdesprincipen. Detta betyder att läraren
och eleverna jobbar med ett övergripande tema, baserat på ämnes- och kunskapsteknologiskt
innehåll inom ramarna frihet. Läraren kan presentera ett tema, och eleverna skapar sina egna
projekt utgående från sina egna behov och motivation. Läraren styr upp projekten, och
handleder eleverna med deras projekt. Dessa projekt kan tidsmässigt vara två till tio veckor.
(Porko-Hudd m.fl. 2015 s. 19). Porko-Hudd m.fl. lyfter fram de mål som bör vara grunden för
denna slags undervisning: Kognitiva, psykomotoriska och affektiva mål. Med kognitiva mål
menas elevens kunskap om material, behärskande av olika tekniker, planeringsförmåga,
kännedom om olika sorters teknologi och även kulturell kännedom. Psykomotoriska mål
handlar om hur eleven utför dessa kognitiva mål, alltså hur de hanterar de olika teknikerna för
olika material, planering andra manuella färdigheter. Affektiva mål handlar i sin tur om
intresse, motivation och vilja att utföra de uppgifter som blir tillhanda givna. Huvud, hand och
hjärta är en övergripande sammanfattning över detta sätt att planera undervisning. (Porko-Hudd
m.fl. 2015 s. 19)
Arbetsområdet som planeras av läraren kan, enligt Porko-Hudd m.fl. fokuspunkten delas in i
tre olika områden, nyskapande reproduktion, funktionell slöjd och experimentell slöjd. I
framstående tre stycken berättar vi kort om dessa områden med grund från boken Slöjdfröjd av
Porko-Hudd m.fl. (2015 s. 19–20). När undervisningen har sin fokuspunkt på nyskapande
reproduktion handlar det oftast om inlärning av olika tekniker eller utövning och stärkande av
redan bemästrade tekniker. Projektet inleds med att påvisa en teknik, inte ett arbetsområde med
en viss typ av produkt i fokus. Här ligger alltså själva tekniken i fokus och man försöker bespara
eleven från planering och formgivning. Det som ofta blir fallet är att man utgår från
modellslöjd, alltså kopiering av en redan skapad produkt, så att eleven inte behöver lösa
problem på samma sätt som när hen skapar något från tanke till handling. Oavsett detta kan
produkten ändå få en individuell prägel på slutresultatet. Tanken är alltså att eleven ska finna

11

glädje och självuppfyllelse genom att kunna känna att hen har lärt sig och kan bemästra en ny
teknik.
Då fokus ligger på funktionell slöjd vill man gärna skapa arbetsområden som innehåller
baskunskaper och tekniker som eleverna redan behärskar. I denna typ av undervisning ligger
fokus på att eleven ska få utöva formgivning och planering genom att visualisera, kommunicera
egna idéer och dokumentera processen. Här får eleven själva fundera över slutproduktens
funktion och val av material med fokus på hållbarhet och funktion.
Inom experimentell slöjd styrs eleverna inom arbetsområdet till att testa på nya saker, nya
tekniker, material med mera. Slutprodukten behöver nödvändigtvis inte vara användbar, men
gärna estetisk och tilltalande. Fokus ligger i huvudsak på att eleven ska tillåtas göra misstag,
pröva nya tekniker och material, leka med sina tankar och idéer och känna frihet och lekfullhet
i slöjden utan krav på planering, formgivning eller perfektion av behärskande av tekniker.
En liknande teori har tidigare blivit formad av Lindfors (1991) för att kartlägga lärarens
handlingsberedskap och är enligt vår mening relevant ännu idag.

Figur 2. Funktionerna i läraryrket. (Lindfors, L. 1991 s. 33)
I figur 2 beskriver Lindfors funktionerna i läraryrket som helhetsperspektiv och enligt modellen
kan lärarens undervisningsfunktion delas in i tre olika grupper, kognitiv funktion, metod- och
materielfunktion och socio-emotionell funktion. Lärarens kognitiva funktion talar om
handlingsberedskap hur behandling av undervisningsmål vid planering av utförandet av
undervisning görs, samt evaluering av den utförda undervisningen. Lärarens metod- och
materielfunktion kräver handlingar hur man strukturerar upp undervisningen med tanke på
12

arrangemang och hjälpmedel inom slöjdprocessen. Lärarens socio-emotionella funktion
innefattar lärarens sätt att se på elever som individer och gruppmedlemmar. Alla dessa
funktioner inom lärarens verksamhet är relaterat till hur lärarens didaktiska åtgärder formas.
(Lindfors, 1991 s. 34)
Undervisningsmetoderna kan delas in i tre olika huvudkategorier: Lärarledda, elevcentrerade
och läromedelscentrerade undervisningsmetoder. Alla dessa huvudkategorier delas sedan in i
olika underkategorier och i framstående stycke presenteras dessa. (Lindfors, 1991 s.130–136)
Lärarledda undervisningsmetoder
En del av lärarledd undervisning är frågande undervisning. Denna undervisningsmetod
framkommer ofta i mindre sammanhang vid situationer med lärare-elev eller lärare-mindre
grupp. Tanken med denna är att leda eleven till att själv komma fram till en lösning genom att
ställa ledande frågor till eleven/elevgruppen. Undervisningssamtal är en annan metod som vid
fördel används i mindre grupper, ofta i inledning av en ett nytt projekt eller vid avslutat projekt
i samband med utvärdering. Demonstration är kanske den vanligaste undervisningsmetoden.
Lindfors lyfter fram att den är speciellt lämpad för textilslöjden men vi anser att den används
minst lika mycket på den tekniska sidan. Läraren visar och berättar åt en eller flera elever om
en teknik eller annat operativt arbete. Demonstrationen samspelar ofta med frågande
undervisning för att stärka effekten. I denna undervisningsmetod finns det en hel del för läraren
att tänka på, till exempel takten av demonstrationen, utrymmet, omfattning, möjlighet att låta
eleverna testa under ledd undervisning med mera. Instruktion är den sista inom lärarledd
undervisning som påminner mycket om demonstration men ofta mera småskaligt. Detta
behöver nödvändigtvis inte vara undervisning av nya arbetsmoment utan kan även handla om
instruktioner och regler för utrymmet. Lindfors lyfter fram att instruktion ofta är spontan och
oplanerad, men att läraren bör vara förberedd på dessa tillfällen i sin undervisningsplanering.
(Lindfors, 1991)
Grupparbete är en ofta förekommande undervisningsmetod framförallt i textilslöjden, men
förekommer även på den tekniska sidan för undervisningen. Denna metod används ofta för att
sammanknyta till andra ämnen och skapa integrerande och ämnesövergripande undervisning.
En annan variant av detta är pararbete som liknar grupparbete. Här kan det handla om att
hjälpa varandra i planering och tillverkningsfasen, eller att ha ett gemensamt projekt parvis.
Det som båda dessa undervisningsmetoder gynnar är att eleverna tvingas kommunicera och
13

ställs inför problem tillsammans vilket övar samarbetsförmåga. Denna metod kan variera i
kvalitét beroende på eleven och dess inställning till grupp- eller pararbete, ofta blir takten på
utförande av planering och tillverkning lidande. (Lindfors, 1991)
Individuell övning används ofta vid tilltag av nya metoder och tekniker för utförande av
slöjdarbete, och här ligger inte fokus på själva slutprodukten utan ett förberedande inslag av en
ny teknik. Självinstruerande undervisning handlar om att eleven självständigt studerar ny
information med hjälp av olika läromedel, detta kan vara arbetsbeskrivningar med illustration
eller text, läroböcker eller annat. Detta är något som idag utövas ofta med smarttelefoner.
Stationsundervisning är ofta en hjälpmedelscentrerad variant av undervisning. Detta går i stort
sett ut på att utan lärarens hjälp ska eleverna röra sig på olika ställen i ett utrymme och ta del
av olika hjälpmedel och eventuellt utöva tekniker vid stationerna. Denna undervisningsmetod
bygger på att undervisningen är självinstruerande men kräver ett större arrangemang än tidigare
beskrivet omfång. (Lindfors, 1991)

14

3. Arbetarskydd

I detta kapitel presenteras arbetarskyddet ur olika perspektiv. Vi tar fram syftet med
arbetarskydd, presenterar kort arbetarskyddets historia och i den sista delen av kapitlet lyfter
vi fram hur arbetarskyddet tillämpas i praktiken.
3.1 Varför arbetarskydd?
Arbetarskyddslagen är en av de viktigaste lagarna för arbetslivet och täcker nästan alla former
av arbete, även slöjdundervisningen. Arbetarskyddslagen ska tillämpas vare sig det gäller en
liten eller stor arbetsplats, i den offentliga eller privata sektorn. Lagen förändras över tid och
bestämmelserna förtydligas och förenklas. Lagen ändras också utifrån samhället så att den
passar in i aktuella arbetsförhållanden (Institutet för arbetshygien, 2003).
Arbetarskyddet är den verksamhet som upprätthåller och främjar säkerheten och hälsan i
arbetsmiljön och arbetsförhållandena samt främjar arbetstagarnas fysiska och psykiska
arbetsförmåga. Arbetssäkerheten är en del av arbetarskyddet och granskar miljön där arbetet
utförs. Detta kan vara arbetsutrymmen, maskiner, arbetsredskap och anläggningar med
arbetstagarens hälsa och säkerhet som grund. Målsättningen är att arbetsmiljön inte ska utgöra
en risk för människors säkerhet och hälsa. (Arbetarskyddscentralen, 2010, s. 5)
I figur 3 presenteras arbetarskyddets verksamhet. Arbetarskyddet granskar arbetsmiljön utifrån
arbetstagarens hälsa och säkerhet. Till arbetsmiljö hör bland annat arbetsutrymmen, redskap
samt maskiner och anläggningar. Arbetshälsan fokuserar på arbetstagarens hälsa i förhållande
till arbetet. Syftet med arbetarskyddet är en välmående arbetstagare, trygg arbetsmiljö och
sunda arbetsförhållanden.

15

Figur 3. Arbetarskydd som verksamhet. Bearbetad efter Arbetarskyddscentralen (2010, s. 5).
Arbetarskyddets utgångspunkt är att kontinuerligt förbättra arbetsmiljön och arbetsförhållanden på arbetsplatsen så att riskmoment och farliga situationer förhindras eller avlägsnas. Det
är upp till arbetsgivaren att planera, välja, dimensionera och genomföra åtgärder som förbättrar
arbetsförhållanden. Åtgärderna anpassas efter de risker som hittats i arbetsmiljön och till de
krav som arbetet, förhållandena och arbetsmiljön ställer samt till arbetstagarnas personliga
förutsättningar. (Arbetarskyddscentralen, 2010, s. 5)
3.1.1 Arbetarskyddets historia
Ända sedan medeltiden har arbetarskyddet regelmässigt utförts och implementerats. Mästare
hade i uppgift att skydda sina lärlingar. Mellan 1621 och 1720 var åldersgränsen för
lärlingsavtal 14 år. Dock sänktes denna gräns till 10 år i slutet av 1700-talet, vilket ledde till att
barnarbete ökade i landet. Statens arbetarskydd gällde inte för arbetarna, eftersom det var
arbetsgivaren som ansvarade över arbetarna. I samband med att näringslagen tillämpades 1879
avslutades detta patriarkaliska arbetsförhållande. (Forsius, 2003)
Arbetare inom industri runt om landet samlades och diskuterade arbetsförhållanden, risker och
välmående och satte igång diskussionen om arbetarskydd. Staten hade sedan länge anställt
läkare och fältskär att sköta om sjukvård hos soldater. Redan på 1700-talet fanns sjukvård på
fabriker i Sverige. Staten ordnade sjukvård för arbetare som byggde Sveaborg på 1740–175016

talet, Saima kanal på 1840-talet och järnvägsbygge på 1850-talet. (Forsius, 2003)
Under denna tid när industrin utvecklades var det inte bara arbetarna som led, utan också
avkastningen i samband med detta. Då började till och med enskilda företagare använda sig av
läkare för personalvård. En av de första som gjorde detta är Finlayson Forssa Bomullsspinneri,
som anställde läkaren Fredrik Daniel Vilenius år 1852. Fiskars var inte långt efter och anställde
fabriksläkare år 1860. Fortfarande fanns det ännu ett stort antal arbetsgivare som inte såg detta
som nödvändigt. (Forsius, 2003)
År 1858 manade kejserliga senaten för Finland den verkställande direktören för läkarsamfundet
att vidta åtgärder för att utveckla hälsotillstånd för industriarbetare. Detta innebar att
kretsläkare ansvarade att övervaka att fabrikerna och de anställdas boenden inte bidrog till
ohälsa. Det framkom då att arbetare och fattiga bodde i fuktiga och kalla bostäder, vilket ledde
till att personer i denna klass hade mycket dålig hälsa. Utöver detta framkom det även att
arbetarna gjorde mycket fysiskt påfrestande arbete i långa dagar, också bland kvinnor och barn
under 12 år. (Forsius, 2003)
Tillsynsman Julius Mickwitz krävde år 1860 att senaten utarbetade en redogörelse för
granskning av 17 fabriker som påvisade dåliga arbetsförhållanden och boende för största delen
av dessa. På grund av tidsbrist vidtogs inga åtgärder av dessa förrän efter 1865.
Tändsticksindustrin var en av de första som fick begränsningar på grund av dåliga
arbetsförhållanden. Orsaken var att vit fosfor hanterades i dåligt ventilerade utrymmen. År
1872 förbjöds användning av vit fosfor inom tändsticksindustrin och efter detta slutade
fosforförgiftning bland arbetare. Finland var första landet som förbjöd vit fosfor, och först 9 år
senare följde andra länder exemplet, år 1881 implementerade Schweiz och Danmark samma
förbud. (Forsius, 2003)
Näringslagen 1879 gav restriktioner om förmännens behörighet i arbeten där risk för brand
eller direkta livshotande risker. Barn under 12 år fick inte utföra arbeten inom dessa områden
och utöver detta gällde även nya begränsningar för arbetstagare under 18 år och arbetstider för
dessa. På samma år trädde lagen om hälsovård 1879 in. Bland annat gav denna lag
hälsovårdsnämnden skyldighet att ta itu med de fall som orsakar ohälsa hos arbetstagare, också
att se till att restriktionerna för arbetstid följdes till punkt och pricka. (Forsius, 2003)
År 1889 grundades de två första yrkesinspektionerna (Forsius, 2003). Tanken med dessa var
att skydda kvinnor och barn från dåliga arbetsförhållanden (Työterveyslaitos, 2003 s. 9).
17

I och med detta framkom de flesta fallen om risker på arbetsplatser och dessa kunde elimineras,
dock i lugn takt. Det var faktiskt oftare arbetstagarna som motsatte sig snabbare än
arbetsgivarna. 1895 infördes lagstadgad olycksfallsförsäkring och året 1903 grundades den
första kvinnliga yrkesinspektionen. (Forsius, 2003)
År 1973 infördes lagstadgad arbetarskydd på alla arbetsplatser i Finland, dock var det fysiska
och tekniska arbetsplatser som låg i fokus. Eftersom många nya arbetsplatser kom in på 1980talet kom det ett nytt fokus på psykosocialt arbetarskydd. I början av 1990-talet gjordes
satsningar för att förbättra livskvaliteten inom arbetet och de ekonomiska aspekterna inom
arbetarskydd upptäcktes. På 2000-talet handlade arbetarskydd till större grad om ork och
åldrande på arbetsplatsen. Fysiskt och psykiskt våld på arbetsplatsen blev ärenden för
arbetarskyddet. Även personer med speciella behov skulle ses till att de kunde arbeta utan
förhinder. (Työterveyslaitos, 2003 s. 9)
Med traditionellt arbetarskydd har fokus oftast legat på risker för fysiska skador, och
psykosociala risker har ofta lämnat utanför rampljuset. Arbetarskydd är viktigt i alla områden,
men innehållet och åtgärder varierar beroende på situationen. (Työterveyslaitos, 2003 s. 9)
Från en utställning i Stockholm, avsedd för arbetarskydd, fick Vera Hjelt inspiration till att
bygga upp en motsvarande verksamhet i Finland. År 1907 tog Hjelt ett initiativ om en
utställning i Finland för att belysa hur arbetarskyddet i Finland såg ut och år 1909 öppnades
Utställningen för arbetarskydd och välfärd i industriföreningens ämbetslokal i Helsingfors.
Hjelt berättar att det ofta förekom olyckor inom industrin. Arbetstagare dog och andra klarade
sig med svåra kroppsskador. Arbetarna tvingades också att arbeta i ohälsosamma miljöer.
Samhället behövde sprida ordet om arbetarskydd. Denna utställning har flyttat flera gånger
och nu har den sista moderna utställningen stängt sina dörrar. Från och med år 2020 skulle
utställningen digitaliseras och en virtuell utställning lanseras och hittas online på
arbetarskyddsförvaltningens webbtjänst. (Työsuojelu, 2018)
3.1.2 Syftet med arbetarskydd
Finländarnas arbetsförmåga och prestanda anses vara bra, till stor del tack vare arbetarskyddet.
Under 2000-talet har arbetslivet i Finland blivit mer utmanande och påverkningsmöjligheterna
för arbetstagaren gällande deras jobb har också ökat. Trots detta uppdagas fortfarande farliga
18

och negativa faktorer som orsakar förluster gällande arbetsförmåga och prestanda på
arbetsplatsen. Varje år inträffar över 100 000 arbetsolyckor och 5000 sjukdomar orsakade av
arbete i Finland. Dödsfall som inträffar till följd av sjukdomar orsakade av arbetet uppskattas
till 1800 inom alla åldersgrupper. Stress och utbrändhet har också ökat på arbetsplatser samt
våldshot och osäkerhet i arbetet. (Työterveyslaitos, 2003, s. 8)
Arbetarskyddslagens syfte är att göra arbetsförhållanden och arbetsmiljön bättre för att trygga
och säkerställa arbetstagarnas förmåga att arbeta och samtidigt förebygga och förhindra
olyckor, sjukdomar och andra besvär med tanke på arbetstagarnas fysiska och psykiska hälsa
vilka beror på arbetet och arbetsmiljön. Ett annat syfte är även att säkerställa att arbetstagaren
erhåller sin fysiska och psykiska hälsa under hela arbetskarriären, i den utsträckningen den kan
påverkas till följd av säkra och hälsosamma arbetsförhållanden samt en säker och hälsosam
arbetsmiljö. Utöver detta ska även lagen bidra till att förebygga och förhindra yrkessjukdomar
och olycksfall samt andra risker som beror på arbetet eller arbetsmiljön.
Målet med arbetarskyddslagen har att göra med den fysiska och psykiska prestationsförmågan,
arbetets belastning, ergonomi och förändringen i åldersstrukturen hos befolkningen samt
förväntningarna och behoven som arbetslivet för med sig. (Institutet för arbetshygien, 2003, s.
12)
Enligt Työterveyslaitos (2003, s. 8–9) har arbetarskyddet lyckats eliminera många hälso- och
säkerhetsproblem samt lyckats öka trivsel och utvecklingsförmåga på arbetsplatser.
Arbetarskyddets mest synliga effekter är en ökning av produktivitet och konkurrenskraft,
effektivisering och lönsamhet, deltagande och utveckling av motivation i arbetet samt att få
arbetet att löpa normalt utan hinder och att förbättra kvalitén. Arbetarskyddet förbättrar
allmäntillståndet för personer i arbetsför ålder. Arbetarskyddet bidrar även till jämställdhet och
möjlighet att påverka på arbetsplatser, samtidigt kan det ses ur ett ekonomiskt perspektiv
eftersom arbetarskyddet förhindrar onödiga ersättningar från statliga medel.
(Työterveyslaitos, 2003, s. 9).
3.1.3 Arbetarskyddslagens uppbyggnad och tillämpning
Arbetarskyddslagen tillämpas nästan på alla situationer där arbete utförs. Arbete som utförs
hemma eller under andra förhållanden som är jämförbara med hemmet omfattas i huvudsak i
19

lagen. Det finns dock inga krav på att arbetsgivarens förpliktelser ska uppfyllas av
arbetstagaren när hen arbetar hemifrån eller hemma hos en tredje person. På vanliga
fritidsaktiviteter eller professionella idrottsutövningar tillämpas inte arbetarskyddslagen. Vid
arbete som utförs frivilligt inom avtalsbrandkårer tillämpas lagen, under vissa förutsättningar
även för frivilligt arbete som utförs på en arbetsplats. Egenföretagares utförande av arbete står
i regel utanför lagens tillämpningsområde, men när en egenföretagare arbetar på en gemensam
arbetsplats omfattas arbetet av lagens tillämpningsområde. (Institutet för arbetshygien, 2003,
s. 8–9)
3.2 Arbetarskydd i praktiken
Enligt Työterveyslaitos (2003, s. 14) utarbetas en god arbetsmiljö först och främst utifrån
arbetsplatsens egna förmågor. Ibruktagande av arbetarskydd är beroende av lokala människors
motiv och förmåga att utveckla arbetsmiljön, utveckla arbetarskyddet i praktiken samt se
arbetarskyddet utifrån arbetsplatsens perspektiv och behov. För personalen innebär
arbetarskyddet en säker och trygg arbetsplats samt ökande av trivsel, för ledningen är det en
del av att leda förmansarbetet och produktioner.
3.2.1 Arbetsgivarens ansvar
Enligt Institutet för arbetshygien (2003) är det arbetsgivarens skyldighet att ta hand om
arbetstagarnas säkerhet och hälsa i arbetet. Arbetsgivaren ska beakta omständigheter som berör
arbetsförhållanden och arbetsmiljön i övrigt och även arbetstagarnas personliga förutsättningar.
Det finns faktorer som begränsar arbetsgivarens allmänna omsorgsplikt, detta kan vara
situationer som är ovanliga och svåra att förutse och som ligger utanför arbetsgivarens kontroll.
Även enstaka händelser som kunde ha undvikits med alla bifogade försiktighetsåtgärder är
begränsande för arbetsgivaren.
Mertanen (2013) påpekar att arbetsgivaren har ansvar över arbetstagarnas säkerhet och hälsa,
men att ansvaret inom arbetarskyddet är uppdelat. Det största ansvaret har den högsta
ledningen, vilket oftast innebär värna om arbetarskyddets resurser. Mellanchefer ansvarar för
planering av säkerheten och inköp. Arbetsledningen ansvarar för att arbetet löper i enlighet
med säkerhetsföreskrifterna. Personalen är i sin tur skyldiga att följa säkerhetsföreskrifterna
och anvisningarna. Mertanen (2013) lyfter även fram att varje arbetstagare har en skyldighet
20

och rätt att utföra sitt arbete på ett säkert sätt:
●

Identifiera en fara

●

Skydda sig

●

Följa säkerhetsföreskrifter

●

Anmäla brister till förmannen och arbetarskyddet.

Arbetarskyddscentralen (2010, s. 7) menar att verksamheten kring arbetarskydd ska vara
systematisk och planmässig. Arbetsgivaren ska även vara medveten om de olika faktorer på
arbetsplatsen som medför fysisk eller psykisk olägenhet eller fara.
Arbetarskyddscentralen (2010) lyfter fram omsorgsskyldigheten genom de åtgärder som fastställs i arbetarskyddslagen:
●

Verksamhetsprogram för arbetarskyddet, i vilket man fastställer målen och metoderna för
den verksamhet som syftar till att utveckla arbetsförhållandena och upprätthålla
arbetstagarnas arbetsförmåga.

●

Identifiering av olägenhets- och riskmoment och bedömning av deras betydelse, dvs
riskbedömning, att avlägsna konstaterade faror eller reducera faran på så sätt att
arbetstagarens hälsa inte utsätts.

●

Utbildning och handledning för arbetstagarna för att förebygga arbetsolyckor och
yrkesrelaterade sjukdomar.

3.2.2 Arbetstagarens skyldigheter och rättigheter
Enligt Institutet för arbetshygien (2003) ska arbetstagaren observera föreskrifter och
anvisningar som arbetsgivaren meddelar efter hens befogenheter. I övrigt ska även
arbetstagaren iaktta ordningen och renligheten samt försiktighet och omsorgsfullhet i arbetet
och

att

arbetsförhållandena

förutsätter

för

att

bevara

säkerheten

och

hälsan.

Arbetarskyddscentralen (2010) säger att arbetstagaren måste följa anvisningar och direktiv som
ges av arbetsgivaren. Det kan handla om arbetskläder, allmänna säkerhetsdirektiv, anvisningar
om maskiner och arbetsredskap eller arbetsledningens arbetsanvisningar. Arbetstagaren ska,
förutom sin egen säkerhet och hälsa på arbetsplatsen även övervaka arbetskamraternas säkerhet
och hälsa utifrån sin egen erfarenhet, den erhållna handledningen och yrkeskompetens.
21

Arbetarskyddscentralen understryker också vikten av att vara omsorgsfull och försiktig samt
hålla ordning och reda i arbetsmiljön. Trakasserier och osakligt bemötande ska också undvikas
för allas trivsel och säkerhet.
Om en arbetstagare märker brister eller fel gällande arbetssäkerheten ska detta direkt meddelas
till arbetsgivaren och arbetsfullmäktige. Om arbetstagarens kompetens och utbildning räcker
till kan hen rätta till dessa brister eller fel på egen hand. Om arbetsplatsen inte har en
arbetarskyddsfullmäktig ska förmannen informeras om situationen.
Arbetstagaren kan också vägra arbeta om arbetet innebär en direkt fara för hennes hälsa eller
liv eller andras säkerhet. Att vägra arbeta är exceptionellt och förekommer bara när det inte
finns någon annan utväg. (Arbetarskyddscentralen, 2010, s. 11)
Arbetarskyddscentralen (2010) understryker vikten i arbetstagarens delaktighet i utvecklingen
av arbetssäkerheten och företagshälsovården. Skyldigheter och rättigheter gällande
arbetarskyddet realiseras dels genom personalrepresentanter i samarbetsorgan och dels
genom arbetstagarens individuella skyldigheter och rättigheter. Avsikten med arbetarskyddssamarbetet är att få tillräcklig med information om frågor gällande säkerhet och hälsa på
arbetsplatsen, via sina ombud eller personligen. Informationen som arbetstagaren får ska
diskuteras med arbetsgivaren. Arbetarskyddscentralen listar 6 punkter som beskriver arbetstagarens individuella skyldigheter när det kommer till arbetarskyddet;
●

Att följa de anvisningar och bestämmelser som arbetsgivaren gett

●

Att slå vakt om den egna och arbetskamraternas säkerhet.

●

Att undvika osaklig behandling och trakassering av andra arbetstagare.

●

Att avlägsna och meddela om upptäckta fel och brister.

●

Att använda maskiner och arbetsredskap på ett korrekt sätt.

● Att använda personlig skyddsutrustning och säkerhetsanordningar på korrekt sätt.
(Arbetarskyddscentralen, 2010, s. 10)

3.2.3 Riskbedömning
Ett framgångsrikt arbetarskydd kräver en identifiering av missförhållanden och riskfaktorer i
arbetet, arbetsmiljön och arbetsförhållandena samt åtgärder för att ta bort och hantera riskerna.

22

Kunskapen som fås från en sådan utredning ger en helhetsbild av arbetssäkerheten och
arbetshälsan. Det ger även utgångspunkten för arbetsplatsens mål gällande arbetarskydd och
beredskap för fördelningen av verksamheten till centrala utvecklingsområden.
(Arbetarskyddscentralen, 2010, s. 25)
Arbetarskyddscentralen (2010) menar att riskbedömning innebär att faror och missförhållanden
som förekommer i arbetet identifieras och hur stor risk dessa faror medför samt deras betydelse.
Riskbedömningens syfte är att kartlägga hot mot arbetshälsan och arbetssäkerheten på
arbetsplatsen och försöka arbeta mot dessa hot för att uppnå den avsedda säkerhetsnivån.
Faktorer som kan leda till en skadlig händelse kan var en yrkessjukdom, fysisk, psykisk eller
social belastning. Nämnbara exempel på riskfaktorer är buller, hala golv, ständig stress eller
dålig arbetsställning. Arbetarskyddscentralen (2010) menar att en risk är kombinationen av en
hur allvarlig händelsen är och sannolikheten för att den kommer att hända. För att konkretisera
riskbedömning i arbetet presenteras i figur 4 hur riskbedömning går till.

Figur 4. Riskbedömning. Bearbetad efter Arbetarskyddscentralen (2010, s. 25).
Olika specialgrupper behöver också tas i beaktande gällande riskbedömning. Unga
arbetstagare, personer som är nya med en arbetsuppgift, handikappade eller arbetstagare som
lider av någon sjukdom. Gällande sjukdomar och mediciner är företagshälsovårdens profession
viktig med tanke på utvärderingen av dessa gruppers risker.

23

Arbetarskyddscentralen (2010) tar också upp vikten av identifiering av faror. Tillräckligt med
tid och resurser ska ges när det kommer till riskbedömning, men samtidigt bör det inte störa
den pågående verksamheten. Verksamhetsbedömningen kan spridas ut över en längre tid
eftersom allt inte behöver bedömas på samma gång. Metoder som checklistor, iakttagelser och
intervjuer är nyttiga vid bedömningar. Om det vid bedömningen uppkommer farliga situationer
kan dessa rättas till direkt och behöver inte separata bedöma hur stor säkerhetsrisk den är. Detta
kan vara en situation där det konstateras att den gällande lagstiftningen inte följs.

24

4. Arbetarskydd i skolan
I detta kapitel diskuteras hur arbetarskyddet implementeras i skolan. I kapitel 4.2 behandlas
kort vad som gäller i slöjdsalarna och i kapitel 4.3 diskuteras vad läroplanen och officiella
styrdokument säger om säkerhet i slöjdsalen.
4.1 Skolans ansvar och skyldigheter
Som tidigare nämnts så arbetar flera anställda i skolan med flera olika yrken. Lärare, rektorer,
psykologer och hälsovårdare är några exempel på olika yrkesområden inom skolan. Skolan är
också elevernas arbetsplats. De olika yrkesområden som finns inom skolan bidrar till att göra
elevernas skolgång så bra som möjligt och tillåta en framgångsrik skolgång för eleverna. För
att barnen ska må bra i skolan förutsätter det att vuxna i skolan också mår bra. Därför ska
skolmiljön alltid utvecklas utifrån ett helhetsperspektiv på skolan. (Mertanen, 2013)
Alla som arbetar inom skolan har enligt arbetarskyddslagen (738/2002) rätt till en trygg och
säker arbetsplats. Detta innefattar alla som arbetar på skolan, såsom fastighetsskötare eller
kökspersonal. När det på en arbetsplats finns fler än två arbetstagare kallas detta för en
gemensam arbetsplats. För att en god säkerhet ska uppnås på en gemensam arbetsplats
förutsätter det att alla parter samarbetar. (Mertanen, 2013)
Utbildningsstyrelsen (2014, s. 13) menar att undervisningen ska ordnas med beaktande av
föreskrifter om arbetarskydd och säkerhet. Detta tolkas som att skolan ska följa de
arbetarskyddslagar som finns och anpassa dessa till skolverksamheten.
Enligt Arbetarskyddslagen (738/2002, 8§) ansvarar arbetsgivaren för arbetstagarens hälsa och
trygghet, i detta fall skolan. För att förbättra arbetsförhållandena behöver arbetsgivaren se
till att planera, välja och dimensionera samt genomföra åtgärder som behövs. Arbetarskyddslagen (738/2002, 8§, s. 22) tar upp fyra principer som ska beaktas gällande detta;
1. Uppkomsten av risker och olägenheter förhindras
2. Risker och olägenheter undanröjs eller, om detta inte är möjligt, ersätts med sådant som är
mindre farligt och skadligt.
3. Gemensamma arbetarskyddsåtgärder prioriteras framför individinriktade skyddsåtgärder
4. Teknikens utveckling och utvecklingen av andra tillgängliga metoder beaktas.

25

Dessa principer gällande förebyggande arbetarskydd är enligt Institutet för arbetshygien (2003)
inte fullständig, men beskriver delvis i vilken ordning åtgärderna tas vid. Dessa grundläggande
principer om förbättring av arbetsförhållanden ska iakttas för att förbättra arbetsförhållandena.
Om arbetsgivaren vidtar åtgärder för att förbättra arbetsförhållanden ska dessa åtgärder
systematiskt följas upp. Säkerheten kan endast garanteras om risker och belastningsfaktorer
systematiskt granskas och kontrolleras. Kontrollera i detta avseende innebär att fortsättningsvis
iaktta arbetsmiljön och arbetsförhållanden för att undvika olycksfall, besvär för hälsan och
farliga situationer. Genom att systematiskt följa upp och granska de åtgärder som gjorts för att
främja arbetsförhållanden kan en garanti ges för att arbetsförhållandena förblir säkra och även
upptäcka risker och brister som inte framkommit tidigare. Kontrollen medför också en
möjlighet att vidta behöriga säkerhetsåtgärder och förebygga farliga situationer eller farliga
arbetsförhållanden (Arbetarskyddslagen, 2002, s. 22).
Mertanen (2013) menar att säkerhetskultur kan förklaras genom att jämföra den med
trafikkultur. När en person kör bil ska farliga situationer förutses, åtgärda funna brister,
respektera regler och ha en god inställning till säkerhet. Enligt Mertanen (2013) är syftet med
säkerhetskultur att bibehålla och främja den allmänna hälsan och säkerheten.
I skolan föds säkerhetskultur genom rektorns och lärarnas ställningstagande i säkerhetsfrågor.
Hur skolans ledning och personal tar sig an säkerhetsfrågan och hur eleverna kan bidra till att
agera utifrån ett säkert perspektiv. På en arbetsplats är förmannens inställning till
säkerhetskulturen avgörande, i skolsammanhang handlar det då om rektorn. Läraren fungerar
som ett vuxet exempel i skolvärlden, när läraren agerar representativt i förhållande till säkerhet,
lär hen också ut den rätta inställningen till säkerhet åt eleverna. Innan läraren agerar på ett visst
sätt inom säkerhetskultur, måste läraren först kontrollera att det hen lär ut är korrekt. (Mertanen,
2013)
Mertanen (2013) lyfter också fram att en säker skolmiljö kan uppnås genom att göra eleverna
delaktiga i arbetet för främjandet av arbetssäkerhet. Det är också viktigt att information samlas
in om olyckor och nära ögat situationer. Dessa utreds noga för att utveckla nya och säkrare
arbetsmetoder. I sökandet efter nya och bättre lösningar menar Mertanen (2013) att rektorn,
lärare, övrig personal och eleverna samt deras föräldrar alla behöver vara delaktiga
26

4.2 Säkerhet i slöjdsalen
För att bibehålla säkerheten i slöjdsalen är det viktigt att olika säkerhetsperspektiv blir en del
av den fostrande undervisningen. Enligt Lindfors (2012) kan olika former av säkerhet som tas
upp i undervisningen kallas säkerhetsfostran. Det pedagogiska målet med säkerhetsutbildning
är att skapa en säkerhets atmosfär som möjliggör införandet av säkerhetsinriktade attityder.
Lindfors (2012) menar att målet för säkerhetsfostran är att skapa en miljö där eleverna arbetar
i en trygghetsfrämjande anda. Eleven och lärarens samspel spelar en betydande roll för
utvecklandet at arbetarskyddet. Genom god kommunikation mellan lärare och elev skapas
också trygga arbetsmodeller för att främja arbetssäkerheten. När lärare och elev känner tillit
mot varandra bildas en god och konstruktiv atmosfär (Kemppinen & Koskivirta, 2015).
Enligt statsrådets förordning om maskiners säkerhet (400/2008) råder dessa restriktioner i
slöjdsalarna eftersom dessa föreskrivs med stöd av arbetarskyddslagen från 23 augusti 2002
(738/2002). Alla maskiner och deras tillbehör som införskaffas till skolan bör vara CE-märkta.
Med dessa bör medfölja godkända finska och svenska, eller bara ett språk om det gäller ett
enspråkigt sammanhang (400/2008 kap 1 7§). Vissa maskiner är ämnade för elever, andra för
läraren. Maskinerna bör vara ordentliga och stadiga, och placerade på riskfria områden (Inki
m.fl. 2011).
Bra belysning är viktigt för säker användning av maskiner. Maskiner med mycket ljud bör
placeras i separata utrymmen, alternativt kan maskinerna kläs in med ljuddämpande skydd
(Mertanen, 2013). Dessa bör dock byggas så att maskinen inte kan överhettas. För att bibehålla
bra luftkvalité är god ventilation viktigt, detta innefattar även ordentliga utsug vid maskiner
som skapar trä- och metallspån, till exempel cirkel eller bandslip. (Mertanen, 2013)
Mertanen (2013) menar även att användning av skarvsladdar bör undvikas vid möjlighet för att
undvika att personer som rör sig i slöjdsalen snubblar. När maskiner används bör personen
använda personlig skyddsutrustning utöver maskinens egna anhåll och skydd. Exempel på
dessa är ansiktsskydd, hörselskydd, handskar och andningsskydd med mera. För att ha “ryggen
fri” då införskaffning av denna personliga skyddsutrustning sker bör läraren se till att de är CEmärkta. Det ligger på rektorns ansvar att se till att lärarna har kunskap om reglerna för
arbetarskydd och följer dessa, samt att de har bekantat sig med skolans säkerhetsföreskrifter.
Då läraren förevisar en maskin bör hen noggrant följa alla regler och bruksanvisningar för
27

maskinen. Om slöjdläraren utför heta arbeten utanför ett för ändamålet lämpligt utrymme, bör
hen ha ett ikraftvarande heta arbeten kort. (Mertanen, 2013)
Läraren ansvarar för att leda och förevisa eleverna. Hen bör se till att alla elever bekantar sig
med säkerhetsföreskrifter och maskinernas bruksanvisningar, och faktiskt förstår dem. Det hör
till lärarens ansvar att ta hand om maskinerna i slöjdsalen, eller i alla fall se till att de blir
omhändertagna. Genom att systematiskt underhålla maskiner så minimeras säkerhetsrisker som
annars skulle uppstå. Ett exempel är att maskinernas skyddsanordningar skulle gå sönder.
Mertanen har tagit fram en checklista för läraren gällande utrustningen:
•

Bruksanvisningar och märkningar (till exempel CE-märkning)

•

Maskinernas knappar och reglage. (till exempel på/av knappar)

•

Nödstopp

•

De rörliga delarnas skyddsanordningar

•

Energimätning Styrning

•

Maskinens placering

•

Underlag, att maskinerna står stadigt

•

Servicearbeten

•

Elsäkerhet

•

Skyltar med bruksanvisning för eleverna. Till exempel enkla bilder som förevisar korrekt
användning av maskinen.

I slöjdsalarna används det ofta olika elektriska verktyg och maskiner. Om dessa inte används
korrekt eller har skador, kan det leda till mycket stora skador som elchock eller brand.
(Mertanen, 2013)
Sunt bondförnuft gäller, elektriska apparater får inte användas nära vatten, maskinerna och
sladdar ska hållas rena och torra, samt inte vara i vägen för andra. Sladden dras ur väggen
genom att dra i kontakten, inte sladden. Vid byte av säkring eller annan service, avbryts
strömtillförseln innan påbörjad service. Vissa maskiner får absolut inte lämnas påslagna, såsom
strykjärn, lödkolv eller andra apparater som blir varma eller alstrar ström (Mertanen, 2013).
Kort checklista för elsäkerhet:

28

•

Vid föraning om trasiga apparater, ta bort ur användning och ta kontakt med en behörig
elektriker och be dem se över maskinen.

•

Täck inte över lampor eller element med något och håll dessa rena och dammfria.

•

Håll sladdar och skarvsladdar fria och ur vägen, var extra försiktig i fuktiga utrymmen.

•

Personalen i utrymmet måste veta var huvudströmbrytaren är och hur den används.

•

Stäng alltid av alla maskiner då de inte används, lämna inte i standby-läge över natten.

•

Säkerställ att någon i personalen har genomfört första-hjälpen utbildning.
(Mertanen, 2013)

I skolan är det viktigt att gå igenom säkerhetsregler med eleverna, var skyddsutrustning finns
och hur den används. Detta gäller inte enbart i slöjdsalarna utan även i till exempel för
skyddsutrustning i gymnastik, kemilabbet eller i huslig ekonomi. Lärare emellan behöver också
diskutera kring arbetssäkerheten. Vem sköter om skyddsutrustning och ser till att de är hela
och användbara, vem sköter om elsäkerhet, vem har gått första-hjälpen kurs och vem gör vad
när någon är borta. (Mertanen, 2013). Det går inte att understryka hur viktigt det är att allt är
klanderfritt inom säkerhet för elever och lärare.
Arbetarskydd är en del av elevens individuella slöjdprocess. En trygg lärmiljö tillsammans med
arbetarskydd ger eleven möjligheten att utföra sitt arbete på ett säkert sätt. Undervisning av
arbetarskydd och säkerhetsfostran grundar sig i arbetarskyddslagar och bestämmelser.
Utbildningsanordnaren och skolans personal uppmanas att följa lagen för grundläggande
utbildning (628/1998), räddningslagen (378/2011), lagen om unga arbetstagare (998/1993) och
arbetarskyddslagen (738/2002) för att ge personalen och eleverna en trygg och säker
arbetsmiljö. (Opetushallitus, 2020)
Työsuojelu (2015) menar att klassrummen för teknisk slöjd i grundskolan fortfarande har
brister när det kommer till säkerheten. De allvarligaste försummelserna handlar om avsaknad
av skyddsanordningar på maskinerna.
Enligt Utbildningsstyrelsen (2014) säger läroplanen följande: ”Eleverna får kunskap om
arbetssäkerhet samt lär sig att kartlägga och bedöma risker under slöjdprocessens gång.
Eleverna arbetar på ett tryggt och säkert sätt. Detta tolkas som att läraren och rektorn har ansvar
för att eleverna får den information de behöver för att arbeta på ett säkert sätt. Även Työsuojelu

29

(2015) menar att det är lärarens och rektorns ansvar att eleverna arbetar enligt arbetarskyddets
riktlinjer.
Om en elev skadas under en lektion i teknisk slöjd är det en skadad elev för mycket. Työsuojelu
(2015) menar att en vanlig olycksfallsrisk att elevens hand fastnar i en oskyddad maskin och
skadas. I Södra Finland har Regionförvaltningsverket under åren 2010–2013 fått 2–6
anmälningar om allvarligare olyckor vid arbete med en maskin eller anordningen vid en
läroinrättning. Työsuojelu (2015) har intervjuat Päivi Laakso från regionförvaltningsverket
som menar att det fortfarande hittas oskyddade maskiner. Hon menar att alla läroinrättningar
borde veta att skyddsanordningar på maskiner ska granskas som en del av bedömningen av
risker i arbetssäkerheten.
Det är många faktorer som kan spela in när en elev skadas av en maskin eller anordning.
Työsuojelu (2015) lyfter fram 6 vanliga orsaker till varför en olycka uppstår:
•

Eleven har glömt anvisningarna om trygga arbetsmetoder som han eller hon har fått.

•

Eleven handlar instinktivt och emot anvisningar vid en störning.

•

Läraren är inte närvarande i arbetslokalen.

•

I stället för läraren så leds undervisningen av en vikarie på plats som inte fått tillräckligt med
introduktion i arbetet som utfördes.

•

Maskinen uppfyller inte kraven i bestämmelserna.

•

Skyddskläderna som används i arbetet är för stora och har för långa ärmar.

4.3 Arbetarskydd i läroämnet slöjd
Elever som arbetar i slöjdsalen har rätt att få lära sig de rätta arbetssätten och få instruktioner
för arbetssäkerhet samt få information om risker i arbetet. För rättsligt skydd uppmanas läraren
att använda sig av dokument som bevisar att elever har fått instruktioner i hur en maskin
används på ett säkert och tryggt sätt. Via ett sådant dokument kan läraren visa upp vad eleven
lärt sig och tidpunkten. Ett sådant dokument kunde vara någon form av arbetssäkerhetskort.
Läraren bör uppmana elever att alltid meddela om det uppstår farliga situationer under arbetets
gång. (Inki, Lindfors & Sohlo, 2011)

30

Inom slöjd används flera olika maskiner. Vissa maskiner är ämnade för både elever och lärare,
men vissa endast för läraren. Enligt Statsrådet 475/2006, 4§ får elever använda sig av särskilt
farliga maskiner efter att de fyllt 16 år, men eftersom elever i grundskolan övervakas av en
lärare med rätt utbildning inom området får maskiner användas efter att eleven har påbörjat sitt
sjunde år inom grundskolan (Statsrådet, 475/2006, 2§).
Tabell 1. Elevers maskinanvändning. Bearbetad efter Käsityön turvallisuusopas.
(Inki, Lindfors & Sohlo, 2011, s. 65)

I tabell 1 presenteras vilka maskiner som finns i slöjdsalar och i vilken utsträckning elever får
använda maskinerna. Inki m.fl. (2011) har delat in användarmöjligheterna för eleverna i
tre kategorier:
31

Får användas om eleven undervisats och fått instruktioner samt att läraren står inom synligt
avstånd (grön).
Får användas om eleven undervisats och fått instruktioner samt att läraren står bredvid (gul).
Får inte användas (röd).
De maskiner som är markerade med gult räknas som farliga maskiner enligt Inki m.fl. (2011).
Det betyder att elever får använda maskinen endast om läraren står med en armlängds avstånd
från den elev som använder maskinen, då kan läraren snabbt ingripa om något händer. Maskiner
som är markerade med grönt i tabell 1 är maskiner som inte är lika farliga. Det betyder att
eleven får använda maskinen om läraren befinner sig i samma rum och ser vad som händer.
Läraren ska befinna sig på ett avstånd som ger möjlighet att reagera på en situation som ser
farlig ut, till exempel slå av strömmen. Inki m.fl (2011) nämner också att inte alla elever kan
använda maskiner själva. Läraren ska utvärdera elevens färdigheter och genom diskussion med
eleven komma fram till att eleven är säkrare om hen inte använder maskinen själv. Läraren kan
i sådana fall utföra bearbetningen av material, medan eleven ställer in maskinen och förbereder
för bearbetning. (Inki m.fl., 2011, s. 64).
I målen för slöjd i årskurs 7–9 menar Utbildningsstyrelsen (2014) att eleven ska handledas till
att uppfatta och förutse risker i arbetet samt att arbeta på ett tryggt och säkert sätt under
slöjdprocessen. Detta ger en svag inblick i hur läraren lyfter fram arbetssäkerhet i
slöjdundervisningen, men metoderna läraren använder sig av nämns inte.
Enligt Inki, Lindfors och Sohlo (2011) ska maskiner och anordningar som används i skolan
vara konstruerade på ett sådant sätt så att en olycka inte kan inträffa. Verktygsmaskiner placeras
ut så att säkerhetsavståndet är minst 100 cm, rörliga delar tas också i beaktande. Om
säkerhetsavståndet från en maskin övergår en annan får dessa maskiner inte användas på
samma gång. Säkerhetsavstånden märks ut för alla farliga maskiner. (Inki m.fl. 2011, s. 63).
Maskiner som kan utgöra en fara för elever under olovlig användning ska försättas med lås för
att förhindra att dessa används utan lärarens lov. Exempel på dessa är gradsax, kantbockningsmaskin och rundbockningsmaskin. (Inki m.f. 2011, s. 64).

4.3.1 Personlig skyddsutrustning
32

Enligt Arbetarskyddscentralen (2010) är personlig utrustning som skyddar arbetstagaren mot
olyckor och sjukdomar. När den personliga utrustningen lanseras på marknaden ansvarar
tillverkaren också för att den uppfyller kraven på hälsa och säkerhet. Inki, Lindfors och Sohlo
(2011, s. 49) menar att personlig skyddsutrustning alltid bör användas i utrymmen där
säkerheten och elevens hälsa riskeras. Läraren ansvarar för att personlig skyddsutrustning
används av eleverna och att den används på rätt sätt, skyddsutrustningen ska även kontrolleras
och underhållas regelbundet. Skyddsutrustningen förvaras på ett sådant sätt så att den är
lättillgänglig för eleverna och det ska alltid finnas tillräckligt. Inki m.fl. (2011) understryker
även att det är viktigt att läraren ser till att skyddsutrustningen är säkra att använda och att den
sitter rätt på eleven, sett till storlek och ergonomi. Arbetarskyddscentralen (2010, s. 53) lyfter
också fram att skyddsutrustningen ska vara bekväm för användaren och fungera som skydd
mot faror i arbetet. Arbetarskyddscentralen delar in skyddsutrustningen i tre kategorier.
I den första kategorin finns utrustning som främst skyddar mot mindre faror. Till detta hör
bland annat handskar, kläder och glasögon. I den andra kategorin räknas utrustning som
skyddar mot små eller allvarliga faror. Hit räknas hörsel- och ögonskydd, skor och olika
skyddskläder. I den tredje kategorin hittas utrustning som skyddar mot faror som anses farliga
eller livsfarliga. Hit hör andnings- och fallskydd samt utrustning som skyddar mot kemikalier,
extrem hetta, kyla eller el-fara. Hörselskydd används i utrymmen där ljudnivån överskrider 85
dB(A). Vid utrymmen där det är hög ljudnivå ska en mätning göras för att utreda om
hörselskydd behövs.

33

5. Metod

I detta kapitel lyfter vi fram den metod vi har använt oss av i vår studie. I kapitel 5.1 diskuteras
forskningsansats och i 5.2 diskuteras datainsamlingsmetod. Följande kapitel 5.3 och 5.4 tar upp
val av informanter samt reliabilitet och validitet. Forskningsfrågorna som formats för denna
studie är följande;
1. Hur arbetar lärare för att upprätthålla en god arbetssäkerhet i slöjdsalen?
2. Vilka metoder använder läraren för att undervisa arbetssäkerhet?
3. Hur uppfattar lärarna elevernas attityder till arbetssäkerhet?
4. Vilka områden inom arbetarskyddet kunde enligt lärarna utvecklas?
5.1 Forskningsansats
Då avhandlingens syfte är att lyfta fram metoder som slöjdlärare använder sig av för främjande
av arbetssäkerheten i slöjdsalen, så anses en kvalitativ studie vara lämplig. Dalen (2015, s. 11)
menar att ett mål för kvalitativ forskning är att få en inblick i fenomen som rör personer och
situationer i personens sociala verklighet. Med kvalitativ metod är strävan att få en djupare
insikt om människans anpassning till sin livssituation. För att belysa denna dimension är ordet
livsvärld ett ofta använt uttryck.
Dalen (2015, s. 28) menar att en forskningsprocess i en kvalitativ undersökning inte är lika
bestämd som i en kvantitativ process. I en kvalitativ undersökning har forskaren möjlighet att
ändra den ursprungliga planläggningen. I figur 6 visar Dalen (2015) hur en forskningsprocess
i en kvalitativ undersökning kan se ut. Oftast startar en forskningsprocess med funderingar
kring det tema som ska undersökas. Detta leder i sin tur till litteratursökning och teori som
anses vara aktuell samt relevant forskning inom samma område. Forskaren börjar sen utforma
problemställningarna i forskningen. Innan forskaren börjar med intervjuprocessen menar Dalen
(2015) att det bör finnas förväntningar och forskningsfrågor, trots att aktuella
problemföreställningar får utvecklas vartefter att arbetet fortskrider. Efter att de första
intervjufrågorna kan det vara nödvändigt att ändra på en del frågor. Följande steg är att välja
informanter till projektet. Efter dessa steg börjar forskaren med intervjuer. Vid detta moment
börjar också de olika stegen i processen gå in i varandra. Dalen (2015) understryker att
34

bearbetnings-, tolknings-, och analysprocessen startar ganska tidigt. De olika faserna i
processen påverkar varandra vartefter att processen framskrider.

Figur 5. Forskningsprocessen i kvalitativa undersökningar. Dalen (2015, s. 29)
5.2 Datainsamlingsmetod
Vi utför undersökningen med intervju som metod och analysen av materialet kommer att göras
som narrativ analys. Narrativ analysmetod betyder i vårt fall analys av det transkriberade
materialet som vi har gjort utgående från intervjuerna där informanterna beskriver sina egna
erfarenheter. Wibeck (2010, s. 126) menar att en berättelse beskriver en människa lika mycket
som världen hen lever i. I en analys av en berättelse ligger fokus antingen på innehållet, formen
eller båda två. Bryman (2011, s. 530) säger att narrativ analys används vid analys inom
livsberättelseforskning och livshistoria, men kan även tillämpas inom andra områden. Svaren
som läggs fram i en kvalitativ intervju kan ses som berättelser och kan då analyseras genom en
narrativ analysmetod. Bryman (2011, s. 531) understryker att narrativ analys kan ses på två
sätt. Antingen som en metod för analys av data, eller för att sporra informanterna att berätta
berättelser.

35

För att avgränsa studien har vi valt att endast undersöka arbetssäkerhet i slöjdsalen utifrån
lärarnas perspektiv och lämnat elevernas synpunkter utanför denna undersökning. Vi ser även
en fördel med att vara två personer som kan utföra intervjuerna. Stukat (2012) stöder denna
teori och menar att den ena personen kan se det som inte den andra ser, och eventuellt formulera
om frågorna. Två kan upptäcka mera än vad en kan göra. (Stukat, 2012. s. 46)
Enligt Stukat (2012, s. 42) är intervju en av de vanligaste datainsamlingsmetoderna. Dalen
(2015, s. 9) stöder sig i Kvale som menar att intervju betyder en utväxling av synpunkter mellan
två personer som diskuterar om ett särskilt tema. Syftet med en intervju är att få fram
beskrivande och adekvat information om hur andra människor upplever olika sidor av sin
livssituation. En kvalitativ intervju är särskilt lämpad för att åstadkomma en insikt om
informantens egna erfarenheter, tankar och känslor. (Dalen, 2015, s. 9).
Eftersom forskaren i ett projekt vill lyfta fram sitt tema och problemområden i det aktuella
projektet är det väsentligt att fundera på en strukturerad intervju eller en fokuserad intervju. En
öppen intervju tillåter informanterna att tala fritt om sina livserfarenheter. Detta är ett krävande
angreppssätt eftersom den som intervjuar är beroende av informanternas svar. Det finns inga
garantier för att informanterna öppnar upp sig för forskaren. Därför brukar strukturerade
intervjuer användas mer. Med en strukturerad intervjuform känner sig forskaren tryggare.
(Dalen, 2015, s. 15)
I denna avhandling valde vi att använda oss av semistrukturerad, även kallad delvis
strukturerad, intervjuform. Dalen (2015, s. 15) menar att en sådan intervju har bestämda ämnen
som forskaren valt ut i förväg. När metod används som metod kräver detta en intervjuguide,
speciellt vid semi strukturerad och fokuserad intervjuform.
Undersökningen är gjord under Corona-pandemin, detta innebär att intervjuerna gjordes
digitalt. På grund av detta så var inte avståndet till läraren ett hinder för intervjun. Om
avhandlingen hade gjorts under ett “vanligt” läsår skulle intervjuerna ha ägt rum i lärarnas
undervisningsutrymmen. Detta hade gett en mer konkret inblick i hur deras säkerhet i
slöjdsalen ser ut. Metoder som läraren använder sig av kunde också ha visats i praktiken, detta
skulle ha gett en bättre bild av samspelet mellan lärare och elev utifrån ett säkerhetsperspektiv.
Corona situationen innebar att vi endast kunde välja på enkät eller intervju som metod för vår
avhandling.
36

Eftersom skolor var stängda och undervisningen gjordes på distans så var observationer inte
möjliga att utföra. En positiv effekt av detta var att intervjuguiden utarbetades grundligt och
gjordes tydlig för att få svar på de forskningsfrågor som avhandlingen ställer. Då intervjuerna
gjordes digitalt fick vi ett bredare område att söka informanter på. Resultatet blev två
informanter från södra Finland, en informant från Sverige och tre informanter från Österbotten.
Detta gav avhandlingen en geografisk bredd som inte annars hade varit möjlig och resultat från
två olika länder, från stadsmiljöer och från landsbygden. I detta fall hade även en gruppintervju
varit möjlig. Detta hade även fungerat bra med videosamtal och det hade inte spelat någon roll
var i världen deltagarna hade varit. Gruppintervju valdes bort på grund av att människor
fungerar på olika sätt i gruppsammanhang och att alla kanske inte delat med sig av sina åsikter.
En gruppintervju hade säkert gett intressanta diskussioner och resultat, men vi tror också att en
del åsikter inte hade kommit fram om vi utfört en gruppintervju. Anonymiteten skulle också ha
varit ett problem med gruppintervju och risken för att informanterna ljuger skulle enligt oss
varit större. Med enskilda intervjuer så fick informanten i lugnt fundera och använda sina egna
ord, baserat på egna kunskaper och upplevelser samt utan inverkan från de andra
informanternas svar.
5.3 Reliabilitet och validitet
Validitet och reliabilitet ställer frågor om hur precis och tillförlitlig studien är. Validitet innebär
att det som undersöks faktiskt blir det och reliabilitet pekar på hur tillförlitlig undersökningen
är (Ekengren & Hinnfors, 2006). Vid validitet handlar frågan om hur forskaren mäter det som
det som ska mätas. Reliabilitet syftar till om resultatet blir detsamma om undersökningen görs
på nytt (Specialpedagogiska institutionen, 2016). Stukát (2012) förklarar att reliabilitet innebär
hur bra ett mätinstrument är i en avhandling, är det exakt eller ett diffust instrument. Stukát
(2012) menar att en bra reliabilitet medför att en undersökning kan göras om och ge samma
resultat, om det inte ger samma resultat visar det på en dålig reliabilitet. Validitet är ett svårare
begrepp enligt Stukát (2012) och anger hur bra ett mätinstrument mäter det som ska mätas. Han
påpekar också att en hög reliabilitet inte ger en hög validitet, eftersom fel saker kan mätas med
ett bra mätinstrument. Validiteten är grundläggande för en undersökning, men också
svårfångad (Stukát, 2012)

37

5.4 Val av informanter
Undersökningen gjordes bland lärare som undervisar i årskurserna 7–9. Orsaken till
avgränsningen är att undersökningen annars skulle ha blivit för omfattande eller för ytlig. Vi
menar att en jämförelse skulle ha gett en insikt i skillnader mellan de lägre (1–6) och högre (7–
9) årskurserna i den grundläggande utbildningen, men att antalet intervjuer på respektive
grundskolenivå skulle ha varit för litet för att få tillräckligt med bredd i undersökningen. Om
vi hade valt att intervjua fler lärare skulle undersökningen blivit för omfattande. En annan
aspekt är att elever i åk 7–9 får använda sig av maskiner medan elever i åk 1–6 mest använder
sig av handverktyg. Enligt Inki m.fl. (2011) får elever i årskurs 7–9 använda i princip alla
maskiner, dock under lärarens direkta uppsyn.
Sex olika lärare som arbetade i skolan ute på fältet ställde upp på intervju. För att bredda
undersökningen ville vi först få in ett par stycken som frivilligt ställde upp på intervjun. De
vanligaste undersökningarna görs på basen av stickprov men för att ge undersökningen större
reliabilitet redogör vi nedan hur och varför vi valde dessa informanter. (Stukát, 2012. s. 63)
Genom ett inlägg i Facebook gruppen “slöjdlärare” bad vi frivilliga slöjdlärare att medverka i
undersökningen. Två stycken tog kontakt varav Daniel arbetar utomlands och Didrik i södra
Finland. Eftersom endast två tog kontakt via Facebook tog vi kontakt direkt till andra
slöjdlärare som tackade ja till att ställa upp på intervju. Alla lärare som ställde upp undervisar
i svenskspråkiga skolor i årskurserna 7–9.
För att få ett bredare perspektiv valde vi att intervjua nyutexaminerade och några mera erfarna
lärare med mera invanda mönster. Detta gjordes för att inte försöka styra undersökningen i en
viss riktning eller till ett visst resultat. Innan intervjun började informerades informanterna om
undersökningens syfte, hur intervjun i sin helhet kommer att se ut och att allt material som
framkommer förblir anonymt.
5.5 Genomförande av intervjuerna
Innan intervjun började tackade vi informanterna för att de ställde upp och lyfte fram vikten av
att forskning görs inom ämnet samt avhandlingens syfte. Informanterna visste att det handlade
om arbetssäkerhet i slöjdsalen men någon annan information hade inte delats ut på förhand.
När informanterna hade bekräftat sitt deltagande bestämdes vilken plattform som skulle
38

användas för intervjun. För att undvika tekniska problem gavs Whatsapp, Facebook, Zoom,
Google Meet och Skype som förslag på plattformar. Nästan alla lärare använde sig av olika
plattformar i distansundervisning, men Whatsapp var en gemensam plattform som
alla var bekanta med. Alla videosamtalen gjordes via Whatsapp eller Facebook och bandades
in med tre olika anordningar, ifall någon av inspelningarna skulle raderas av misstag.
För att intervjuerna skulle löpa smidigt och hållas inom ramarna för vår undersökning arbetade
vi fram en intervjuguide. Vi utgick från våra forskningsfrågor och skapade intervjufrågor som
berör dessa. Vi kompletterade även ut med mera allmänna frågor för att få ett bättre flyt i
intervjun. Intervjuguiden bestod av totalt 15 frågor med följdfrågor under vissa frågor. Ibland
ställdes också andra följdfrågor beroende på vad informanten svarade. En lärare hade till
exempel en ny slöjdsal med ny utrustning och därför berörde en del av frågorna den gamla
slöjdsalen för att få mer information om hur situationen i en äldre slöjdsal kan se ut.
Informanterna fick svara på frågorna i egen takt. Om informanten gick utanför ämnet på något
vis fick informanten prata klart, sedan styrdes informanten in mot ämnet igen med en
följdfråga. Ett par gånger förstod inte informanten frågan, då reddes frågan ut så att informanten
förstod den. Om informanten svarade på en fråga som fanns längre fram i intervjuguiden
markerades denna fråga i intervjuguiden för att undvika upprepning. För att informanterna
skulle känna sig bekväma fick de indirekt välja om intervjun gick på standardsvenska eller
dialekt. Om informanten till exempel inledde på dialekt fortsatte intervjun på dialekt.
Under samtliga intervjuer var båda skribenterna närvarande vid intervjuerna. En plan fanns
från början på att vi skulle dela upp ansvaret med vem som intervjuar vem, men det beslutades
sedan att vi förhåller oss öppna under intervjuerna och sköter alla intervjufrågor tillsammans.
Efter varje intervju tackade vi informanten för hens medverkan i intervjun. Ljudfiler och
videomaterial sparades på tre separata anordningar för att undvika att material går förlorat.
När vi väl hade utfört alla intervjuer transkriberades dessa till text. Arbetet delades upp mellan
skribenterna. Vissa av intervjuerna höll sig till cirka 30 minuter vara andra pratglada höll på i
över en timme. För att sedan kunna plocka ut det relevanta ur samtalen underströk vi delar av
texten vilka sedan blev sammanställda i nya dokument. Som det framkommer i kapitel 7 delade
vi in informationen vi fick från intervjuerna i fyra huvudgrupper utifrån forskningsfrågorna:
Praktiska arbetsuppgifter, Undervisning i arbetssäkerhet, Elevernas attityder till arbetssäkerhet
och Utveckling av arbetarskyddet.
39

6. Resultat

I följande kapitel presenteras resultatet från intervjuerna. 6.1 ger en beskrivning av
informanternas bakgrund i form av en tabell och i 6.2, 6.3, 6.4 samt 6.5 presenteras resultatet i
form av kategoriseringar och grupperingar av informanternas svar.
6.1 Informanter
Alla informanter var pedagogie magistrar och därför valde vi att endast skriva ut vilken
inriktning informanten har. Kategorierna i tabellen är utformade utifrån de inledande frågorna
i intervjun. I intervjun ville vi ta reda på lärarnas bakgrund och enkelt öppna upp intervjun med
några enkla frågor som ändå var relevanta för undersökningen.
Tabell 2 visar vilken utbildning läraren har, hens arbetserfarenhet, om läraren undervisar i
andra ämnen, vilka årskurser hen undervisar, om läraren har fått någon fortbildning inom
arbetarskydd och vilket betyg läraren ger på sin egen slöjdsal utifrån ett säkerhetsperspektiv.
Orsaken till betygsättningen är att se om betyget ändras efter intervjun, när informanten fått
reflektera över säkerheten.
Tabell 2 Informanternas bakgrund.

6.2 Lärarens arbetsuppgifter i anslutning till arbetssäkerhet
Detta kapitel hänvisar till den första forskningsfrågan. Här tas informanternas svar på hur de
jobbar med arbetssäkerhet i slöjdsalen upp och vilka hjälpmedel de använder sig av.

40

Utrymme och service
Utrymmen för slöjdundervisning varierar och det är en faktor som påverkar säkerheten.
Informanterna hade allihopa en önskan om större utrymmen, fast de på samma gång tyckte att
det är viktigt att kunna ha bra uppsyn över elever oavsett var man befinner sig i slöjdsalen.
En stor del av arbetet kring arbetssäkerhet berörde skötsel av maskiner och utrustning och alla
menade att man måste vara noga med maskinerna hela tiden. Oavsett om det är något som
läraren kan fixa själv eller om det är utomstående personal som åtgärdar felen bör det göras.
Två av informanterna hade utomstående arbetskraft som de ringde till direkt de märkte brister
och de behöver inte sköta om maskinerna själva. De andra informanterna reparerade i stort sett
allting själva, men hyrde i enstaka fall in utomstående personal. Fastighetsskötaren hjälpte
också till när maskiner var i behov av service. När en maskin inte längre är säker sätts den ur
bruk men det kan även förekomma gråzoner, menar informanterna. Leif medger att det nog har
hänt sig att en maskin blivit använd, trots att maskinen inte följer kraven.
Stöddokument
Av alla informanter använde fyra informanter aktivt stöddokument i sin undervisning.
Työturvallisuusopas som utfärdats av utbildningsstyrelsen och motsvarande i Sverige, som
heter Arbetsmiljöverkets föreskrifter för arbetsmiljö. Listor som kommunen gjort upp vid
riskanalys användes också av en informant, medan brandsäkerhetskort och första hjälpen-kurs
nämndes av andra informanter. En av informanterna var även medlem i arbetarskyddsfullmäktige och ansåg sig ha bra kontroll på vad som gäller.
Tabell 3. Informanternas användning av stöddokument

41

Ryggen fri
Uttrycket att ha “ryggen fri” framkom i alla intervjuer. Detta uttryck grundar sig i vetskapen
om ansvarsfrågor och rättsliga problem som kan uppstå efter en incident i slöjdsalen. Simon
var speciellt noggrann och hade ett bra tips på hur man skulle hantera detta. Direkt när han
märkte en brist i säkerheten skickade han e-post till fastighetsskötaren och bekräftade även via
telefon. På så vis hade han bevis på att han hade meddelat om bristen direkt när han märkte
den. Henrik berättade om ett skräckscenario när det hade börjat brinna ur en nyligen installerad
ventil till gassvetsen. Ventilen hade blivit bytt ett par veckor innan på grund av att den var
föråldrad. Henrik hade kunnat byta ventilen själv men ville inte ta på sig ansvaret för det och
ringde då en fackman som reparerade den. Trots detta blev den felinstallerad och det började
brinna i väggen. Branden blev släckt och allt gick bra, men han menade att det var skönt att
han fick ha ryggen fri i det ärendet.
6.3 Att undervisa arbetssäkerhet
Undervisning i arbetssäkerhet återspeglar forskningsfråga 2. Här tas informanternas personliga
undervisningsmetoder upp.
Kommunikation, förebild och elevers delaktighet
Vi frågade alla informanter hur de jobbade för att lära ut arbetssäkerhet i skolämnet slöjd i sin
undervisning. En av frågorna löd “Vilka metoder använder du dig av för att undervisa
arbetssäkerhet?”. Alla lärare lyfte fram förevisning och diskussion som undervisningsstil samt
att göra eleverna delaktiga. Timo berättade att han inleder varje termin med att diskutera
säkerhet med eleverna. Daniel gjorde eleverna delaktiga i arbetet genom att göra presentationer
om säkerhet i slöjdsalen. På detta sätt fick även eleverna reflektera och undervisa varandra
kring säkerhet i slöjdsalen.
Dennis menade att det absolut bästa tipset han kan ge är att prata med eleverna som vuxna.
Alla informanter hade instruktioner utplacerade vid varje maskin med föreskrifter om hur de
ska användas och vilka säkerhetsföreskrifter som gäller.
Gå igenom hellre för många än för få gånger. Börja varje år med att gå igenom alla maskiner
och låta eleverna lära varandra. Alla maskiner är försedda med instruktioner om hur man
använder dem. Jag inleder läsåret med att skrämma dem och gå igenom säkerheten och sen så

42

har jag för vissa grejer anmärkning och andra grejer ger jag kvarsittning. Jag brukar säga att jag
slänger ut dom så att de sjunger i dörren om de inte beter sig. (Simon)

Leif lyfter fram att det är mycket viktigt att föregå med gott exempel, om han fuskar en gång
så har hans trovärdighet gått förlorad. Då lyssnar inte längre eleverna på honom.
Skrämseltaktik
Ett annat ämne som framkom i samtliga svar var skrämseltaktik. Informanterna syftade då
främst på berättelser för eleverna om vilka olyckor som kan uppstå och vilka följderna av dessa
olyckor är, men även vilka följderna är om elever inte använder utrustningen utan att en olycka
händer. Med detta menas att det blir konsekvenser för eleverna om inte säkerhetsföreskrifterna
följs.
Skrämseltaktiken har jag nog kört mest med. Jag vet inte hur bra det är för allihopa och jag vet
att skrämseltaktiken inte kanske är den bästa, men effektivaste. Det räcker med att säga att du
blir utan fingrar om det blir fel en gång. (Daniel)

Tillrättavisande
Att ge anmärkning och kvarsittning när eleverna inte håller sig till reglerna för arbetssäkerhet
var även en metod som kom fram i flera av intervjuerna. Simon menade att man inte kan spela
med arbetssäkerheten och därmed “slänger ut eleverna så de sjunger i dörren om inte dom beter
sig”. Han berättade att denna metod var en av de mest effektiva metoderna för att hålla eleverna
säkra, speciellt i de högre årskurserna.
Kösystem och ordning
En sak som Simon även lyfte fram var att han hade märkt ett mönster i att när eleverna inte
visste vad de skulle göra och väntade på sin tur att få hjälp kunde det leda till att de började
störa varandra och därmed skapa eventuella risker i arbetssäkerheten. Han löste detta problem
genom att be eleverna, när de hade ärende till läraren, skriva sitt namn på tavlan. Simon kunde
då hjälpa eleverna i rättvis ordning och medan de andra väntade på sin tur fick de lov att
använda telefonen som tidsfördriv. Han berättade att de har som regel i skolan att eleverna inte
får använda telefonen men att han trots detta lät dem använda den som tidsfördriv när de
väntade på sin tur. Hellre det än att de börjar “yra omkring så länge de väntar, vilket medför
faror och risker.”

43

6.4 Elevernas attityder
I detta kapitel presenteras elevernas attityder till arbetssäkerhet i anknytning till
forskningsfråga 3. Här beskrivs informanternas syn på elevernas attityder till arbetssäkerhet,
notera att eleverna själva inte intervjuats.
Glömska
Samtliga informanter anser att elevernas attityder till säkerhetsutrustning överlag är positiv och
har förbättrats under tid. I intervjun framkom det att det i de flesta fall handlar om oskyldig
glömska när elever lämnar bort säkerhetsutrustning. Flera av lärarna medger att en del elever
behöver bli påminda om att använda skyddsutrustning, men att de efter uppmaning alltid lägger
på sig den. En av informanterna menade också att det skett en förändring bland elever när det
kommer till den här frågan. Tidigare handlade det mera om att nästan tvinga elever att använda
skyddsutrustning eftersom de medvetet inte använde den. Det lyfts också fram att en del elever
ibland inte tänker på vilka olyckor som kan uppstå och att det hör till lärarens arbete att lyfta
fram konsekvenser av utelämnad säkerhetsutrustning.
Iver
Säkerhetsbrister kunde enligt Timo även uppstå om eleverna är för ivriga i sitt arbete. Timo
syftar i detta fall på att eleverna är så ivriga att arbeta att skyddsutrustningen helt enkelt glöms
bort.
De tänker inte riktigt efter alltid. Likadant med hörselskydd också, inte tänker di att man kan få
nedsatt hörsel, det är lärarens uppgift att säga det. (Timo)

Elevernas tidigare erfarenheter
Två av informanterna berättar också om elevernas tidigare erfarenhet av skyddsutrustning går
hand i hand med användandet av utrustning i slöjdsalen. Leif fokusede mycket på att motarbeta
elevernas gamla vanor. Där finns elever som har mycket maskiner hemma och gör som deras
pappa eller farfar alltid har gjort.
No fattar ju alla att det inte funkar att stå och blunda på samma gång dom svetsar, men såhär
har dom alltid gjort. Pappa gör lika och farfar gör lika. (Leif)

44

Dessa tidigare erfarenheter kan jämföras med Daniels upplevelser av tidigare erfarenhet bland
elever, vilket är att ingen av eleverna har tidigare erfarenhet av slöjdverksamhet. Detta ger
honom en unik position att lära ut rätt från början, utan att behöva ändra elevers vanor. Leif
och Daniel har två olika utmaningar; Leif har elever som är vana med maskiner som kan hantera
maskiner väl, men utan skyddsutrustning. Daniels elever har ingen tidigare erfarenhet av
maskiner, men använder i stället skyddsutrustningen i alla lägen. Därför kan detta tolkas som
att Leif inte behöver sätta lika mycket tid på att instruera eleverna vid maskinerna som Daniel.
Skyddsutrustningen är trots allt lika viktig i båda fallen.
En av informanterna menar även att “tryggheten är farlig”. Med detta menar han att det ofta
kan uppstå en olycka om en person känner sig för trygg eller bekväm vid en maskin, att det
nästan handlar om nonchalans. Han menar att det borde reflekteras över säkerheten oftare och
inte att en olycka måste inträffa innan åtgärder tas vid.
6.5 Förslag på utveckling
Detta kapitel ger svar på den fjärde forskningsfrågan. Här presenteras olika områden inom
arbetssäkerhet som enligt informanterna kunde utvecklas.
Ansvarsfördelning
I slutet av intervjun ville vi ta reda på vad informanterna allmänt ansåg om arbetarskyddet och
hur det skulle kunna utvecklas. De flesta informanterna tycker att det i huvudsak fungerat bra.
Daniel anser att det är ganska lätt att följa reglerna för arbetssäkerhet med hjälp av
stöddokument. Henrik ansåg att lärarna har för mycket ansvar när det kommer till
maskinsäkerhet och service.
Det skulle vara bra om det fanns någon som skötte om maskiner och verktyg så att inte allt är
på lärarens ansvar. Såklart är det lärarens ansvar att se till att allt fungerar men om det inte
funkar så är det inte alltid slöjdläraren som måste göra det, att det finns någon färdigt uttänkt.
(Daniel)

Han tycker att ansvaret kunde delas upp. En serviceman tar på sig ansvaret för maskiner och
service av dem i slöjdsalen, då skulle en del av ansvaret gå från läraren till en utbildad yrkesman
inom området.
45

Lärarutbildningen
Detta kan återspeglas till slöjdutbildningen där det tas upp en del maskinunderhåll och service,
men kanske inte tillräckligt för att lärare efter utbildningen känner sig bekväma med att utföra
service. Detta framkom även i en undersökning av Linna (2007) där menade informanterna att
utbildningen inte var tillräcklig sett till service och arbetssäkerhet. I anslutning till utbildning
vill vi ännu ta upp en sak som Leif nämnde, vilket var en första hjälpen-kurs vid utbildningen
för slöjdlärare. Han hade velat ha någon form av utbildning för vad han ska göra om en elev
skadar sig allvarligt, vad är det första steget om något inträffar. Han påpekar att han med sunt
bondförnuft kan ana sig till vad som ska göras, men att han inte är säker på att han gör rätt.
Leif tycker att utbildningen borde erbjudit kurser i första hjälpen.
Jag tycker ju att det borde funderas på, det kan gå väldigt illa i en slöjdsal, man får ju vara glad
att det inte har hänt värre olyckor. Jag saknar att vi inte hade någon desto mer första hjälp-kurs
under min utbildning, att man snabbt kan göra det första rätta. (Leif)

Leif menar att han själv inte vet om han vet vad han ska göra om det inträffar en värre olycka.
Han säger att han med bondförnuft säkert skulle klara av en sån situation, men att han aldrig
fått någon utbildning inom det och tycker att det ansvaret borde ligga på lärarutbildningen.
Krav och fortbildning
Informanterna diskuterade också krav på lärare och skolan. Lärare behöver inte ha
arbetarskyddskort för att utöva sitt yrke, men Henrik tycker att det kunde vara ett krav. Dessa
måste förnyas efter några år och skulle då ge slöjdlärare fortbildning inom området
arbetarskydd. Henrik tog också upp att elevantalet spelar en stor roll när det kommer till
arbetssäkerhet. Nu är det bara en rekommendation att ha max 16 elever i undervisningen.
Henrik menar att detta kunde ändras till ett krav i stället för en rekommendation.
Fast jag har varit lärare i 30 år så har man inte riktigt koll på allt som gäller. Så nog skulle man
ju kunna ha någon form av fortbildning så man skulle vara lite uppdaterad om vad som gäller
och sådär. Lite fakta och sådär om avstånd t.ex. vid bandsågen om vad du sågar. Det tror jag
många slarvar med, vilket avståndet borde vara ovanför och såna saker. nog skulle det vara bra
med lite fortbildning, med slöjdlärare och arbetarskydd. (Timo)

Timo hade arbetat i över 30 år som slöjdlärare och sade att han ändå inte känner att han har full
kontroll på allt. Han menar att det borde ordnas någon form av fortbildning för lärare så de
46

håller sig uppdaterade med arbetssäkerheten. Han sa också att man som lärare glömmer bort
en del efter en tid och en fortbildning skulle göra att dessa saker upprepas och hålls kvar i
minnet. Vi anser att Timo har en bra poäng när det kommer till fortbildning.

47

7. Diskussion

I detta kapitel knyts resultatet från intervjun ihop med forskningsfrågorna och avhandlingens
teoridel. Även upprepade termer och uttryck som kom fram i intervjun tas upp som hänvisar
till arbetssäkerheten i slöjdsalen. I kapitel 7.5 tas diskuteras vidare forskning och sammanfattning.
7.1 Lärarens arbetsuppgifter inom arbetssäkerhet
Angående första forskningsfrågan kan vi konstatera att en stor del av lärarnas jobb med
arbetssäkerhet kretsade kring att hålla maskiner och redskap i gott skick. En del arbete utförs
av lärarna själva medan vissa åtgärder görs av utomstående personal. Detta går i linje med
Mertanen (2013) som menar att det är lärarens ansvar att hålla maskiner och verktyg i god
ordning, vare sig det är de själva som gör det eller utomstående personal.
I fråga om utrymme var alla lärare eniga om att tillräckligt stora utrymmen behövs för att
undvika trängsel, men att det behöver vara uppbyggt så läraren har bra överblick i slöjdsalen.
Lärarnas stöddokument varierade och majoriteten av lärarna använde sig av stöddokument i
någon form sin undervisning för att säkerställa att allt var i sin ordning. I anslutning till detta
kom uttrycket “att ha ryggen fri”. Med det här menade lärarna att det var skönt att kunna dela
ansvaret med utomstående personal. På detta sätt behövde inte läraren fundera på om han installerat något rätt, utan en yrkesmänniska fick i stället ta ansvar för de åtgärder som behöver
göras. De som utförde service och reparationer själva menade att man har “ryggen fri” genom
att faktiskt hålla maskinerna funktionsdugliga och reparera dem på rätt sätt. Informanter som
servade egna maskiner var äldre och mera erfarna, men även de tog till utomstående fackmän
vid reparationer och service på maskiner som de inte ansåg sig kunna reparera själva.
Arbetarskyddets

utgångspunkt

är

att

kontinuerligt

förbättra

arbetsmiljön

och

arbetsförhållandena på arbetsplatsen så att riskmoment och farliga situationer förhindras eller
avlägsnas. Det är upp till arbetsgivaren att planera, välja, dimensionera och genomföra åtgärder
som förbättrar arbetsförhållanden. Åtgärderna anpassas på de risker som hittats i arbetsmiljön
och till de krav som arbetet, förhållandena och arbetsmiljön ställer samt arbetstagarnas
personliga förutsättningar. (Arbetarskyddscentralen, 2010, s. 5)

48

Som arbetarskyddscentralen beskriver och som vi lyfter fram i kapitel tre, kan vi konstatera att
samtliga intervjuade följer detta direktiv.
7.2 Undervisningsmetoder i arbetssäkerhet
Som svar på den andra forskningsfrågan så lyfts bland annat kommunikation fram. Att prata
med eleverna om arbetssäkerhet och att även diskutera det trots att inget har hänt. En av lärarna
inleder varje nytt skolår med att gå igenom arbetssäkerhet med eleverna. En av informanterna
bad eleverna göra presentationer om arbetssäkerhet som sedan presenterades för varandra.
Detta kopplas till Utbildningsstyrelsen (2014) som menar att läraren och skolan ska se till att
kunskap om arbetssäkerhet når fram till eleven i undervisningen. Att upprepa informationen
kontinuerligt och att lyfta fram säkerhetsfrågor i alla situationer i undervisningen verkade även
vara en effektiv metod för att lära ut arbetssäkerhet. Flera av de intervjuade ansåg också att det
var viktigt att följa upp och låta eleverna verbalt bekräfta att de verkligen hängde med och
förstod infon de har fått. Utbildningsstyrelsen (2014) menar också att eleverna ska lära sig att
kartlägga och bedöma risker under arbetets gång. Som tidigare nämnts så skriver även
Mertanen (2013) att en säker skolmiljö kan uppnås genom att göra eleverna delaktiga i att
främja arbetssäkerheten.
Att föregå med gott exempel tas också med som ett tips. Med detta menas att eleverna tar efter
läraren och om inte läraren använder skyddsutrustningen så har läraren mist allt förtroende
sedan när eleverna arbetar utan. Detta kan kopplas till Mertanen (2013) som menar att läraren
ska fungera som ett vuxet exempel. Hur läraren agerande i förhållande till arbetssäkerhet,
smittar av sig på eleverna. Därför är det viktigt att läraren kontrollerar att det det som lärs ut är
korrekt.
Skrämseltaktik kom fram och var en taktik som lärarna använde sig av, men som även
ifrågasattes. De intervjuade menade att det fungerar att skrämma upp eleverna för att de ska ta
arbetssäkerhet på allvar, men reflekterade under intervjun över huruvida detta är rätt eller fel.
Vi tror inte det egentligen handlar om att skrämma upp eleverna tillräckligt för att de ska
använda sig av utrustning, utan i stället kanske om att vända det till någon form av respekt för
det som kan inträffa. Samtidigt bör det påpekas att alla lärare inte nödvändigtvis strävar efter
att skrämma upp elever, men att det kan bli resultatet av att berätta för eleverna vilka olyckor
som kan inträffa.
49

Kösystem och ordning var även något som de intervjuade ansåg som viktigt för att hålla
undervisningen säker. En av lärarna hade tänjt på skolans regler om telefonanvändning i
klassrummet och lät eleverna titta på telefonen när de väntade på sin tur. Kösystem där eleverna
skriver sitt namn på tavlan när de behöver hjälp var också ett bra sätt att få ordning på
kösystemet. Då får var och en hjälp i rätt ordning och onödigt bråk undgås.
7.3 Elevernas attityder till arbetssäkerhet
Elevernas attityder till arbetssäkerhet är enligt alla lärare goda och har även förbättrats med
tiden. Utmaningen var enligt lärarna främst oskyldig glömska, och de menade att eleverna alltid
lägger på sig arbetsutrustning när de blir tillsagda. En annan lärare kämpade med invanda
mönster där eleverna tagit modell av föräldrar och andra förebilder som inte använt sig av
skyddsutrustning. Detta kan jämföras med en annan informant som i stället inte hade några
elever med tidigare erfarenheter av slöjd och fick således lära ut rätt arbetssätt från början. Vi
själva som utövare av slöjd trodde att det skulle framkomma flera negativa svar på frågan om
elevernas attityder eftersom vi i många tillfällen kan tycka att det blir obekvämt och opraktiskt
med skyddsutrustning och skyddsanordningar. Resultaten visar att attityderna blir bättre och
bättre.
7.4 Lärarnas syn på utveckling av arbetarskyddet
Som svar på den fjärde frågan ansåg informanterna att arbetarskyddet idag fungerar bra, men
informanterna gav ändå flera förslag på utveckling. Ett förslag riktades till lärarutbildningen
där åsikterna talar för att lärarutbildningen borde erbjuda första hjälpen-kurser så att lärarna
har en grund att stå på om något skulle inträffa i slöjdsalen. Krav på olika arbetskort för
slöjdlärare kom även fram som ett förslag. På detta sätt skulle då läraren vara tvungen att förnya
kortet med jämna mellanrum och på så sätt skulle läraren hållas uppdaterad. Ett förslag kom
även fram som berör grupp antalet i klassrummen. En av informanterna menade att det skulle
vara ett krav på max 16 elever och inte enbart en rekommendation. Eftersom det bara är en
rekommendation så blir grupperna i många fall större än 16 till antalet, vilket i sin tur påverkar
arbetssäkerheten. Ett annat förslag var att alla skolan borde ha utomstående personal som har
ansvar för service av maskiner. Detta är inte någon syn på utveckling direkt i anslutning till
arbetarskyddet, men är enligt oss viktigt att lyfta fram. Möjligheten finns och detta skulle dela
50

upp ansvaret för maskinerna. Vi hade väntat oss mera synpunkter på utveckling men det kan
förstås bero på felställda frågor i intervjun, eller att lärarna faktist var nöjda med nuvarande
upplägg. Utvecklingsförslag riktades även till lärarutbildningens undervisning av maskinservice och kunde enligt en av informanterna göras mer omfattande. Detta kan sammankopplas
till en avhandling av Linna (2007) där deltagarna hennes undersökning tyckte att lärarutbildningen var bristfällig inom arbetssäkerhet.
7.5 Sammanfattning och vidare forskning
Resultatet av den här studien visar att en stor del av lärarnas arbetsuppgifter kretsar kring att
hålla maskiner och redskap i gott skick. Tillräckligt med utrymme och god ordning i slöjdsalen
var också faktorer som lärarna försökte upprätthålla för att hålla en hög nivå på
arbetssäkerheten. Stöddokumenten varierade och lärarna använde sig alla av någon form av
stöddokument i sin undervisning. Kommunikation och att kommunicera med eleverna som
vuxna lyftes fram som ett övergripande tips för undervisning av arbetssäkerhet. Att föregå med
gott exempel med skyddsutrustning och att berätta om konsekvenser av att inte använda
skyddsutrustning lyftes också fram av lärarna. Ordning och reda var en viktig faktor och olika
typer av kösystem betonades. Elevernas attityder till arbetssäkerhet är god och har förbättrats
över tid. Denna studie visar att det oftast handlar om oskyldig glömska i många fall. Elevernas
tidigare erfarenheter av slöjd visade sig också ha en positiv eller negativ inverkan på elevernas
inställning till arbetssäkerhet.
Lärarnas åsikt om arbetarskyddet är att det fungerar bra och det gavs inga förslag direkt till
arbetarskyddet. Det som kom fram av denna studie var att lärarutbildningen borde erbjuda
kurser inom första hjälpen-kurser och mera undervisning inom service av maskiner. Krav på
arbetarskyddskort kom också som förslag och skulle bidra till att lärarna hålls uppdaterade
eftersom dessa måste förnyas med några års mellanrum.
Vi hade önskat fler tips och personliga knep från informanterna. Trots detta framkom det ändå
en del nyttiga knep för blivande lärare och lärare ute på fältet. Vi trodde också att informanterna
hade mera synpunkter och utvecklingsförslag på arbetarskyddet. I det stora hela var informanterna nöjda med arbetarskyddet, vilket är ett positivt resultat och troligen orsaken till att
det inte gavs några direkta förslag på utveckling. En del utvecklingsförslag fick vi, men dessa
var inte direkt riktade anknutna till arbetarskyddet utan till informanternas utbildning eller
51

vardag utifrån ett arbetarskyddsperspektiv. Trots detta kom det fram knep som lärarna använder
sig av i sin undervisning för att främja arbetssäkerheten.
Vidare forskning kring ämnet kunde vara att undersöka elevers attityder och upplevelser kring
arbetssäkerhet. I denna avhandling tas endast lärarnas perspektiv upp, en undersökning där
elever själva får berätta deras åsikter om arbetssäkerhet skulle bidra ännu mer till forskning
inom området. Ett annat forskningsområde kunde vara att undersöka slöjdlärares kunskaper i
de lägre årskurserna (1–6) i relation med de som undervisar i högre årskurser (7–9). En sådan
undersökning kunde ge intressanta resultat, eftersom slöjdundervisning i de lägre årskurserna
ser annorlunda ut i förhållande till maskinanvändning och användning av diverse handverktyg.
En annan vinkel kunde vara att undersöka hur blivande slöjdlärare upplever att utbildningen
tar upp arbetssäkerhet i slöjdsalen. I vår undersökning kom det fram att en del saknade ett
sådant innehåll i deras egen utbildning. Här kunde undersökningen också ta fasta på hur mycket
utbildningen lägger tid på att undervisa i service av maskiner i slöjdsalen.

52

8. Referenser

Arbetarskyddscentralen. (2010). Arbetssäkerhet och arbetshälsa på arbetsplatsen. Helsingfors.
Arbetarskyddslagen. 738/2002. Hämtad 20 april 2020 från, https://www.finlex.fi/sv/laki/ajantasa/200
2/20020738
Borg, K. (2006) What is sloyd? A question of legitimacy and identity. Tidskrift för lärarutbildning och
forskning. Theme: Sloyd – Tradition in transition. Nr 2–3 2006.
Bryman, A. (2011). Samhällsvetenskapliga metoder. Stockholm: Liber AB.
Dalen,

M.

(2015).

Intervju

som

metod.

Gleerups.

Hämtad

4

maj

2020

från,

https://www.smakprov.se/smakprov/visa/9789140652478/partner/smakprov
Egidius, H. (1997) Termlexikon i psykologi, pedagogik och psykoterapi. Lund.
Ekengren, A-M. Hinnfors, J. (2006) Uppsatshandbok. Hur du lyckas med din uppsats.
Studentlitteratur, Danmark.
Fjällström, M. (2008). Arbetarskydd i teknisk slöjd. Opublicerad magisteravhandling. Vasa: Åbo
Akademi
Forsius, A. (2003) Työsuojelun kehitystä Suomessa ennen 1900-luvun alkua. Hämtad 5 april 2020 från,
http://www.saunalahti.fi/arnoldus/tyosuoje.html
Frohagen, J. (2016). Att kunna såga rakt och tillverka uttryck. En studie av hantverkskunnandet i
slöjdämnet. Techne Serien – Forskning I Slöjdpedagogik och slöjdvetenskap, 23(2).
Hämtad 18 november 2019 från,
https://journals.hioa.no/index.php/techneA/article/view/1374/1572
Grenander Nyberg, G (1988). Svensk slöjdhistoria. Helsingborg: LTs förlag.
Hartvik, J. (2013) Det planlagda och det som visar sig. Klasslärarstuderandes syn på undervisning i
teknisk slöjd (Akademisk avhandling). Vasa: Åbo Akademi

53

Hemming, G-L. (1996) Slöjdundervisning – En grund för yrkesutbildning. I E, Geber & M, Porko
(Red.), Slöjd i utveckling från förskola till vuxenutbildning (s. 101–105). Universitetstryckeriet,
Helsingfors.
Inki, J., Lindfors, E. & Sohlo, J. (2011). Käsityön työturvallisuusopas. Perusopetuksen teknisen työn
ja tekstiili-työn opetuksen. Opetushallitus. Oppaat ja käsikirjat 2011:15
Institutet för arbetshygien. (2003) Arbetarskyddslagen, tillämpningsguide. Vammalan kirjanpaino oy.
Johansson, M. & Lindfors, E. (2008). Finland – Slöjd. I M. Johansson & M. Gulliksen (Red.),
Nuläge och framåtblickar – om undervisning och forskning inom det nordiska slöjdfältet
(Techne serien. Forskning i slöjdpedagogik och slöjdvetenskap B:15/2008, s. 17–30). Vasa,
Finland: NordFo, Åbo Akademi, Pedagogiska fakulteten.
Junnila, J-M. (2017). Sormet vaarassa! Yläkoulun oppilaille tapahtuneet tapaturmat perusopetuksen
käsityöss

vuosina

2005–2012.

Hämtad

21

maj

2021

från,

https://www.utupub.fi/bitstream/handle/10024/143338/JunnilaJuha-Matti.pdf?sequence=2
Kemppinen, M & Koskivirta, V. (2015) Sosiaalisen ilmapiirin yhteys työturvallisuuteen
perusopetuksen käsityön opeteuksessa. (Akademisk avhandling) Åbo: Turun yliopisto.
Hämtad 5 juni 2020 från, https://www.utupub.fi/bitstream/handle/10024/113771/Gradu%20%20Kemppinen%20%20Koskivirta%20Toukokuu%202015.pdf?sequence=2&isAllowed=y
Lepistö, J. & Lindfors, E. (2015). From Gender-segregated Subjects to Multi-material Craft –Student
Craft Teachers’ views on the future of the Craft Subject. FORMakademisk 8(3), 1–
20. Hämtad 6 maj 2021 från, https://journals.oslomet.no/index.php/formakademisk/article/vie
w/1313/1440
Lindfors, E. (2012) Käsityön työturvallisuus työtilojen arvioinnin perusteella. Tampereen
yliopisto. Hämtad 18 maj 2020 från, https://trepo.tuni.fi/bitstream/handle/10024/65529/kohti_
turvallisempaa_oppilaitosta_2012.pdf?sequen#page=90
Lindfors, L. (1993). Slöjdfostran i kulturkampen. Vasa: Åbo Akademi University.
Lindfors, L. (1996) Slöjd i utveckling – Varför är slöjd ett skolämne? I E, Geber & M, Porko (Red.),
Slöjd i utveckling från förskola till vuxenutbildning (s. 17–27). Universitetstryckeriet,
Helsingfors.
54

Lindfors, L. (1991) Slöjddidaktik – Inriktning på grundskolans textilslöjd. Loimaa: Finn Lectura.
Linna, I. (2007). Käsityönopettajien turvallisuustietous ja -asenteet. Hämtad 21 maj 2021 från,
https://core.ac.uk/download/pdf/15167035.pdf
Mertanen,

V.

(2013)

Turvallinen

koulupäivä.

Hämtad

16

juni

2020

från,

https://www.koulunterveyskirjasto.fi/aihe/opettajalle-ja-opiskeluhuollolle/turvallinenkoulupaiva/tkp00029
Porko-Hudd, M. Sjöberg, B. Sunngren, M. (2015) Slöjdfröjd. Didaktiska diskussioner om och idéer
för slöjdundervisningens upplägg. Publikation från Fakulteten för pedagogik och
välfärdsstudier nr 6/2015. Vasa: Åbo Akademi
Skolverket. (2015). Slöjd i grundskolan. En nationell ämnesutvärdering i årskurs 6 och 9.
Hämtad 14 oktober 2020, från http://www.divaportal.org/smash/get/diva2:905915/FULLTEX
T01.pdf
Specialpedagogiska institutionen (2016). Uppsatsens olika delar – Trovärdighet/validitet &
reliabilitet.

Hämtad

20

maj

2021

från,

https://www.specped.su.se/självständigt-

arbete/uppsatsens-olika-delar/trovärdighet-validitet-reliabilitet
Statsrådets förordning om maskiners säkerhet 12.6.2008/400. Hämtad 14 maj 2020 från,
https://www.finlex.fi/sv/laki/ajantasa/2008/20080400
Statsrådets förordning om arbeten som är särskilt skadliga och farliga för unga arbetstagare. (2006)
Finlex. Hämtad 10 april 2020 från, https://www.finlex.fi/sv/laki/ajantasa/2006/20060475
Stukát, S. (2012). Att skriva examensarbete inom utbildningsvetenskap. Johanneshov: TPB; 2012.
Svenska akademiens ordbok. (1981). Ordbok över svenska språket (Tjugoåttonde bandet, Sluvra –
Solanin). Lund: Svenska akademien, Gleerup.
Työterveyslaitos. (2003). Työsuojelun perusteet. Vammalan kirjapaino oy
Työsuojelu (2015). Teknisen työn luokissa on edelleen vakavia tapaturmavaaroja. Hämtad 20 maj
2020

från,

https://www.tyosuojelu.fi/-/teknisen-tyon-luokissa-on-edelleen-vakavia-

tapaturmavaaroja

55

Työsuojelu (2018). Työsuojelunäyttely. Hämtad 4 april 2020 från, https://www.tyosuojelu.fi/tietoameista/tyosuojelunayttely/historiaa
Utbildningsstyrelsen (2020) Arbetarskydd och säkerhetsfostran. Hämtad 6 april 2020 från,
https://www.oph.fi/sv/utbildning-och-examina/arbetarskydd-och-sakerhetsfostran
Utbildningsstyrelsen. (2014). Grunderna för läroplan för den grundläggande utbildningen
2016. Hämtad 7

maj

2017 från

http://www.oph.fi/download/172077_laroplanen_grundlaggande_FINAL_komplettering.doc
Utbildningstyrelsen 2020. hämtad 15 april 2020 från, https://www.oph.fi/sv/utbildning-ochexamina/arbetarskydd-och-sakerhetsfostran
Wibeck, A. (2010). Fokusgrupper. Om fokuserade gruppintervjuer som undersökningsmetod. Lund:
Studentlitteratur AB.

56

Bilagor

Bilaga 1. Intervjuguide
1. Vad har du för utbildning?
2. Hur länge har du jobbat som slöjdlärare?
3. Undervisar du i andra ämnen? I så fall vilka?
4. I vilka årsgrupper undervisar du?
5. Har du tagit del av någon fortbildning inom arbetarskydd?
- Varifrån har du fått dina kunskaper om arbetarskydd?
6. På en skala från 1-10, hur säker är er slöjdsal enligt dig?
- Varför gav du just detta vitsord?
7. Hur jobbar du för att upprätthålla arbetssäkerheten i slöjdsalen?
- Vilka styrdokument stödjer du dig på?
- Hur påverkas arbetssäkerheten av utrymmet?
- Berätta om er placering av maskiner och verktyg samt personlig skyddsutrustning.
8. Hur ser processen ut om brister upptäcks i arbetssäkerheten?
- Om en maskin inte följer kraven, vad händer då?
- Hur ofta granskas slöjdsalen och av vem?
- Vem tar initiativ till granskningarna?
- Vad väcker granskningen för känslor?
- Vem sköter om service av maskiner och verktyg?
- Hur mycket tid går det åt att upprätthålla arbetssäkerheten i slöjdsalen på ett ungefär,
i månaden? Räcker tiden till?
- Har du stött på utmaningar efter att föråldrade maskiner modifierats efter
arbetarskyddets föreskrifter?

9. Hur ser elevernas attityder ut gällande arbetssäkerhet?

57

10. Finns det tillräckligt med skyddsutrustning och hur ofta förnyas dessa?
- Använder eleverna skyddsutrustningen?
- Hur motiverar du eleverna att använda utrustningen?

11. Berätta om de ekonomiska aspekterna inom säkerhet i slöjdsalen.
- Hur ser uppdelningen av budgeten ut?
- Finns det tillräckligt med resurser?
12. Vilka metoder använder du för att undervisa arbetssäkerhet?
13. Har du några tips/knep/råd gällande arbetssäkerhet i slöjdsalen som du använder dig
av i undervisningen?
14. Kunde verksamheten kring arbetarskyddet i slöjdsalen utvecklas, i så fall på vilket
sätt?
15. Du gav vitsordet X i början av intervjun, känns vitsordet fortfarande korrekt efter
reflektionerna?

58

