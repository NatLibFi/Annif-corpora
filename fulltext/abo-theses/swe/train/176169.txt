SORG – ETT PRIS FÖR KÄRLEK
En forumundersökning om sorgeprocessen hos ungdomar
efter en förlust av förälder

Magistersavhandling i utvecklingspsykologi
Jenny Kulju, 39433
Handledare: Kaj Björkqvist
Fakulteten för pedagogik och välfärdsstudier
Åbo Akademi, Vasa
Februari 2020

Jenny Kulju

Abstrakt
Denna kvalitativa forumundersökning behandlar sorgen hos ungdomar som mist en
förälder. I undersökningen analyseras tio stycken diskussionsinlägg från tre olika
svenskspråkiga diskussionsforum och jämförs med olika teorier om ungdomars
sorgeprocess. Av undersökningen framkommer att det oftast finns samband mellan
en ungdoms upplevelse av sorg och sorg i teori, därmed kan man även dra slutsatsen
att man kan finna samband mellan olika individers sorgeprocesser. I undersökningen
betonas att varje individs sorgeprocess är individuell och skall inte jämföras med
varandra i syftet att rangordna de individuella processerna. Vidare forskning om hur
sorg av denna typ påverkar en människa i ett längre perspektiv behövs. Även
forskning om vilken typ av stöd och hjälp dessa ungdomar behöver finns ett stort
behov av. Eftersom undersökningen gjorts med ett relativt litet sampel har den
begränsningar och generaliseringar bör göras med försiktighet.
Nyckelord: Kvalitativ analys, forumundersökning, sorg, ungdomar, sorgeprocess,
förlust av förälder

Jenny Kulju

Innehåll
1. Introduktion ………………….………………………………………………………..1
1.1 Syfte ................................................................................................................1
1.2 Definitioner .....................................................................................................1
1.2.1 Sorg ..................................................................................................1
1.2.2 Traumatisk sorg ................................................................................3
1.2.3 Depression och ångest ......................................................................4
1.3 Ungdomar vid förlust ......................................................................................6
1.3.1 Förlust av förälder ............................................................................6
1.3.2 Förlustens karaktär ...........................................................................6
1.3.3 Coping-strategier ..............................................................................8
1.4 Teoretisk referensram ....................................................................................10
1.4.1 Sorg och melankoli .........................................................................10
1.4.2 Anknytning .....................................................................................11
1.4.3 Fem stadier av sorg .........................................................................12
2. Metod ..........................................................................................................................14
2.1Sampel ...........................................................................................................14
2.2 Instrument .....................................................................................................14
2.3 Procedur ........................................................................................................14
2.4. Etiska hänsyn ...............................................................................................15
3. Resultat ........................................................................................................................16
3.1 Fall A: Ung flicka som förlorat sin pappa .....................................................16
3.1.1 Sammanfattning och analys av fall A ............................................16
3.2 Fall B: Förlusten av min mamma ..................................................................18
3.2.1 Sammanfattning och analys av fall B ..............................................19
3.3 Fall C: 12 år utan en pappa .............................................................................20
3.3.1 Sammanfattning och analys av fall C ..............................................20
3.4 Fall D: Förlorad pappa ...................................................................................22
3.4.1 Sammanfattning och analys av fall D .............................................23
3.5 Fall E: Jag älskade henne mest av alla ............................................................24
3.5.1 Sammanfattning och analys av fall E ..............................................24

Jenny Kulju

3.6 Fall F: När någon dör .....................................................................................25
3.6.1 Sammanfattning och analys av fall F ..............................................25
3.7 Fall G: Känslomässig kaos ............................................................................26
3.7.1 Sammanfattning och analys av fall G .............................................27
3.8 Fall H: Kille som mår dåligt ...........................................................................28
3.8.1 Sammanfattning och analys av fall H .............................................29
3.9 Fall I: Självförtroende nere i kylan ................................................................30
3.9.1 Sammanfattning och analys av fall I ...............................................31
3.10 Fall J: Mamma omkom i trafikolycka ..........................................................31
3.10.1 Sammanfattning och analys av fall J .............................................32
3.11 Svar på fallen ...............................................................................................33
4. Diskussion ...................................................................................................................35
4.1 Sammanfattning av resultaten .......................................................................35
4.2 Undersökningens implikationer ....................................................................37
4.3 Undersökningens begränsningar ...................................................................38
4.4 Förslag till fortsatt forskning .........................................................................38
Referenser .......................................................................................................................40

Jenny Kulju

1. Introduktion
1.1 Syfte
Syftet med föreliggande magistersavhandling är att beskriva sorgeprocessen hos
ungdomar som har mist en förälder. Undersökningen som presenteras i avhandlingen
bygger på diskussionsinlägg från olika diskussionsforum på internet. Att minst en gång i
livet gå igenom något slag av sorg är oundvikligt för oss människor, och de flesta är
medvetna om att de någon dag kommer att vara tvungna att sörja sin bortgångna förälder.
Vad händer då detta händer mycket tidigare än vad som är vanligt, då man själv inte ännu
blivit vuxen? Denna fråga är det centrala temat i avhandlingen. I den teoretiska delen av
avhandlingen kommer centrala begrepp att definieras, ungdomars sorgeprocess och
faktorer som påverkat den diskuteras och psykologiska teorier som är relevanta för ämnet
kommer att presenteras.
I den empiriska delen undersöks sorgeprocessen vid en förälders död med hjälp av
beskrivningar från diskussionsforum på internet. Sammanlagt kommer tio enskilda
diskussionstrådar att presenteras. En kvalitativ analys av de enskilda fallens sorgeprocess,
känslor, tankar och upplevelser kommer att utföras med syftet att undersöka om en
individs sorgeprocess kan jämföras med en annans, men också om man kan dra paralleller
till teorier som berör ämnet.

1.2 Definitioner
1.2.1 Sorg
Sorg är grundläggande för livsloppet. Sorg kan beskrivas som den helhetliga reaktionen
till förlust som inkluderar fysiska, kognitiva, emotionella, beteendemässiga och andliga
yttringar. Sorg kan på ett enkelt sätt förklaras som en konsekvens till att vi kan skapa
betydelsefulla kontakter och anknytningar till människor, händelser och även materiella
ting. Sorg kan sägas vara ett pris för kärlek (Hall, 2014).
Elisabeth Kübler–Ross och David Kessler (2005) skriver i sin bok ”On grief and
grieving: Finding the meaning of grief through the five stages of loss” att vi redan i
barndomen lär oss att vi och alla runtom oss att en dag kommer att dö. Det är denna
lärdom som skapar våra första förväntningar beträffande döden, rädslan för det som vi

1

Jenny Kulju

inte vet och rädslan för den okända smärtan. Mer ingående förväntningar inför döden
formas ändå först när någon i vår närhet eller vi själva råkar ut för en allvarlig olycka
eller blir diagnosticerade med en dödlig sjukdom. Denna stund brukar kännetecknas med
orden ”början på slutet”. Det är nu ens tankar börjar göra skillnad mellan den värld som
vi befinner oss i nu, det bekanta och trygga, och den värld som är obekant och otrygg,
den värld där en närstående inte längre kommer att existera.
Kübler–Ross och Kessler (2005) beskriver våra förväntningar på sorg som en mer tyst
typ av sorg jämfört med den sorg som vi känner efter att vi förlorat någon. En typ av sorg
som vi håller för oss själva och som istället för att fokusera på något som vi förlorat
fokuserar på en rädsla inför framtiden. Kübler–Ross och Kessler delar in sorgeprocessen
i fem faser, (1) förnekelse, (2) ilska, (3) förhandling, (4) depression och (5) acceptans. En
normal sorgeprocess kännetecknas då av att hen som sörjer till sist lär sig leva med
förlusten och sorgen, det som Kübler–Ross och Kessler beskriver som den sista
sorgefasen, acceptans.
Eftersom sorgeprocessen är så individuell, inte bara personer emellan utan även för
samma individ vid olika förluster, är det svårt att lägga en tidsram för hur länge en s.k.
”normal” sorgeprocess får räcka. Längden på processen påverkas av flera av individens
personliga egenskaper såsom personlighet, typ av anknytning, unika svagheter/styrkor,
ålder, hälsa, och andlighet. Även mängden och kvaliteten på det yttre stöd som personen
har tillgång till har stor inverkan på sorgeprocessen. Det är inte heller bara tidsramen för
en sorgeprocess som är individuell, även de kognitiva, sociala, emotionella och andliga
yttringarna varierar från att vara totalt omärkbara till att vara väldigt djupgående och
ångestfyllda. Att inte ha stora reaktioner då man sörjer missuppfattas ibland som
patologiskt och ses som en ökad risk för att utveckla en traumatisk sorg. Det finns ändå
väldigt lite empiriskt stöd för tanken att bristen på starka reaktioner vid sorg skulle ha ett
signifikant samband med att utveckla traumatisk sorg (ZiSook & Shear, 2009).
Genomfriska personer, som vanligtvis inte har upplevt djupgående ångestfyllda
psykiska reaktioner liknande de som många upplever vid sorg, kan finna dessa reaktioner
som skrämmande och även känna skam över dem. Dessa personer tenderar att undvika
allt som påminner dem om sorgen. Detta kan hindra dem från att genomgå sorgeprocessen
på ett adekvat sätt. Det är trots detta inte endast smärtan som man bör låta sig känna vid
sorg, även positiva känslor är vanliga. Att känna positiva känslor och tänka positiva
tankar om den som man förlorat kan ibland väcka skuld, med det positiva är en lika stor
del av sorgeprocessen som det negativa. Det som slutligen är värt att nämna är att för de
2

Jenny Kulju

flesta människor kommer sorgeprocessen aldrig till ett slut. I de flesta fall blir en person
aldrig ett med det faktum att någon som stått en nära aldrig igen kommer att på samma
sätt finnas där. Man måste istället skapa ett nytt sätt att hålla vid liv relationen som man
haft med den som dött (ZiSook & Shear, 2009).

1.2.2 Traumatisk sorg
Man gör en skillnad mellan ”normal” sorg och traumatisk sorg. Traumatisk sorg
kännetecknas av att sorgeprocessen är förlängd och mer intensiv, d.v.s. att sorgen
påverkar personens förmåga att arbeta och att upprätthålla sin hälsa samt sina sociala
förhållanden i en märkbart längre tid (ZiSook & Shear, 2009).
I traumatisk sorg upplever personen allvarliga symptom av posttraumatiskt
stressyndrom (PTSD) på grund av förlusten (Mannarino & Cohen, 2011). I manualen
DSM-5 (American Psychiatric Association, 2013) beskrivs kriterierna för diagnosen
PTSD detaljerat, och delas upp i symptom för vuxna och symptom för upp till sexåriga
barn. Diagnosen bygger på åtta olika symptom som kryssas av i ett trappsystem: (1) Man
skall man ha upplevt en potentiellt traumatisk händelse, (2) man måste ha upplevt
stressande och obehagliga minnen, drömmar, tillbakablickar eller känna obehag vid olika
triggers som påminner om händelsen, (3) man undviker faktorer som är kopplade till
händelsen (inre och yttre faktorer), (4) man måste ha använt sig av en eller flera copingstrategier, t.ex. dissociation eller bortträngning, (5) man blir lätt irriterad, får
koncentrationsproblem, blir hyperaktiv, engagerar sig åt självskadebeteende eller får
sömnproblem. De ovannämnda symptomen ska ha hållit i sig i över en månad och
symptomen hindrar individen från att leva ett normalt och balanserat liv. Dessa symptom
kan inte heller vara förorsakade av användningen av något läkemedel, någon drog,
alkohol eller ha ursprung i någon annan sjukdom. Detta är en förenklad beskrivning av
de symptom som individen skall ha upplevt för att bli diagnostiserad med PTSD.
Beskrivningen ger en bild av hur komplicerad diagnosen är och hur många komponenter
sjukdomen består av. Största skillnaden mellan symptomen för barn och vuxna ligger i
de kognitiva aspekterna, samt beträffande de olika sätten att uttrycka en och samma
känsla beroende på mognad (American Psychiatric Association, 2013).
Personer med traumatisk sorg beskrivs ofta som om de skulle ha ”fastnat” vid de
traumatiska aspekterna av förlusten. Det är vanligt att personen i fråga undviker eller
känner sig förlamad vid samtal och situationer där hen påminns av förlusten, upplever
sömnlöshet och känner sig distanserad från andra människor. Den traumatiska sorgen
3

Jenny Kulju

uppkommer oftast i fall då förlusten varit extremt oväntad, tragisk eller våldsam (t.ex.
självmord, mord eller olycka). Detta behöver dock inte alltid vara fallet, det räcker med
att personen som är med om förlusten har upplevt den som traumatisk (Mannarino &
Cohen, 2011).

1.2.3 Depression och ångest
Depressionssyndrom definieras av DSM-5 (American Psychiatric Association, 2013)
med en indelning i olika kategorier som varierar till sin karaktär. Depression (eng. major
depressive disorder) är den vanligast förekommande av de depressionssyndrom som
definieras i DSM-5. Symptomen för att man skall diagnostiseras med depression är
följande: (1) nedstämdhet största delen a dagen, i allmänhet varje dag, (2) märkbart
förminskat intresse och känsla av glädje i stort sett alla intressen största delen av dagen,
i allmänhet varje dag, (3) en märkbar viktnedgång/viktuppgång utan en aktiv strävan till
det, förlust av aptit i allmänhet varje dag, (4) sömnlöshet eller hypersomni, i allmänhet
varje dag, (5) märkbar psykomotorisk oro eller hjälplöshet, i allmänhet varje dag, (6)
utmattning eller energilöshet, i allmänhet varje dag, (7) förlust av känslan av egenvärde
eller oproportionerlig känsla av skuld, i allmänhet varje dag, (8) försämrad förmåga att
tänka och koncentrera sig eller svårigheter med att göra beslut, i allmänhet varje dag och
(9) återkommande tankar om döden, återkommande självmordstankar, självmordsförsök
eller haft en specifik plan för självmord. Fem eller fler av de uppräknade symptomen
måste ha upplevts under minst 2 veckor och märkbart förändrat individens
funktionsförmåga. Ett av de fem symptomen måste vara symptom nummer ett eller
symptom nummer två. Symptomen skall ha förorsakat klinisk stress i individens sociala
relationer, arbetsförmåga eller något annat viktigt område som påverkar ens vardagliga
funktionsförmåga. Symtomen skall inte vara förorsakade av en drog eller någon annan
medicinsk diagnos. Symptomen skall inte passa bättre in på diagnosen för något specifikt
eller ospecifikt syndrom inom schizofrenispektrumet eller någon annan psykiatrisk
diagnos. Individen skall inte ha upplevt mani eller hypomani.
När depression specifikt grundar sig i en förlust kan många av symptomen eller
kriterierna för diagnosen depression ses som en normal del av sorgen. I dessa fall är det
viktigt att se på möjligheten att individen som upplevt förlusten inte endast sörjer utan
kan även ha drabbats av depression. I dessa fall måste man se på individens egen

4

Jenny Kulju

livshistoria samt vad den kultur individen lever i betraktar som en ”normal” reaktion till
en förlust (American Psychiatric Association, 2013).
För diagnosen generellt ångestsyndrom (eng. genaralized anxiety disorder) eller i
vardagsspråk ångest är kriterierna följande: (1) överdriven ångest och oro över olika
händelser/aktiviteter närvarande i mer än hälften av dagarna under minst 6 månader, (2)
individen har svårigheter att kontrollera oron, (3) ångesten och oron kan kopplas ihop
med minst tre av följande symptom (detta skall ha pågått i mins 6 månader):


Rastlöshet och/eller känslan av att vara på helspänn.



Blir lätt utmattad.



Svårigheter att koncentrera sig och bibehålla koncentrationen.



Att vara lättirriterad.



Muskelspänningar.



Sömnstörningar (svårigheter att somna in, upprepad uppvakning, rastlös sömn,
otillfredsställande sömn).

(4) Ångest, oro eller fysiska symptom som förorsakar stress och svårigheter i sociala
relationer, arbetsförmåga och/eller annat viktigt område som påverkar ens vardagliga
funktionsförmåga, (5) symptomen skall inte vara förorsakade av en drog eller någon
annan medicinsk diagnos, (6) symptomen skall inte passa bättre in på någon annan
psykiatrisk diagnos (American Psychiatric Association, 2013).
Samsjukligheten för dessa två diagnoser, depression och ångest, är i vissa sampel
bestående av ungdomar under 18 år så högt som 75%. Samsjukligheten som förekommer
i samplen är ändå inte symmetrisk. Det har visats att av de ungdomar som primärt lider
av depressionssyndrom fyller även 25–50% diagnoskriterierna för ångestsyndrom, medan
av de ungdomar som primärt lider av ångestsyndrom uppfyller endast till 10–15% också
diagnoskriterierna för depressionssyndrom (Garber & Weersing, 2010).

1.3 Ungdomar vid förlust
1.3.1 Förlust av förälder
En förälders död anses vara den mest stressfyllda upplevelsen som en ungdom kan
uppleva (Melhem, Porta, Shamseddeen, Walker Payene, & Brent, 2011). Sorgen som
ungdomen känner när en förälder dör är oftast förödande och förlamande. Oberoende
hurudant förhållande ungdomen haft till sin förälder innebär förlusten av föräldern en

5

Jenny Kulju

förlust av ungdomens uppfattning av stabilitet. Hela världen vänds upp och ner.
Ungdomen känner sig inte längre som alla sina jämnåriga. I stället är hen ungdomen vars
förälder har dött. Ungdomar som mist en förälder börjar oftast dela upp sitt liv i delar,
tiden före förälderns död och tiden efter (Schuurman & Barrett Lindholm, 2002)
Förlusten av föräldern betyder för ungdomen ett helt nytt sätt att leva. Trots att hen må
ha en förälder vid liv är även denna förälder mitt inne i sin egen sorgeprocess, också den
överlevande föräldern är sårbar. Detta även om föräldrarna har varit separerade sedan
tidigare. Känslan av förändring, instabilitet och känslan av att inte längre ha någon
kontroll kan i många fall yttra sig som oro över vardagliga saker som den bortgångna
föräldern tidigare tagit hand om, t.ex. ekonomi. Ungdomar behöver i dessa fall stöd med
att gå igenom sin oro och forma en plan tillsammans med en vuxen. Detta kan förebygga
känslan hos ungdomen av att hen måste bli vuxen och ta över ansvaret. Till sorgen hör
även insikten om att ungdomen inte kommer ha möjlighet att dela stora händelser i livet
med föräldern som gått bort. Det är viktigt att inte försöka tränga undan minnen av den
bortgångna vid dessa tillfällen utan istället forma nya sätt som kan inkludera och
upprätthålla minnet av den bortgångna. Även i de situationer där bristen på den
bortgångnas närvaro känns som tyngst (Schuurman & Barrett Lindholm, 2002).

1.3.2 Förlustens karaktär
Som tidigare nämnts kan karaktären av en förlust vara avgörande ifall en person kan gå
igenom en s.k. ”normal” sorgeprocess eller om personen utvecklar traumatisk sorg. En
förlust som har varit våldsam, plötslig eller överlag upplevts som traumatisk kan bidra till
utvecklingen av traumatisk sorg (Mannarino & Cohen, 2011).
I de fall då förälderns död varit våldsam, t.ex. om döden skett genom ett mord eller en
bilolycka, faller oftast ungdomens tilltro till världen i bitar. Detta eftersom ungdomar
tenderat att leva med en övertygelse om att de själva och deras familj är immuna mot
denna typ av förödelse. Detta skapar en känsla av osäkerhet i hela individens existens.
Vid en förälders våldsamma död är det även vanligt att ungdomen istället för att ingå en
sorgeprocess endast känner ilska. Ilska mot allt, även hen som dött. Detta kan förhindra
den normala sorgeprocessen (Schuurman & Barrett Lindholm, 2002).
Vid de fall då föräldern tagit sitt eget liv är det i de flesta fall frågan ”varför?” som tar
över ungdomens tankar. Ungdomar har oftast ett stort behov att försöka förstå orsakerna
bakom och ge mening till förälderns beslut att avsluta sitt eget liv, och eftersom just
självmord är väldigt stigmatiserat i vårt samhälle blir ungdomens sökande efter svar oftast
6

Jenny Kulju

lönlöst, ibland slutar det även med att ungdomen tar skulden på sig själv. Det är därför
viktigt att hjälpa ungdomen att förstå att en persons självmord inte är någon annans fel,
det handlar istället om att personens tankemönster inte är rationella och fungerar inte som
de skall, och att detta orsakar att personen inte såg någon annan utväg från sin smärta än
att ta sitt eget liv (Schuurman & Barrett Lindholm, 2002).
Det är vanligt att den första reaktionen hos en ungdom vars förälder begått självmord
är en extremt stark ångest; därefter kommer ilskan och till sist känslan av skam. Det är
även vanligt att det tar mycket längre för dessa ungdomar att acceptera förälderns död än
vad det tar för ungdomar vars föräldrar dött av annat än självmord. Ökad förståelse och
minskat stigma kring mental ohälsa och självmord i samhället har visat sig öka chansen
för en ”normal” sorgeprocess för dessa ungdomar (Cerel, Fristad, Weller, & Weller,
2002).
När en förälder dör av en sjukdom, t.ex. cancer, kan ungdomen utveckla rädslas för
sin egen hälsa. Oron över att även de kommer att dö i samma eller någon annan sjukdom
blir stark. Ungdomen kan bli besatt av att gå igenom sjukdomsprocessen, förändringar
som sker i och med sjukdom, sjukhus och vård. Även en känsla av lättnad är väldigt
vanlig hos ungdomar vars förälder dött i en sjukdom. Detta är ofta en lättnad över att
föräldern nu inte behöver lida mer. Känslan av lättnad skapar dock ofta skuldkänslor hos
ungdomen (Schuurman & Barrett Lindholm, 2002).
Forskning av Patterson och Rangganadhan (2010) visar att ungdomar som mist en av
sina föräldrar pga. cancer känner ett starkt behov av ökad förståelse från omvärlden för
vad de varit med om. Enligt undersökningen känner ungdomarna att speciellt jämnåriga
och lärare varken förstår eller tar tillräckligt med hänsyn till vad de varit med om under
förälderns sjukdomstid och efter förälderns bortgång. Andra behov som ungdomarna
uttryckte i studien var behovet av hjälp med att hantera sina känslor, behovet av s.k.
kompisstöd och behovet av information om sjukdomen. Ett specifikt behov som nämndes
var att en vuxen person skulle ”ta ansvar över ens liv igen”, t.ex. genom att se till att
grundbehoven blir fyllda. En av personerna i studien beskrev saken så att hen är för ung
för att vara helt självständig.

1.3.3 Coping-strategier
Under uppväxten lär sig ett barn fler och fler metoder och strategier för att hantera
negativa situationer/känslor, s.k. coping-strategier. Under ungdomsåren börjar
människan utveckla mer avancerade coping-strategier än tidigare. Det är i ungdomen som
7

Jenny Kulju

en människa lär sig att tänka abstrakt och kan börja förstå sina egna tankeprocesser. Dessa
kognitiva coping-strategier möjliggör en kapacitet att räkna ut händelseförlopp på
förhand, förstå konsekvenser och se saker ur olika perspektiv. När man kan detta är det
även lättare för en att reglera och hantera sina egna tankar och känslor istället för att bli
överväldigad av dem. Speciellt viktigt är detta när man möts av svåra situationer i livet
(Garnefski, Legerstee, Kraaij, Van den Kommer, & Teerds, 2002). Kognitiva copingstrategier inkluderar både medvetna kognitiva och beteendemässiga strategier (Garnefski
& Kraaij, 2007)
Garnefskij och Kraaij (2007) räknar i sin studie upp nio olika kognitiva copingstrategier som har tagits fram med hjälp av frågeformuläret ”Cognitive Emotion
Regulation Questionnaire” (CERQ). Beskyllande av sig själv (self-blame) syftar på att
man lägger skulden av händelsen/upplevelsen på sig själv. Beskyllandet av annan (otherblame) syftar på att man lägger skulden av händelsen/upplevelsen på sin omgivning eller
någon annan person. Ältande (rumination) syftar på att ens tankar konstant glider tillbaka
till de känslor och tankarna man hade vid händelsen/upplevelsen. Katastroftankar
(catastrophizing) syftar på tankar som lägger all tonvikt på och även förstorar det
katastrofala i händelsen/upplevelsen. Att lägga händelsen i perspektiv (putting into
perspective) syftar på att man kan åsidosätta det allvarliga i händelsen/upplevelsen och
därför kan man sätta händelsen i perspektiv jämfört med andra händelser/upplevelser.
Positiv nyfokusering (positive refocusing) syftar på att man istället för att tänka på
händelsen/upplevelsen fokuserar sina tankar på något glatt och positivt som man har i
livet. Positiv omvärdering (positive reappraisal) syftar på att man omvärderar
händelsen/upplevelsen och bygger upp ett positivt syfte för det hela med syfte på
personlig utveckling. Acceptans (acceptance) syftar på att man accepterar det som
hänt/det man upplevt. Fokusering på framtiden (refocus on planning) syftar på att man
lägger all fokus på vilka steg som man skall ta för att kunna handskas med
händelsen/upplevelsen på ett adekvat sätt. Frågeformuläret CERQ har gjort det möjligt
att undersöka samband mellan enskilda kognitiva coping-strategier och psykopatalogi.
Det mest betydelsefulla sambandet som Garnefski och Kraaij (2007) fann i sin studie var
det som förekom mellan coping-strategierna beskyllande av sig själv, ältande,
katastroftankar och självangivna emotionella problem. Detta samband förekom
oberoende av försökspersonernas ålder. Slutsatsen som de drog var att användningen av
vissa enskilda kognitiva coping-strategier visar på en sårbarhet som kan leda till
psykopatologiska symptom efter negativa händelser/upplevelser i livet.
8

Jenny Kulju

Även skillnader i personlighet, närmare sagt ifall man är en optimist eller en pessimist,
har betydelse för hur man lyckas handskas med negativa händelser/upplevelser i livet. En
positiv syn på hur slutresultatet kommer att bli har visat på mer positiva slutresultat även
i verkligheten (Bandura & Adams, 1977). Vad är då mekanismen i det positiva
tankemönstret som gynnar ett adekvat sätt att handskas med svårigheter? Lazarus och
Folkman (1984) presenterar i sin bok ”Stress, appraisal and coping” två olika
grundläggande coping-strategier, problemfokuserad coping (problem-focused coping)
och känslofokuserad coping (emotion-focused coping). Problemfokuserad coping går ut
på att målmedvetet försöka avlägsna den negativa stressorn som finns i ens liv. Det är
denna typ av coping–strategi man oftast använder sig av i situationer där man tänker att
man kan påverka situationen och/eller slutresultatet. Den känslofokuserade copingen går
ut på att man försöker avlägsna de negativa känslor som man kopplat ihop med den
negativa händelsen/upplevelsen. Denna typ av coping-strategi används oftast då man
känner att man är tvungen att uthärda situationen som den är. I en studie av Scheier,
Kumari Weintraub och Carver (1986) kommer det fram att problemfokuserad coping har
ett starkt samband med optimism. En optimistisk personlighet söker också i högra grad
socialt stöd i en stressfylld situation och kan även i högre grad göra en positiv
omvärdering av situationen. Detta skulle i sin tur betyda att mekanismen bakom positiva
tankemönster som gynnar att adekvat sätt att handskas med svårigheter är en
välfungerande problemfokuserad coping-strategi.

1.4 Teoretisk referensram
1.4.1 Sorg och melankoli
Sigmund Freud (1917) beskrev sorg (mourning) som den typiska reaktionen på en förlust
av en nära person eller separation från något som har stor betydelse för en, t.ex. ens
hemland, ideal eller självständighet. Medan en del människor i dessa situationer sörjer,
utvecklar andra istället melankoli (melancholia) eller som vi idag kallar det depression.
De människor som utvecklar melankoli istället för att gå in i en sorgeprocess anses ofta
ha en benägenhet för mer patologiska reaktioner. Det är nämnvärt att man sällan anser att
en person i sorg är i behov an medicinsk vård, trots att ens syn på livet vid sorg oftast
starkt varierar från den livssynen man i normala fall har. Sorg ses mer som en oskadlig
process som förväntas att pågå i en viss tid och sedan gå över.

9

Jenny Kulju

Kännetecknande för depression hos en person är en intensiv och smärtsam
nedstämdhet, ointresse för omvärlden, en försämrad kapacitet att älska och en förminskad
syn på sig själv som i sin tur yttrar sig som självanklagelser och även en förväntning av
någon typ av bestraffning. Den förminskande synen på sig själv, självanklagelserna och
förväntan på bestraffning är inte typiska för sorg, medan alla de andra kännetecknen
passar in på både sorg och melankoli. Att en person känner att hen har en försämrad
kapacitet att älska när man sörjer beror ofta på en känsla att man inte vill ersätta hen/det
man förlorat (Freud, 1917).
Freud (1917) hävdade att man måste ”flytta bort” all libido (psykisk energi) som man
har kopplat till hen/det som man förlorat om man skall kunna komma över förlusten. Att
avlägsna libido från något är inget som en person gör frivilligt eller som är enkelt. När
någon inte klarar av att göra detta klänger sig personen fast i tanken på hen/det man
förlorat vilket i sin tur kan leda till en försämrad verklighetsuppfattning. Processen med
att förflytta libido är inte något som händer över en natt. Alla minnen man kopplar ihop
med hen/det man förlorat kräver sina egna processer. Detta betyder att minne efter minne
behöver komma upp till medvetandet förrän libido kan förflyttas från dem. När denna
process äntligen är över kan man känna sig befriad från sorgen.

1.4.2 Anknytning
Enligt John Bowlby (1998) förorsakar förlusten av någon som är en kär den mest
intensiva smärtan som en person kan känna. Bowlby utvecklade teorin bakom begreppet
anknytning (attachment). Enligt teorin är allt beteende vars mål är att främja och utveckla
förbindelsen mellan två personer en form av anknytningsbeteende. Resultatet av en
lyckad anknytning blir känslan av säkerhet och glädje, ifall anknytningen istället
misslyckas eller bryts blir resultatet ångest, ilska, sorg och t.o.m. depression. Den typ av
anknytningsbeteende som vi har lärt oss i vår egen barndom har även påvisats vara av
betydelse för den typ av anknytningsbeteende som vi använder oss av senare i livet
(Bowlby, 1988).
I barndomen söker vi en anknytning till våra föräldrar, eftersom vi har behovet för
beskydd, tröst och hjälp. I ungdomen söker vi också anknytning till människor runtom
oss men för olika orsaker. Vi har inte längre samma behov av beskydd, tröst och hjälp,
utan söker istället en relation som tryggar vår personlighetsutveckling och som vi mår
psykiskt bra av. Rollen vi har i relationer kan i grova drag indelas i att antingen vara
omhändertagande eller den som blir omhändertagen. Vilken typ av roll man söker i en
10

Jenny Kulju

anknytning ses ofta som ett uttryck för hur stark person man är, den som tar hand om ses
ofta som den starka parten i relationen (Bowlby, 1988).
Den trygga basen är det mest centrala elementet i anknytningsteorin. Ett barn med
trygg anknytning till sin förälder kan ta ett visst avstånd från föräldern en liten stund, för
att sedan återvända till den trygga basen (föräldern) och ”tanka trygghet”. I ungdomen är
avstånden och tiden för separationen längre, men samma princip beträffande den trygga
basen består. Basen fungerar som en starkt påverkande faktor i ungdomens
personlighetsutveckling. Det som Bowlby betonar vara det mest betydelsefulla i en
ungdoms personlighetsutveckling är ändå hur ens föräldrar behandlar en. De barn och
ungdomar som inte fått uppleva den trygga basen och den goda behandlingen tenderar att
vara mindre gladlynta, ha svårigheter att skapa/upprätthålla intima relationer och finner
livet överlag tungt, speciellt motgångar blir väldigt svåra att komma över (Bowlby, 1988).
1.4.3 Fem stadier av sorg
Kübler–Ross och Kessler (2005) beskriver en teori med fem faser som en person i sorg
går igenom, i boken ”On grief and grieving: Finding the meaning of grief trough the five
stages of loss”. Den första fasen är förnekelse. Att en person är i förnekelse betyder inte
att hen inte tror på att hen som dött verkligen är död. Förnekelsen handlar om att personen
inte kan förstå att hen aldrig mer kommer att se eller tala med personen som gått bort. Det
handlar på så sätt mer om en symbolisk förnekelse. I fasen av förnekelse är det vanligt att
hen som mist någon hamnar i chock eller blir avtrubbad. Situationen blir helt enkelt för
svårhanterlig för ens psyke. Att vi hamnar i förnekelse blir då en slags skyddsmekanism,
hjärnan tillåter oss att medvetengöra endast så mycket som vi klarar av i stunden.
Den andra fasen är ilska. Ilskan kommer hand i hand med känslor av panik, smärta och
ensamhet. Ilskan går ofta ut över allt och alla, även en själv eftersom man inte kunnat
förhindra bortgången. Oftast riktas ändå den största ilskan på situationen som den är, att
man är tvungen att fortsätta leva i en värld utan hen som gått bort. Ilskan är precis som
förnekelsen en viktig del av sorgeprocessen. Under ilskan ligger känslor som vi inte ännu
i detta läge är redo att handskas med. Människan är mer van att hantera ilska än saknad.
Vi känner alltså ilskan starkare eftersom vi kan hantera den. Känslan av ilska skyddar
vårt psyke från att konsumeras av alla de andra känslor som hänger samman med förlusten
som vi inte är redo att hantera. Det bästa sättet att hantera denna ilska på är att ge utlopp
för den. Berätta hur arg man är, skrik om det behövs – att göra sig av med ilskan istället
för att försöka tygla den (Kübler–Ross & Kessler, 2005).
11

Jenny Kulju

Den tredje fasen handlar om förhandling. I förhandlingsfasen snurrar ofta tankar kring
frågorna ”Vad om jag skulle…” och ”Om jag bara…”. Förhandlingen grundar sig ofta i
skuldkänslor som personen som sörjer känner, man tror att man skulle ha nått ett annat
slutresultat om man själv hade gjort något annorlunda. Förhandlingen har funktionen av
att fylla de tomrum som finns i vårt känslotillstånd p.g.a. att vi inte har kapacitet att känna
alla de starka känslor som förträngs. Förhandlingsfasen är alltså till för att tillåta vårt
psyke att ta den tid som krävs för att anpassa sig till den nya situationen (Kübler–Ross &
Kessler, 2005).
Den fjärde fasen, depression, för den sörjande personen från att i tidigare fasen fastnat
i de förflutna till att nu känna närvaro i stunden. I denna fas känns sorgen, ensamheten
och tomheten starkare än någonsin. Det känns ofta som att känslotillståndet som man är
i aldrig kommer att förändras. Depression efter att ha mistat någon som stått en nära skall
inte förväxlas med psykisk ohälsa. Depressionen är en totalt normal reaktion till sorgen
som man gått igenom, att inte känna depressionen skulle vara mer skadligt. Hela
sorgeprocessen är helande, och att känna starka känslor av sorgen är en viktig del av
processen (Kübler–Ross & Kessler, 2005).
Den femte och sista fasen kallas acceptans. Acceptans handlar om att acceptera
verkligheten och på något sätt klara av att gå vidare med sitt eget liv. Att lära sig leva i
en värld utan hen som man förlorat handlar inte om att man kommit över förlusten eller
sorgen. De flesta människor kommer aldrig över en sorg, men de lär sig att acceptera
förlusten. Den sista fasen av sorgeprocessen kan kännetecknas av att personen som sörjer
har fler ”bra dagar” än ”dåliga dagar”. I denna fas kan man börja förändras, utvecklas och
växa som person, helt enkelt börja leva igen. En förutsättning för att kunna fortsätta leva
igen är ändå att ge sorgen den tid den kräver (Kübler–Ross & Kessler, 2005).

12

Jenny Kulju

2. Metod
2.1 Sampel
Undersökningsmaterialet består av tio stycken diskussionstrådar skrivna av ungdomar
som förlorat antingen sin pappa eller sin mamma. Av de som skrivit inläggen anger sju
stycken att de är flickor, en antyder sig vara en pojke och två stycken hänvisar sig inte
till att vara av något kön. Fyra av de som skrivit anger sina åldrar för när de förlorade
föräldern, varav den yngsta var 12 år gammal medan den äldsta var 18 år gammal. Resten
av skribenterna har valt att inte uppge sin ålder i sina inlägg. Eftersom diskussionstrådarna
är hämtade från sidor som riktar sig till ungdomar är det ändå högs sannolikt att alla
skribenter är i ungdomsålder. Det är endast två av skribenterna som skrivit
diskussionsinläggen inom ett år av förälderns dö. I medeltal har det passerat 4,02 år efter
förälderns död förrän personerna skrivit diskussionsinläggen. I sju av trådarna nämns
dödsorsaken. För tre stycken var orsaken cancer, för tre andra var orsaken självmord och
för en var orsaken en trafikolycka. I resten av diskussionsinläggen nämndes ingen
dödsorsak.

2.2 Instrument
Internetsidorna från vilka diskussionstrådarna blev valda är ”ungdomar.se”, ”decibel.fi”
och ”familjeliv.se”. För analysen som gjorts på diskussionstrådarna användes
instrumentet NVivo. NVivo möjliggjorde en strukturerad analys av diskussionstrådarna
som valts från internetforum som med målgruppen ungdomar. Med hjälp av NCapture
kunde diskussionstrådarna sparas i PDF-format och importeras till NVivo. I NVivo
skapades noder för att organisera materialet och analysera det i sin helhet.

2.3 Procedur
Materialet som använts i denna avhandling är insamlat från olika diskussionsforum med
målgruppen ungdomar. Att använda material fråndiskussionsforum istället för att
intervjua personer grundar sig i en strävan till att följa etiska principer i formandet av

13

Jenny Kulju

avhandlingen. Att göra mer harm än nytta är inte svårt när ämnet är, som i denna
avhandling, väldigt känsligt.
Google.fi användes som sökmotor till att hitta svenskspråkiga diskussionsforumforum
med målgruppen ungdomar. Sökorden som användes var ”Diskussionsforum” och
”Diskussionsforum för ungdomar”. De diskussionsforum som ansågs vara mest relevanta
var www.decibel.fi och www.ungdomar.se, även en diskussionstråd valdes från
www.familjeliv.se. Sökorden som användes för att söka diskussionstrådar i forumen var
”sorg”, ”sörja” ”förlust”, ”bortgång av förälder”, ”förlust av förälder”. Med dessa sökord
hittades ett flertal inlägg varav en stor del var inte relevant för ämnet. Efter analys av
träffarna utvaldes tio stycken diskussionstrådar som var relevanta för avhandlingens
syfte.
De tio diskussionstrådarna som ansågs vara relevanta laddades ner till
analysprogrammet NVivo med hjälp av NCapture. I NVivo skapades s.k. noder för att
kategorisera teman och beteendemönster som togs upp i trådarna. Noderna som skapades
var följande: ”Ålder”, ”Kön”, ”Kön av förälder”, ”Dödsorsak”, ”Känslor”,
”Självskadebeteende”, ”Sorgefaser”, ”Rop på hjälp”, ”Meddelande till den döde”,
”Metaforer”, ”Hjälp till andra”, ”Typ av stöd”. Noderna delades sedan in i
underkategorier, som exempel var underkategorierna till Noden ”Känslor” följande:
”Ångest”, ”Depression”, ”Ensamhet”, ”Ilska”, ”Kaos”, ”Känner sig desperat”, ”Negativ
självbild”, ”Saknad”, ”Skam” och ”Sorg”. Dessa underkategorier skapades av de ordval
och meningar som ungdomarna som skrivit diskussionsinläggen beskrivit sin
förlustupplevelse med.
Diskussionstrådarna är citerade i avhandlingen precis som de var skrivna. Enda
ändringen som gjorts är att skribenternas namn är borttagna både från texten de skrivit
och från svaret. Detta för att bibehålla skribenternas integritet.

2.4 Etiska hänsyn
Eftersom personerna frivilligt valt att dela med sig av sina upplevelser på internet och
gjort dem tillgängliga för alla har deras utsagor ställts till förfogande för allmänheten. De
har dock varit anonyma, och de kan inte identifieras.

14

Jenny Kulju

3. Resultat
3.1 Fall A: Ung flicka som förlorat sin pappa
Inlägget är från diskussionsforumet www.decibel.fi. Inlägget har skrivits 20.02.2013 och
har tagits till bruk för denna avhandlings syfte 8.11.2018. Skribentens har förlorat sin
pappa för tre år sedan. Hon uttrycker sig ha problem med att snatta, har tidigare blivit
mobbad och i nuläget ägnar hon sig åt ett självskadebeteende.
*Sad face* Hjälp så fort som möjligt…
Har känt mig deppig, har ljugit om hur jag mår när jag bara känner sorg. Det
började i 4:an och jag började ljuga om olika saker och jag har bara fortsatt och
inte slutat. Blivit mobbad, och sedan för 3 år sen dog min pappa och för ett år
sedan blev jag fast tagen för snatteri, och gick till en psykolog, blev lite bättre och
i somras hade min mamma och jag ett jättestort bråk, och hon nämnde att jag ska
sluta tycka synd om mig själv men jag tycker inte synd om mig själv utan jag hatar
mig själv och min kropp, så jag sprang ut i skogen med en rakhyvel och ''cuttade''
på mina ben och när jag kom hem var min mamma orolig för vad jag hade gjort
men jag sa att det var kvistarnas fel. och i september hände det igen. Jag kände
mig så obetydlig och jag vet inte hur många gånger jag har tänkt på självmord,
om någon skulle sakna mig, för att det är bara ett hugg, plastpåse eller ett rep
från mig. Och i december skärde jag mig igen med samma tankar. Och den 16:e
februari kom samma tankar till mig igen och jag cuttade mina ben. Men nu var
det några tankar fler som, är min pappa stolt över mig eller skäms han över mig?
Varför kan jag inte vara vacker smal och inte bråka med min mamma? Snälla
hjälp mig så fort som möjligt!! Vad skall jag göra? finns det någon kurator,
psykolog på en telefonlinje man kan ringa till eller??
3.1.1 Sammanfattning och analys av fall A
Personen som skrivit inlägget ber redan i sin rubrik om att få hjälp. Hon har i flera år mått
dåligt p.g.a. olika saker och händelser varav pappans död blivit det centrala, hon har även
blivit utsatt för mobbning före pappans död. Hon beskriver att hon redan före pappan dog
inte kunde sluta ljuga, efter pappans död började hon snatta. Efter att hon i ett tag mått
15

Jenny Kulju

bättre hade hon efter ett stort gräl med sin mamma skadat sig själv genom att skära sig.
Hon skriver att hon flera gånger har övervägt självmord och räknar upp tre olika sätt som
hon kunde göra det på.
Att bli utsatt för mobbning i ungdomen har visat sig öka risken för depression, ångest,
stress, låg självkänsla och en negativ syn på sitt egenvärde. Hos mobbade ungdomar finns
också en ökad risk för självskadebeteende och även självmordsförsök (Somdeb Maji,
2016). Detta stämmer bra överens med att skribenten beskriver att hennes ”problem”
börjat redan före pappans bortgång. Att utöver detta bli utsatt för en traumatisk händelse,
som pappans död, ökar betydligt riskerna för en eskalering av problemen och behovet av
psykiatrisk vård (Matej Markota, 2018)
Skribenten beskriver att hon gång på gång skadat sig själv och att hon även funderat
på att ta sitt liv. Självskadebeteende hos unga leder sällan till självmord, men trots detta
är resultaten av att skada sig själv ofta tragiska. Risken för självskadebeteende ökar om
man kombinerar biologisk benägenhet, impulsivitet och/eller perfektionism som
personlighetsdrag och har kognitiva svårigheter med att hantera att man har blivit utsatt
för en traumatisk händelse (Hawton;Saunders;& O'Connor, 2012). Man kan utifrån texten
dra slutsatsen att skribenten i varje fall har två av de personlighetsdrag (impulsiv och
perfektionism) som ökar risken för självskadebeteende, och hen har varit med om i varje
fall en traumatisk händelse. Trots att självskada i de flesta fall inte leder till självmord är
riskfaktorerna för dessa väldigt lika. Något som ökar risken för att en ungdom skall ta sitt
liv är dålig relation med förälder/föräldrar (Hawton;Saunders;& O'Connor, 2012)
Skribenten ställer i sin text frågan om varför hon inte kan sluta bråka med sin mamma.
Detta kan tolkas som en försämrad relation mellan dotter och mamma och ökar därför
risken för skribenten för att ta sitt eget liv.
Känslorna som hon beskriver i inlägget är depression, sorg och självhat. Hon känner
sig obetydlig och tror inte att någon skulle sakna henne om hon tog livet av sig. Hon är
även osäker beträffande hennes pappas känslor gentemot henne, om han är stolt eller om
han känner skam över henne. Hon ställer även frågan om varför hon inte kan vara
utseendemässigt annorlunda. Låg självkänsla och depression orsakas av bland annat av
mobbning (Somdeb Maji, 2016), som våt skribent har utsatts för. Depression kan i sin tur
orsaka en förminskad syn på sitt egenvärde där man till och med känner att man är värd
att bestraffas (Freud, 1917). Man kan utifrån skribentens text tolka att hon befinner sig i
den andra fasen av sorgeprocessen, nämligen ilska (Hawton;Saunders;& O'Connor, 2012)

16

Jenny Kulju

i och med att hon riktar mycket ilska mot sig själv och ser inte alls sitt egenvärde, hon
skadar sig själv och tror inte att någon skulle sakna henne om hon tog livet av sig.
Skribenten visar tydligt att hon är desperat efter att få hjälp form av att skriva ut det i
både sin rubrik ”Hjälp så fort som möjligt…” och i slutet av sin text där hon använder
flera utropstecken och frågetecken så läsaren får intrycket att hon skriker efter hjälp.

3.2 Fall B: Förlusten av min mamma
Diskussionstråden är från diskussionsforumet www.ungdomar.se. Tråden har skrivits
29.05.2011 och har tagits till bruk för denna avhandlings syfte 8.11.2018. Skribenten har
skrivit sin text ca. sex månader efter sin mammas bortgång. Hen skriver att hens mamma
tagit sitt eget liv, att hon vill gå ut med sin version av händelsen i hopp om att det kan
hjälpa någon annan i samma situation, men även för att någon med suicidala tankar får
höra hur anhöriga påverkas.
Efter förlusten av min mamma
4 dagar innan julafton fick jag ett samtal från min moster där hon berättade för
mig att min mamma hade valt att avsluta sitt liv. Just den stunden kommer jag nog
aldrig att glömma, det var som att hela mitt liv rasade. Det har tagit drygt ett
halvår för mig att börja fungera som en vanligt människa igen och ta mig tillbaka
till ett någorlunda normalt liv. Jag har valt att gå ut med min version, bland annat
för min skull... Det är skönt att få skriva av sig, så jag slipper lägga all tyngd på
mina nära och då vet jag att de läser då de orkar lyssna. Sedan vet jag att det
finns folk där ute, precis som mig, som tvingas gå igenom saker vi aldrig trodde
skulle hända. Jag vill därför sprida min blogg, för jag vill att andra ska känna att
de inte är ensamma. Jag vill nå alla de ungdomar som uppleva samma sak eller
bär på smärta eller oro för liknande saker, men jag vill även nå ut till dem som
har suicida tankar för att ge dem ett perspektiv från en anhörig. Det är mitt sätt
att få känna att jag gör en skillnad. Om jag skulle få hjälpa andra.
Malin - Efter förlusten av min mamma
Har ni någonsin förlorat någon ni älskat?
Hur hanterade ni den värsta sorgen?
Om det passerat en tid, hur ställer ni er till det idag?

17

Jenny Kulju

När ni ser tillbaka på dödsfallet, hur tänker ni då?

3.2.1 Sammanfattning och analys av fall B
Pesonen som skriver inlägget ”Efter förlusten av min mamma” skriver om hur det kändes
för henne att hennes mamma begått självmord. Personens syfte med att, som hon själv
väljer att beskriva det, gå ut med sin version är att hjälpa sig själv men även att hjälpa
andra som är i samma situation som henne. Hon förklarar även i sin text att på detta sätt
kan hennes egna anhöriga välja att ”lyssna” när de orkar.
Redan i första meningen av texten beskriver personen att hennes mamma valt att
avsluta sitt liv. Senare i texten beskriver hon sig veta att hon inte är den enda som tvingats
gå igenom detta. Cerel, Fristad, Weller och Weller (2002) tar upp att ungdomar vars
förälder begått självmord vanligen kommer till en fas i sitt sorgearbete som präglas av
ilska. Ordvalen i detta inlägg tyder på en ilsken och även beskyllande attityd mot
mamman som valt att ta sitt liv, som tvingat hen att gå igenom denna sorg. Även KüblerRoss och Kessler (2005) tar även i sina 5 stadier av sorg upp ilska som den andra
sorgefasen. I ilskan känner man ofta ensamhet vilket personen som skrivit
diskussionsinlägget beskriver sig känna. De beskriver att ilskan är där för att skydda
personen från att komma i kontakt med sorgen som hen inte ännu klarar av att hantera.
Ilskan är lättare för psyket att förstå sig på än sorg, därför är detta enligt teorin en viktig
sorgefas som även fungerar som en skyddsfaktor.
Ur personens text kan man utläsa ett behov att få hjälpa andra men även ett behov av
att hindra människor från att utföra självmord. Hon vill nå ut till dem som själva har tänkt
på självmord och ge dem perspektiv från en anhörig till någon som tagit sitt liv för att få
dem att ångra sig. Man kan utifrån detta tolka det så att personen själv inte skulle tänka
sig ta sitt liv pga. att hon vet vad hennes anhöriga skulle vara tvungna att gå igenom.
Tankesättet att inte kunna ”göra samma” till sina nära förekommer ibland hos människor
som har varit med om förlust pga. självmord. Detta kan alltså i vissa fall fungera som en
skyddsfaktor. Speciellt stark blir tanken hos de personer som upplevt förlusten och också
kommit i kontakt med andra anhöriga till någon som tagit sitt liv. I dessa fall har
personerna inte bara känt sorgen utan också kunnat observera sorgen och dess
konsekvenser från ett yttre perspektiv (Miklin, Mueller, Abrutyn & Ordonez, 2019).
Personen skriver frågor i slutet av sin text och verkar vilja med detta starta en dialog på

18

Jenny Kulju

forumet. Även detta kan ses som ett försök till att hjälpa men även som ett försök att hitta
stöd till sig själv hos andra som är i samma situation.
Själva beskyllandet av sin mamma kan för personen fungera som en försvarsmekanism
mot den verkliga sorgen. Även att hon hittat ett syfte med hela händelsen, hon vill hjälpa
andra i samma situation och hindra andra från att göra självmord kan ses som positiv
omvärdering av det hela. Även detta fungerar då som en försvarsmekanism (Garnefski &
Kraaij, 2007).

3.3 Fall C: 12 år utan en pappa
Diskussionstråden är från diskussionsforumet www.ungdomar.se. Tråden har skrivits
1.09.2012 och har tagits till bruk för denna avhandlings syfte 8.11.2018. Skribenten
skriver att han levt utan sin pappa i 10 år nu, hens pappa tog sitt eget liv. Hen skriver att
sorgen fortfarande finns kvar och berättar att det är väldigt svår att leva utan en förälder.
Familjen
Familjen är viktig, särskilt att ha två föräldrar. Jag har levt nu i 12 år utan en
pappa. Min kärlek till min pappa kommer alltid att ﬁnnas och då kommer även
sorgen att ﬁnnas kvar. Det är väldigt svår att leva utan en av sina föräldrar. Jag
önskar hela tiden att jag kunde få ett tecken av att han vakar över mig. I min familj
har vi alltid sett skruvar och spikar som ett tecken eftersom min pappa aldrig
kunde ha sina skruvar och spikar på rätt ställe (han gillade att snickra). Han tog
självmord, det positiva med det är att jag inte kommer göra det, med min fars död
har det varit ett steg mot att drunkna i depressionen som har varit ett tag. Jag
kommer bara vänja mig vid att den ﬁnns, den kan när som helst komma och
överrumpla mig. Hur känner ni om hur en förälder har dött?
3.3.1 Sammanfattning och analys av fall C
Personen beskriver hur det ät att leva utan en pappa. Hen skriver att hen varje dag lever
med sorgen och ser inte att det kommer att ändras, istället tror hen att sorgen en dag kan
överrumpla hen. Hens pappa dog i självmord. I texten ställer hen även frågan hur andra
vars förälder dött känner.

19

Jenny Kulju

Från skribentens sätt att beskriva sin sorg i texten kan man tolka att hen gått igenom
sorgeprocessen och har kommit till fasen acceptans (Kübler–Ross & Kessler, 2005) Hen
skriver att eftersom kärleken till hens pappa alltid kommer finnas kvar så kommer även
sorgen att kvarstå, det har hen accepterat. Hen vet att det alternativ hen har är att vänja
sig vid att sorgen.
Om man istället ser på det symboliska tänkandet kring spikar och skruvar som tecken
från den avlidne pappa skulle man enligt Freud (1917) teori anse att skribenten ännu inte
”gått vidare” eftersom hen har psykisk energi (libido) kopplat till pappan genom
skruvarna och spikarna. Walter (1999) bestrider Freuds teori om att ”komma över” sorgen
och introducerar istället tanken att hen som sörjer istället kan dra nytta av att ha kvar och
till och med utveckla sin relation med den avlidne. Han grundar detta på sociologiska
studier där man kan se ett återkommande mönster av kommunikation med den avlidne i
olika kulturer. Walters påpekar även att tanken att ”komma över” en sorg passade in under
1990-talets början när sorg samt andra känslor inte skulle visas för allmänheten. Detta är
enligt Walters inte den sociala normen idag, och därför är Freuds teori om, detta inte
heller relevant.
Enligt en studie av Bolton, Dearsley, Madronal-Luque och Baron-Cohen (2002) har
magiskt tänkande, som skribenten uppvisar beträffande spikar och skruvar och sin önskan
av att hens avlidne pappa skall visa ett tecken en hög korrelation med bl.a.
separationsångest och generaliserat ångestsyndrom (American Psychiatric Association,
2013). Separationsångesten i relation till pappan kan utläsas direkt av vad hen skrivit i
sin text.
Även i detta fall, i likhet med fallet 3.2 som analyserades tidigare i texten, skriver hen
att det faktum att hens pappa tagit sitt eget liv har haft en positiv konsekvens, nämligen
att hen själv inte skulle göra samma sak. Det som hänt har på samma sätt som för personen
i fallet 3.2 blivit en skyddsfaktor (Miklin;Mueller;Abrutyn;& Ordonez, 2019). Att hitta
något positivt med en så negativ upplevelse som den här anses även fungera som en
försvarsmekanism (Garnefski & Kraaij, 2007).

20

Jenny Kulju

3.4 Fall D: Förlorad pappa
Diskussionstråden är från diskussionsforumet www.familjeliv.se. Tråden har skrivits
09.07.2015 och har tagits till bruk för denna avhandlings syfte 08.11.2018. Skribenten
skriver inlägget 8 år efter att hens pappa dog i cancer. Skribenten känner fortfarande att
hen kommer snart gå under av sorg, pga. saknad. Diskussionstråden har fått tio
kommentarer varav 3 personer beskrivit sin egen förlust av en förälder.
Förlorad pappa
För 8 år sedan förlorade jag min pappa, jag var nyss fyllda 16 år och gick sista
terminen i nian. Pappa gick bort i cancer efter 9 månaders helvete. Jag såg min
stora starka hjälte på 90 kilo brytas ner till ett lik på 60 kilo. Sista månaden i
pappas liv tillbringades på sjukhuset och sista veckan gick inte längre att få
kontakt med honom. Vi kände på oss att fredagen va den sista dagen och alla
samlades hos pappa. Han klämde åt mammas hand när hon frågade om han visste
att jag och min syster var där men det var det ända tecknet han gav oss som visade
att han visste vad som skedde omkring honom. Jag bad dem klä honom i hans
finaste kostym och när vi väl fick gå in i rummet efter att dem gjort iordning
honom så kändes det som att han log åt oss, som att han mådde bra. Han sa alltid
att han inte var rädd för att dö.
Jag har aldrig låtit mig sörja, ett tag undvek jag hans grav. Men jag har under 8
års tid alltid drömt om honom. Ingen vet hur jag känner men trots 8 år senare så
har jag inte lyckats gå vidare. Jag saknar min pappa så oändligt mycket och ofta
känner jag bara ett svart mörker, ett djupt hål som han lämnade kvar. Igår tog
jag fram kassetterna med filmer från uppväxt innan pappa blev dålig. Jag hörde
hans fina mörka röst för första gången på över 8 år. Anledningen till varför jag
valde att se på filmerna är för att jag skäms över att jag börjar glömma av min
pappa, jag mår enormt dåligt av det men samtidigt att se och höra pappa igår
drog mig nästan tillbaka till början av min sorg.
Jag vet inte riktigt varför jag skriver detta här, men jag känner att jag kommer gå
under utav min sorg och saknad utav pappa snart. Vet inte vad jag ska ta mig till
det ända jag vill är att få ha min pappa i livet, en kram är det ända jag begär!

21

Jenny Kulju

3.4.1 Sammanfattning och analys av fall D
Personen som skriver har förlorat sin pappa till cancern för 8år sedan. Tiden före hens
pappa dog väljer hen att beskriva som ”9 månaders helvete”. Hen beskriver sista
månaden, sista veckan och även hur det sista mötet med pappan fortskred. Hen skriver att
hens pappa alltid hade sagt att han inte var rädd att dö och att det efter att pappan dött och
gjorts i ordning kändes som att han log till sin familj och som att han mådde bra. Personen
som skriver känner att hen aldrig låtit sig sörja, hen t.o.m. undvek pappans grav för en
tid. Hen beskriver sin känsla som svart mörker och ett djupt hål som pappans bortgång
lämnat kvar. Hen känner att hen kommer gå under p.g.a. sin sorg.
Hen beskriver ha sett sin ”stora starka hjälte på 90kg brytas ner till ett lik på 60kg”. Hen
har alltså med andra ord sett sin pappa ändras till något svagt. Gary M. Reisfield and
George R. Wilson (2004) beskriver i sin undersökning “Use of Methaphor in the
Discource of Canser” de negativa aspekterna av att använda kampfraser som metaforer
för cancersjukdomen. När cancer beskrivs som en kamp som gå att vinna eller förlora
handlartillfrisknandet endast om att kämpa hårt nog och vara tillräckligt stark. I fall då
man ”förlorar kampen” blir alltså tanken att man inte kämpade tillräckligt, att man är
svag. Trots att undersökningen riktar sig i detta fall till cancerpatienter kan man
implementera denna tanke till även anhörigas känslor.
Personens beskrivning på hur fin klädd hens pappa var, hur det kändes som att han log
och att han mådde bra och hur han alltid hade sagt att han inte var rädd för döden kan
tolkas ha en koppling med lättnaden som den anhöriga kan känna efter en lång
sjukdomsprocess. Lättnaden för både den sjukes och sin egna skull. Till lättnaden hör
som tidigare beskrivet även skuld. Skulden kommer även fram i texten när personen
beskriver att hen skäms för att hen har börjat glömma sin pappa (Schuurman & Barrett
Lindholm, 2002).
Personen skriver sig aldrig ha låtit sig själv sörja, hen undvek sin pappas grav, ända som
hen vill är att pappan skall leva och att hen skulle få en kram. Allt detta kan tolkas som
att personen fortfarande är i sorgefasen förnekelse (Kübler–Ross & Kessler, 2005). Det
är svårt att tolka utifrån endast den skrivna texten om personens sorg kan klassas som
traumatisk sorg. Det som kan noteras är att traumatisk sorg kännetecknas av en märkbart
mer intensiv och långvarig sorgeprocess än ”vanlig” (ZiSook & Shear, 2009). Oförmågan
22

Jenny Kulju

att sörja och önsketänkandet kring att pappa skulle vara i liv och inte död samt att pappa
skulle kunna ge hen en kram är även ett tecken på depression. Själva önsketänkandet kan
ses påverka sorgeprocessen negativt eftersom personen i och med detta går över samma
tankeprocess om och om igen och kan i och med detta inte komma till en acceptans av
situationen som den är (Coyne;Aldwin;& Lazarus, 1981).

3.5 Fall E: Jag älskade henne mest av alla
Diskussionstråden är från diskussionsforumet www.ungdomar.se. Tråden har skrivits
15.04.2005 och har tagits till bruk för denna avhandlings syfte 08.11.2018. Skribenten
skriver tråden endast 2 månader efter att hennes mamma tagit sitt liv. Hon ber i slutet av
sin text på ett sätt som kan tolkas som ett desperat rop efter hjälp. Hon har fått svar av en
psykolog vid namnet Bo Westholm.
hej. min mamma dog för nästan exakt 2 månader sedan. hon tog livet av sig. men
nu är det såhär. jag älskade henne mest av alla.. trodde inte jag skulle kunna leva
utan henne. första veckan var jag ledsen sen har det försvunnit jag gråter inte ens
längre jag kan bli glad tom. som alla säger att man får en chock får alla den och
hur blir det då? tar det jäte lång tid. vet inte hur det känns. det känns konstigt att
inte gråta som om jag inte bryr mig. men dte gör jag verkligen:( snälla svara
3.5.1 Sammanfattning och analys av fall E
Personens skriver bara 2 månader efter att hennes mamma begått självmord. Hon är orolig
över sin egna reaktion eftersom hon redan en vecka efter mammans död kunde känna sig
glad och hon grät inte längre. Hon är rädd att det verkar som att hon inte bryr sig vilket
hon nog betonar sig göra.
Vid tidpunkten då personen skriver sin text har det inte gått läng tid från att hennes
mamma tagit sitt liv vilket kan tyda på, som skribenten själv tar upp i sin text, att hon
fortfarande är i chock. Chock är en dela av sorgeprocessen förnekelse, där avtrubbning
av känslor är vanligt. Avtrubbningen av känslor fungerar som en försvarsmekanism och
skyddar personens psyke från känslor som den i stunden inte klarar av att hantera
(Kübler–Ross & Kessler, 2005).

23

Jenny Kulju

Som det tidigare i avhandlingen nämnts är skam en vanlig känsla för personer som sörjer
någon som begått självmord. Hos personen i fråga kommer skamkänslorna fram via
hennes rädsla att det ser ut som att hon inte bryr sig om sin mammas död
(Cerel;Fristad;Weller;& Weller, 2002).

3.6 Fall F: När någon dör
Diskussionstråden är från diskussionsforumet www.ungdomar.se. Tråden har skrivits
23.09.2015 och har tagits till bruk för denna avhandlings syfte 8.11.2018. Skribenten har
mist sin mamma i cancer för 1,5 år sedan. Hon beskriver i sin text att allting i hennes liv
blir fel och att det känns meningslöst att försöka kämpa för att situationen skall bli bättre.
Hon har fått svar av en psykolog vid namnet Bo Westholm.

Min mamma dog i cancer för 1½ år sen, allt blir bara fel, med killar och jag
saknar mamma så otroligt mycket, mitt liv är bara skit nu. Jag får panik när jag
vet att jag aldrig mer kommer få träﬀa henne, jag vill prata med någon om det
men samtdigit så vet jag inte vad ja ska säga, va ﬁnns de o säga? Jag har haft
självmordstankar eftersom det känns meningslöst och försöka kämpa på när jag
vet att det ändå aldrig blir bra, bara värre. Nu har min pappa hittat en ny tjej
också, känns som hon försöker ta mammas plats, jag vill inte ha de såhär. :(
Älskar dig mamma.
3.6.1 Sammanfattning och analys av fall F
Personen beskriver att efter att hon förlorat sin mamma i cancer så har allt i hennes liv
blivit dåligt. Hon tar upp att allt går fel med pojkar, att tanken av att inte träffa sin mamma
igen ger henne känslan av panik och att hon har självmordstankar p.g.a. att livet nu känns
meningslöst. Hon tar även upp att hennes pappa hittat en nu flickvän, som hon känner att
försöker ta hennes bortgångna mammas plats.
Det är typiskt att en individ har starkare anknytning med sin mor än sin far. En styvmor
kan inte uppnå samma typ av anknytning med ungdomen som hen haft med sin mor.
Därför kan situationer som skribenten beskriver, där en ungdom mister sin mor som sedan

24

Jenny Kulju

”ersätts” med en styvmor bli väldigt komplicerade. Inte endast blir anknytningen med
den bortgångna modern avklippt också faderns uppmärksamhet måste nu delas med
någon okänd person (White, Brinkerhoff & Booth, 1985). Känslan av att nya relationer
är svåra att skapa har enligt Bowlby (1988) att göra med att den primära anknytningen,
som i de flesta fall är till sin mamma, brutits vilket kan i sin tur leda till att personen i
fråga finner det utmanande att knyta an och skapa samt upprätthålla nya relationer
framöver.
Utifrån skribentens relativt korta inlägg kan man i stora drag pricka i fyra av de nio
depressions symtomen listade i DSM-5, 5 av nio symptom krävs för att möta
diagnoskriterierna för depression (American Psychiatric Association, 2013). Depression
är den fjärde fasen i Kübler-Ross och Kesslers (2005) teori om de fem stadierna av sorg
och enligt deras beskrivning en ”normal” del av sorgeprocessen.
Skribenten kan tolkas använda sig av coping–strategin ältande (rumination) eftersom hon
fortfarande efter ett och ett halvt år efter mammans död får känslan av panik när hon
tänker på att inte få träffa sin mamma igen. Vid denna coping–strategi är det vanligt att
återvända till känslor och tankar man hade i den mest akuta fasen av förlusten (Garnefski
& Kraaij, 2007)

3.7 Fall G: Känslomässig kaos
Diskussionstråden är från diskussionsforumet www.decibel.fi. Tråden har skrivits
12.02.2017 och har tagits till bruk för denna avhandlings syfte 8.11.2018. Skribenten
beskriver i sin text upplevelsen av att ha förlorat sin mamma i cancer för ca fyra år sedan.
Hon beskriver förlusten som en chock p.g.a. den väldigt korta sjukdomstiden på endast
två månader. Hon beskriver sig fortfarande känna att hon drunknar i sorgen. Svar har hon
fått den 14.2.2017 av ungdomsinformatören Liselott.
Hejsan! Jag är en 22 åring tjej som fölorade mamma i cancer när jag var 18 år,
precis tagit studenten när hon dog. Hon hade en väldigt kort sjukdomstid på 2
månader från att varit helt frisk till att dö. Detta var en stor chock för resterande
familjemedlemmar. Det är drygt 4 år sedan nu och jag känner mig fortfarande

25

Jenny Kulju

ibland som om jag drunknar i sorg. Jag vet inte hur jag ska hantera känslorna
som uppstår när jag kommer på att jag aldrig kommer att se mamma igen. Det
värsta för mig nu är ändå att det känns som resterande familj har till viss del
också splittrats. Vi spenderar inte tid tillsammans på samma sätt. Mamma var den
som höll ihop familjen och höll kontakt med utflugna barn och ville ha den
traditionella söndagsmiddagen när alla samlades i barndomshemmet och åt.
Traditioner och liknande som inte finns kvar mera. Nu kan jag vara påväg hem
till pappa men måste svänga om för det är för jobbigt, men jag vet inte vad det är
som är jobbigt. Jag känner mig utelämnad på något sätt, som om jag inte har
någon familj längre. Pappa är inte den som hör av sig varje dag, inte ens varje
månad. Hans nya fru, gillar jag, fast inte det faktum att hon också fick cancer
besked nyligen, obotlig den med. Jag vet inte riktigt vad min fråga är egentligen,
jag har bara så jäkla mycket känslor som snurrar på som ett virrvarr, som jag
inte har kontroll över alls. Livet känns tungt stundvis. Min syster har egen familj
och känner inte alls igen mina känslor men det känns som om jag fölorat hela min
familj, fölorat mig själv. Jag fattar inte folk som klarar av flertal tragedier i sina
liv och fortfarande orkar vidare i livet. Det känns som om jag sörjer alldeles för
länge. Jag vet inte riktigt vart jag vill komma, har inte direkt någon fråga. Bara
extra lessen idag.
3.7.1 Sammanfattning och analys av fall G
Skribenten beskriven förlusten av sin mamma i cancer. Mamman hade en kort
sjukdomstid på endast 2 månader och skribenten väljer själv att beskriva upplevelsen som
e chok för sin familj. Fyra år efter mammans bortgång känner skribenten fortfarande att
hon ”drunknar” av sorg. Hon beskriver även att hela familjekonstruktioen som var är inte
de samma längre, att de ”splitrats” och att det känns som att hon förlorat hela sin familj i
och med mammans död.
För en ungdom som mist sin förälder finns det oftast ett liv före och ett liv efter, före
förlusten och efter förlusten. Ungdomens liv blir plötsigt totalt annorlunda. Inte bara har
hen mist en förälder hen har även en föälder som är i en egen sorgeprocess och vars liv
också har förändrats. En känsla av förlusten av kontroll och instabilitet är vanliga
reaktioner på livsförändringen (Schuurman & Barrett Lindholm, 2002). Just
livsförändringen kan tydligt ses i personens inlägg, hela livet ändrades efter att hennes
26

Jenny Kulju

mamma dog. Familjen kan ha splitrats i och med allas individuella sorgeprocesser.
Bowlbys (1988) anknytningsteori menar att en person vars primära anknytning butits kan
ha svårigheter i att upprätthålla andra relationer vilket skribenten (och eventuellt den
hennes hela familj) tydligt har.
Personen verkar beskriva sig vara någonstans mellan fjärde och femte stadien av sorg,
mellan depression och acceptans. Först beskriver hon sig känna att hon sig drunkna av
sorg och inte ha någon kontroll alls. Detta tyder på att hon är kvar i den mest intensiva
sorgen som identifieras av fasen depression. I slutet av texten skriver hon endå att ”livet
känns tungt stundvis” vilket indikerar på at känslan kommer och går. Hon skriver även
att hon är ”extra ledssen idag” vilket kan tolka som att det även finns dagar då hon är
mindre ledssen. Detta tyder på att hon kommit till sista fasen, acceptens. Där hon med
små steg lär sig leva med sorgen som finns kvar men som inte kontrollerar ens liv
(Kübler–Ross & Kessler, 2005).

3.8 Fall H: Kille som mår dåligt
Diskussionstråden är från diskussionsforumet www.ungdomar.se. Tråden har skrivits
18.02.2006 och har tagits till bruk för denna avhandlings syfte 8.11.2018. Pojken som
skriver tråden har mist sin pappa för två år sedan från att han skriver. Han skriver att han
skadar sig själv genom att äta väldigt lite, spy efter att han ätit och skära sig själv. Han
anser att hans självskadebeteende och ångest inte har att göra med pappans bortgång.
Pojken har fått svar av psykolog Bo Westholm.

Hejsan! Jag är en kille som mår jätte dåligt just nu. Jag miste min pappa för två
år sen, och det har varit en enormt jobbig tid just nu. Och sen jag började i
högstadiet så har jag börjat banta. Jag har alltid varit stor för min växt tills nu,
nu istället har folk börjar påpeka att jag ser äckligt smal ut! Det har nu börjat
gått så långt att jag nästan kräks efter maten, när jag äter (vilket inte är ofta). Jag
har även ångest. Och har skärt mig, tills mamma upptäckte skärsåren på mina
armar en morgon och nu kan jag inte skära mig längre. Jag har ännu mer ångest
nu för det är någe jag själv tycker har fungerat för att dämpa ångesten. Och sen
känner jag mig så ensam, jag brukar dra mig undan i skolan för att få tänka. Mina

27

Jenny Kulju

kompisar söker jämt upp mig och frågar varför jag försvinner. Men jag känner
inte längre att jag hör hemma hos de, inte hos någon överhuvudtaget. Jag brukar
prata med en kompis som är den ända som jag verkligen litar på. Hon skär sig
och så med, för hon mår dåligt, och vi stötar varandra någe så otroligt. Men på
sista tiden har hon sakt att hon inte orkar mer och att hon vill dö. Och jag är
också livrädd att förlora henne, hon är liksom mitt allt. Hon har hjälpt mig med
allt, och jag älskar henne verkligen, och om hon skulle dö så kommer jag inte
kunna gå vidare, och det gör mig så rädd. Och allt det här tänkande runt allt har
fått mig att orka mindre, och jag är jätte stressad, jag är absolut inte lika glad
som förr vilket har fått folk runt omkring mig att fråga hur det är.
Min mamma hotar mig med att gå till sjukhus och psykolog, eftersom hon anser
att jag mår dåligt efter pappas bortgång och har en ätstörning. Men jag anser
inte att jag mår dåligt p.g.a min pappas bortgång, är det möjligt att jag mår dåligt
i mitt undermedvetna? Är det verkligen att ha en ätstörning, om man anser sig
har koll på vad man gör? Och ﬁnns det någe sätt att jag ska slippa gå till psykolog
för min ångest och så, för jag vill verkligen inte det. Finns det någe jag kan göra,
och hjälpa min kompis som har samma problem med att skära sig? Varför är jag
aldrig glad längre?
// Tack på förhand!
3.8.1 Sammanfattning och analys av fall H
Pojken som skriver inlägget skriver endast kort om sin pappas död. Han beskriver istället
hur hans liv ser ut just nu, att de präglas av ätstört beteende och självskada. Han tycker
sig ha kontroll över sitt ätande och är upprörd över att hans mamma upptäckt att han skärt
sig och att han därför inte kan göra det längre. Han beskriver att han inte känner sig höra
ihop med sina kompisar längre och därför söker sig undan. Han har en vän, någon som
också mår dåligt. Skribenten är orolig över att han kommer mista henne och tror sig inte
kunna gå vidare om hon skulle dö. Skribenten beskriver en ovilja att gå och träffa
psykolog som hans mamma, som han själv skriver, ”hotar” honom med. Han tycker sig
ha allt under kontroll och ser inte hur hans dåliga mående skulle bero på pappans
bortgång.
Pojken som skriver beskriver igenomgående i texten depressions symptom. Han skriver
att han aldrig känner sig glad, att han gått märkbart ner i vikt, att han är orklös och väldigt
28

Jenny Kulju

stressad, att han är livrädd. I stora drag kunde man utifrån texten kryssa av i åtminstone
fyra av de fem symptomkriterier som behövs för att få en diagnos på depression enligt
DSM-5 (American Psychiatric Association, 2013). Han nämner även flera ggr i texten att
han känner ångest. Generellt ångestsyndrom och depression diagnoserna har visat hög
grad va samsjuklighet (Garber & Weersing, 2010).
Att inte känna samhörighet med sina vänner efter en förälders bortgång är vanligt.
Personen som varit med om förlusten är inte samma person längre, hen är ungdomen vars
förälder dött. (Schuurman & Barrett Lindholm, 2002).
Självskadebeteende som coping-system efter en traumatisk händelse är inte ovanligt
(Smith, Kouros & Meuret, 2014) Självskada är även ett av diagnoskriterierna för PTSD
(American Psychiatric Association, 2013) vars diagnoskriterier korrelerar starkt med
diagnosen traumatisk sorg (Mannarino & Cohen, 2011). Det är tydligt att skribenten inte
har bearbetat som pappas bortgång då han inte har insikt i att förlusten påverkat honom.
Detta kan ha att göra med en avtrubbning som kan enligt Kübler–Ross och Kessler (2005)
i den första av sorgefaserna, förnekelse. Avtrubbningen är en skyddsmekanism som inte
tillåter oss att medvetengöra de känslor som en person inte är färdig att hantera.

3.9 Fall I: Självförtroende nere i kylan
Diskussionstråden är från diskussionsforumet www.ungdomar.se. Tråden har skrivits
25.07.2004 och har tagits till bruk för denna avhandlings syfte 8.11.2018. Skribenten
skriver att hon mist sin mamma för ca sex år sedan och att hon fortfarande mår dåligt.
Hon skriver att hon inte snart står ut längre. Skribenten har fått svar av psykolog Bo
Westholm.
Jag är en 18-årig tjej och jag har mått dåligt en längre tid...jag vet egentligen inte
varför och det är det som är så konstigt, ena dagen är jag glad, medans det andra
dagen är ett mörker. Varför blir det så jämnt?? Det började för ungefär 6 år sedan
då min mamma gick bort, men det fortsätter än idag. Och med tiden har jag börjat
tveka mer på vilken person jag är, jag har blivit jätteblyg och min sociala sida är
vänd innåt...allt verkar som ett kaos i mitt liv och mitt självförtroende är verkligen

29

Jenny Kulju

nere i kylan... Jag skulle vilja veta vem som bäst kan hjälpa mig och hur de kan
hjälpa mig.....för jag står inte ut längre snart.
3.9.1 Sammanfattning och analys av fall I
Skribenten beskriver en ständig känsla av psykiskt illamående som pågått sedan hon
miste sin mamma för 6 år sedan. Hon beskriver en förändring i hela hennes personlighet,
förlust av självförtroende och ett kaos.
I detta inlägg kan man tydligt läsa om att det fanns ett liv före mammans död och ett helt
annat liv efter som präglas av förändring. Känslan om ett liv före och efter man mist en
förälder beskrivs av Schuurman och Barrett Lindholm (2002) Skribenten pendlar mellan
dagar när hon känner sig glad och andra dagar som hon beskriver som ”mörker”.
Pendlandet är vanligt i sorg eftersom man egentligen aldrig kommer över en sorg utan
man lär sig leva med den (Kübler–Ross & Kessler, 2005). Skribenten beskriver att hon
blivit blyg och mindre utåtriktad
Inlägget avslutas med något som kan tolkas som ett rop på hjälp. Skribenten skriver att
hon söker efter någon eller något som kan hjälpa henne, hon betonar behovet med att
skriva att hon behöver hjälpen eftersom hon snart inte står ut längre. Detta kan i sig tolkas
som tankar om självskada eller självmord. Dessa tankar är ett av diagnoskriterierna till
depression. Att endast ett av diagnoskriterierna fylls räcker inte för en depressionsdiagnos
enligt DSM–5 (American Psychiatric Association, 2013). Denna diagnoskriterie skall
trots att den står ensam inte bortses från eftersom att tala om eller skriva om självmord
enligt M. David Rudd (2008) är varningstecken för att en person kommer utföra ett
självmordsförsök och är i stort behov av hjälp.

3.10 Fall J: Mamma omkom i trafikolycka
Diskussionstråden är från diskussionsforumet www.ungdomar.se. Tråden har skrivits
7.08.2006 och har tagits till bruk för denna avhandlings syfte 8.11.2018. Skribenten
skriver att han för tre år sedan var med i en trafikolycka tillsammans med sin mamma och
pappa. Skribenten och hens pappa blev svårt skadade i olyckan, skribentens mamma

30

Jenny Kulju

omkom. Skribenten beskriver sin tillvaro som kaotisk och vill desperat ha hälp med sin
situation. Svar har skribenten fått av psykolog Bo Westerholm.

hej
jag e 19 år. för tre år sen var ja me i en traﬁkolycka där ja o min pappa blev svårt
skadade, och min mamma omkom. min tillvaro e nu jämt i totallt kaos för att ja
måste bo hemma, bland en massa jävla jobig personal som ständigt kommer och
går för att hjälpa min svårt skadade pappa. (de e bra, för han behöver hjälp, men
kan inte JA få lite jälp ochså? o bo nånananstans?) vi bor en bit från samhället
(det var inget problem när min mamma levde, för då skutsade hon jämt mig) men
nu så kommer jag typ aldrig ut på dagarna. o skolan skiter sig bara, för att jag
aldrig får den hjälp jag behöver. och myndigheterna vet hur ja har de och mår,
men de händer ändo inget. men ja VET att ja faktiskt har rätt till stöd o hjälp, men
alla bara förnekar mina rättigheter! so va kan ja göra? vem ja en ber om hjälp så
kommer dom vända ryggen!

3.10.1 Sammanfattning och analys av fall J
Skribenten beskriver livet efter sin mammas bortgång. Mamman dog i en bilolycka där
även skribenten och hans pappa var med. Skribenten uttrycker i sitt inlägg enorm
frustration och ilska på hur situationen hemma ser ut p.g.a. allt som hänt och känner att
hela världen har och kommer att vända hen ryggen.
Frustrationen och ilskan som skribenten uttrycker mot vårdpersonal, skolan,
myndigheterna även läget på deras hem indikerar på att hen copar igenom att beskylla
andra (other-blame) för det som hänt hen (Garnefski & Kraaij, 2007). Ilska är även något
som Kübler–Ross och Kessler (2005) tar upp som andra stadiet av sorg. Ilskan riktas i
detta stadie på allt och alla omkring en. I inlägget kan det tolkas som att en del av ilskan
som personen känner även riktas mot pappan som skadats i bilolyckan. Pappan kan inte
ge skjuts, eftersom pappan behöver hjälp måste han ha ”jobbig personal” omkring sig och
pappan får hjälp men det får inte skribenten. Att vara tvungen att leva i den situation som
man inte valt att vara i men man är i väcker oftast enormt mycket ilska.

31

Jenny Kulju

3.11 Svar på fallen
Alla inläggen som tagits upp tidigare i texten har fått någon typ av svar/stöd, beroende på
vilket forum de skrivit sina inlägg på. Salloum och Overstreet (2012) tar upp det sociala
stödets (social support) betydelse för personer med PTSD, därför är det sociala stödet
även av stor betydelse när det gäller traumatiska upplevelser. Speciellt betydelsefullt har
sociala stöd varit i frågan om emotionellt godkännande och i att bearbeta de tunga minnen
personen bär på. I studien betonas behovet av vidare forskning om det sociala stödets
betydelse.
I följande tabell kan det ses vilken typ av socialt stöd som personerna fått:
Tabell 1. Typ av stöd som personerna i studien fått.
Fall:

Svar av psykolog:

Kamratstöd:

A

Svar av
ungdomsinformatör Sanna
och av Decibel.fi:s
experter Pia och Jenny.

B

Inlägget har fått 8st
kommentarer av
privatpersoner

C

Inlägget har fått 5st
kommentarer av
privatpersoner, hen som
skrivit inlägget har
deltagit i diskussion på
kommentarsfältet

D

Inlägget har fått 8st
kommentarer av
privatpersoner, hen som
skrivit inlägget har
deltagit i diskussion i
kommentarsfältet

E

F

Stöd av vuxen:

Fått svar av
psykolog Bo
Westholm
Fått svar av
psykolog Bo
Westholm

32

Jenny Kulju

G

H

I

J

Svar av
ungdomsinformatör
Liselott på desibel.fi
Fått svar av
psykolog Bo
Westholm
Fått svar av
psykolog Bo
Westholm
Fått svar av
psykolog Bo
Westholm

33

Jenny Kulju

4. Diskussion
4.1 Sammanfattning av resultaten
Syftet med avhandlingen var att beskriva sorgeprocessen hos ungdomar som mist en
förälder, jämföra dessa sorgeprocesser med varandra för att undersöka ifall det fanns
likheter, samt att undersöka om man kan dra tydliga paralleller med teorier beträffande
sorg. Beskrivningen av sorgeprocesser skedde genom att citera tio stycken
diskussionsinlägg skrivna av ungdomar som varit med om att förlora en förälder. Den
kvalitativa analysen, som byggde på den teoretiska referensramen, gjorde det möjligt att
jämföra sorgeprocesserna med varandra och se vilka paralleller man kunde dra mellan
teori och verklighet.
De fem faserna av sorg beskrivna av Kübler–Ross och Kessler (2005) är den teori man
i studien kunnat dra mest paralleller till. Någon av de fem faserna som beskrivs i teorin
kan skönjas i nio av tio analyser som gjorts. Den fjärde fasen, depression ,har varit den
mest förekommande, men även de resterande fyra faserna har tydligt kunnat tolkas utifrån
de känslor som skribenterna valt att beskriva i sina inlägg. Teorin om fem faser av sorg
har ändå mött en del kritik. Kritiken har riktats emot att teorin skulle sakna teoretisk grund
som skulle förklara vilken funktion en fas har, att teorin inte i grunden baserar sig på
människor i sorg efter en förlust utan istället på diskussion med den döende patienten, att
teorin inte inkluderar tidigare forskning utan istället ignorerar den, och även att teorin kan
medföra en viss förväntning på hur en individs sorgeprocess skall se ut och mot vilket
håll processen skall gå (Stroebe, Schut, & Boerner, 2017). Trots detta har Kübler–Ross’
och Kesslers (2005) teori utgjort en stabil grund i denna studie för att kunna analysera
sorgen i de relativt korta beskrivningarna av sorg och andra känslor som ett
diskussionsinlägg av ovanstående typ kan ge.
Freuds (1917) syn på att ha psykisk energi (libido) kopplat till något som har med den
avlidne att göra kom fram i tolkningen av fall C, där skruvar och spikar påminde
skribenten om pappan. Enligt Freuds teori måste man förflytta all libido som är kopplad
till den avlidne för att komma över sorgen (Freud, 1917). Redan förväntningen att komma
över en sorg är något föråldrad och motsatsen, att man aldrig kommer över en sorg utan
lär sig istället leva med den eller/och utvecklar ett nytt sätt att ha en relation med den
avlidne tas upp i mer modern teori om förluster (Kübler–Ross & Kessler, 2005; Walter,
1999).
34

Jenny Kulju

Bowlbys (1988) teori om anknytning är det svårt att dra paralleller till, eftersom man
utifrån diskussionsinläggen inte kan tolka eller se hur den brustna anknytningen mellan
förälder och ungdom påverkat ungdomens andra relationer. I fall G och fall F tog
skribenterna ändå upp en viss svårighet att knyta an till nya personer, och en känsla av att
kontakten till den egna familjen var svår att upprätthålla. Överlag kan man även mellan
raderna i varje fall läsa att, som Bowlby (1998) skrev, förorsakar förlusten av någon som
man håller kär den mest intensiva smärtan som en person kan känna.
Fallen F, H och I har uppvisat indikationer till diagnosen depression enligt
diagnoskriterierna i DSM–5 (American Psychiatric Association, 2013). Det är självklart
att man utifrån en kort text inte kan diagnostisera en person med depression eller någon
annan psykiatrisk sjukdom, men det blir tydligt att flera personer som går igenom en
sorgeprocess kan vara i behov av den hjälp och stöd som man får i och med en
depressionsdiagnos. Depression tas dock även upp som en ”normal” del av en
sorgeprocess och kan inte räknas som patalogisk om inte personen fastnar i depressionen
för en märkbart förlängd period (Kübler–Ross & Kessler, 2005).
Coping–strategierna beskyllande av andra (other–blame), ältande (rumination),
självskadebeteende, positiv omvärdering (positive reappraisal) och acceptans
(acceptance) finns med i flera av fallen (Garnefski & Kraaij, 2007; Garnefski, Legerstee,
Kraaij, Van den Kommer, & Teerds, 2002). I fall där man i tolkningen vagt kunnat känna
igen användningen av en coping–strategi har det inte tagit upp i analys- och tolknings
delen för att säkerställa att tolkningen är som objektiv som möjligt.
Svaren eller diskussionerna som alla dessa fall satt i gång på forumen kan ha haft stor
betydelse för ungdomen som skrivit om sin upplevelse. Man kan dock inte i alla av fallen
med säkerhet säga att ungdomarna i fråga sett svaren de har fått. Som det togs fram i
kapitel 3.11 Svar på fallen, så har socialt stöd (social support) visat vara till mycket nytta
när det gäller personer i sorg (Salloum & Overstreet, 2012). Denna avhandling kan varken
bevisa eller motbevisa påståendet eftersom det är omöjligt utifrån materialet att veta hur
situationen framskred efter stunden när ungdomarna beskrev den på forumet.
,Att jämföra ungdomarnas sorgeprocess med varandra var ett av syftena med denna
undersökning. I och med att man tydligt fann en korrelation mellan individuell
sorgeprocess och teori, som också var ett av undersökningens syften, så tolkas det som
att även sorgeprocesserna hade ett visst samband. Det är dock viktigt att minnas att sorg
alltid är individuell och skall inte jämföras i syftet att rangordna vems sorgeprocess som
är mest adekvat fungerande (Cohen & Mannarino, 2011). Hur en individ hanterar sin sorg
35

Jenny Kulju

för sig själv på det mest optimala sättet har bl.a. med ens skydds– och riskfaktorer att
göra, och det gör det omöjligt att säga att det som är optimalt för en person också är
optimalt för en annan (Anisworth, 1979).
Utifrån denna undersökning kan man alltså dra slutsatsen att materialet som valts
stöder den teoretiska referensramen beträffande ungdomar i sorg. Det får dock inte
förbises att det viktigaste i dessa situationer är ungdomarnas egna upplevelse av
situationen, inte teorin från en handbok (DiSunno, Linton, & Bowes, 2011). Bara för att
teorin kan anpassas på verklighet bevisar det inte teorins allmänna giltighet.

4.2 Undersökningens implikationer
Denna undersökning kan förhoppningsvis i framtiden användas som stöd för både
privatpersoner, föräldrar och anhöriga till ungdomar som varit med om förlust, men också
yrkespersoner som kommer i kontakt med dessa ungdomar kan få mer information
gällande just ungdomars sorg utifrån denna avhandling.
Undersökningen kan ge tröst till privatpersoner som känner oro och ett visst ovetande
om hur ungdomars sorg fungerar.
Även ungdomar som är mitt i sin sorgeprocess kan finna ett kamratstöd när de läser
fallen skrivna av andra ungdomar. De kan i och med teoridelen och analyserna förstå sin
egen sorg och sina egna känslor på ett bättre sätt, och därmed också lättare veta hur de
ska hantera dem. Undersökningen kan även förhoppningsvis bidra till ett uppvaknade för
dem som borde söka professionell hjälp men inte har gjort det, eftersom de inte haft
tillräckligt med information.

4.3 Undersökningens begränsningar
Den största begränsningen av undersökningen som behöver betonas är storleken på
materialet. En kvalitativ undersökning som bygger på tio enskilda fall ger endast en snäv
bild av hur sorgen för ungdomar som mist en förälder ser ut, och resultaten kan inte
generaliseras på alla ungdomar i samma situation. Trots att storleken på materialet var
adekvat för en magistersavhandling så räcker den inte till för att påvisa undersökningens
validitet på ett större plan. Man kan heller inte med fullständig säkerhet säga att alla de
ungdomar som skrivit sina inlägg har talat sanning eller ens om de verkligen har varit
med om en förlust av förälder. Det är något som man valt att lite på i undersökningen
men som också påverkar undersökningens validitet.

36

Jenny Kulju

Det som även är en nämnvärd brist i undersökningen är den subjektivitet som
medföljer en kvalitativ undersökning. Trots att analysen av inläggen gjorts så objektivt
som möjligt och tolkats utifrån teorin som ansetts vara signifikant för syftet tillkommer
en mänsklig subjektivitet i analyseringsskedet av arbetet. Även valet av vilka teorier som
skall inkluderas i underökningen har varit subjektivt .
Eftersom fallen som valdes att inkluderas endast skulle vara svenskspråkiga faller
frågan om kulturskillnader helt och hållet bort i undersökningen. Alla fall som
inkluderades i undersökningen var tagna från antingen en finsk eller svensk webbsida,
länder som har liknande kultur och arv.

4.4 Förslag till fortsatt forskning
Det är tydligt att det behövs mer forskning om ungdomars sorg. Mycket av den forskning
som gjorts om sorg har fokuserat på antingen vuxna eller små barn. Det som behöver
undersökas är hur en förlust av denna typ påverkar ungdomarna senare i livet och vilken
typ av hjälp dessa ungdomar behöver få för att kunna så smärtfritt som möjligt ha
kapacitet till att fungera i vardagen.
Det är tydligt utgående från undersökningens resultat att ungdomar inte vet vem de
skall vända sig till när de sörjer och upplever känslor som de inte kan förstå eller hantera.
Mer forskning och resurser borde riktas till stöd och hjälp med låg tröskel, stöd och hjälp
som är lätt tillgänglig för ungdomar som inte vågar eller vet att de är i behov av stöd.

37

Jenny Kulju

Referenser
American Psychiatric Association. (2013). Diagnostic and statistical manual of mental
disorders (5th ed.). Washington DC: American Psychiatric Assosiation.
Anisworth, M. D. (1979). Infant–Mother Attachment. American Psychologist, 34, pp.
932–937.
Bandura, A., & Adams, N. E. (1977). Analysis of self-efficacy theory of behavioral
change. Cognitive Therapy and Research, 1, 287–310.
http://www.uky.edu/~eushe2/BanduraPubs/Bandura1977CTR-Adams.pdf.
Bolton, D., Dearsley, P., Madronal-Luque, R., & Baron-Cohen, S. (2002). Magical
thinking in childhood and adolescence: Development and relation to obsessive
compulsion. British Journal of Devlopmental Psychology, 20, 479–494.
DOI:10.1348/026151002760390819.
Bowlby, J. (1988). A Secure Base: Parent-child attachment and healthy human
development. : New York, Basic Books.
Bowlby, J. (1998). Attachment and loss : Loss, sadness and depression. London, UK:
Pimlico.
Cerel, J., Fristad, M. A., Weller, E. B., & Weller, R. (2002). Suicide of a parent: Child
and adolescent bereavment. The Prevention Researcher, 9, 9–10.
Cohen, J. A., & Mannarino, A. P. (2011). Supporting children with traumatic grief:
What educators need to know. School Psychology International, 32, 117–113.
DOI:10.1177/0143034311400827.
Coyne, J. C., Aldwin, C., & Lazarus, R. S. (1981). Depression and coping in stressful
episodes. Journal of Abnormal Psychology, 90, 439–447. DOI:10.1037/0021843X.90.5.439
DiSunno, R., Linton, K., & Bowes, E. (2011). World Trade Center tragedy:
concomitant healing in traumatic grief trough art therapy with children.
Traumatology, 17, 47–52. DOI:10.1177/1534765611421964.
Freud, S. (1917). Mourning and melancholia. The standard edition of the complete
psychological works of Sigmund Freud. On the history of the psycho-analytic
movement, papers on metapsychology and other works. London: Hogarth Press(pp.
237–258).

38

Jenny Kulju

Garber, J., & Weersing, V. R. (2010). Comorbidity of anxiety and depression in youth:
Implications for treatment and prevention. Clinical Psychology: Science and
Practice, 17, 293–306. DOI:10.1111/j.1468-2850.2010.01221.x.
Garnefski, N., & Kraaij, V. (2007). The cognitive emotion regulation questionnaire
psychometric features and prospective relationships with depression and anxiety in
adults. European Journal of Psychological Assessment, 23, 141–149.
DOI:10.1027/1015-5759.23.3.141
Garnefski, N., Legerstee, J., Kraaij, V., Van den Kommer, T., & Teerds, J. (2002).
Cognitive coping strategies and symptoms of depression and anxiety: a comparison
between adolescents and adults. Journal of Adolescence, 25, 603–611.
DOI:10.1006/jado.2002.0507
Hall, C. (2014). Bereavement theory: Recent developments in our understanding of
grief and bereavement. Bereavement Care, 33, 7–12.
DOI:10.1080/02682621.2014.902610.
Hawton, K., Saunders, K., & O'Connor, R. C. (2012). Self-harm and suicide in
adolescents. The Lancet, 379, 2373–2382. DOI:10.1016/S0140-6736(12)60322-5.
Kübler–Ross, E., & Kessler, D. (2005). On grief and grieving : finding the meaning of
grief trough the five stages of loss. New York: Simon & Shuster.
Lazarus, R. S., & Folkman, S. (1984). Stress, appraisal and coping. New York:
Springer.
Mannarino, A. P., & Cohen, J. A. (2011). Traumatic loss in children and adolescents.
Journal of Child & Adolescent Trauma, 4, 22–33.
DOI:10.1080/19361521.2011.545048.
Matej Markota, A. J. (2018). Rehospitalization to a child and adolescent psychiatry unit:
Role of trauma and bullying. General Hospital Psychiatry, 55, 10–14.
DOI:10.1016/j.genhosppsych.2018.08.010.
Melhem, N. M., Porta, G., Shamseddeen, W., Walker Payne, M., & Brent, D. A. (2011).
Grief in children and adolescents bereaved by sudden parental death. Archives of
General Psychiatry, 68, 911–919. DOI:10.1001/archgenpsychiatry.2011.101.
Miklin, S., Mueller, A. S., Abrutyn, S., & Ordonez, K. (2019). What does it mean to be
exposed to suicide?: Suicide exposure, suicide risk,and the importance of meaningmaking. Social Science & Medicine, 233, 21–27.
DOI:10.1016/j.socscimed.2019.05.019.

39

Jenny Kulju

Patterson, P., & Rangganadhan, A. (2010). Losing a parent to cancer: A preliminary
investigation into needs of adolescents and young adults. Palliative & supportive
care, 8, 255–265. DOI:10.1017/S1478951510000052
Reisfield, G. M., & Wilson, G. R. (2004). Use of metaphor in the discourse on cancer.
Journal of Clinical Oncology, 22, 4024–4027. DOI:10.1200/JCO.2004.03.136
Rudd, M. D. (2008). Suicide warning signs in clinical practice. Current Psychiatry
Reports, 10, 87–90. DOI:10.1007/s11920-008-0015-4
Salloum, A., & Overstreet, S. (2012). Grief and trauma intervention for children after
disaster: Exploring coping skills versus trauma narration. Behaviour Research and
Therapy, 50, 169–179. DOI:10.1016/j.brat.2012.01.001
Scheier, M. S., Kumari Weintraub, J., & Carver, C. S. (1986). Coping with stress:
Divergent strategies of optimists and pessimists. Journal of Personality and Social
Psychology, 51, 1257–1264. DOI:10.1037//0022-3514.51.6.1257
Schuurman, D., & Barrett Lindholm, A. (April 2002). Teens & grief. The Prevention
Researcher, 9, .1–5. https://www.gvsu.edu/cms4/asset/903124DF-BD7F-3286FE3330AA44F994DE/teens_a_grief_2.pdf.
Smith, N. B., Kouros, C. D., & Meuret, A. E. (2014). The role of trauma symptoms in
nonsuicidal self–injury. Trauma, Violence & Abuse, 15, 41–56.
DOI:10.1177/1524838013496332.
Somdeb Maji, S. B. (2016). Cognitive coping and psychological problems among
bullied and non-bullied adolescents. Journal of Psychosocial Research, 11, 387–396.
Stroebe, M., Schut, H., & Boerner, K. (2017). Cautioning health-care professionals:
Bereaved persons are misguided through the stages of grief. OMEGA–Journal of
Death and Dying, 74, 455–473. DOI:10.1177/0030222817691870.
Walter, T. (1999). On Bereavement: The culture of grief. Philadelphia: Open University
Press.
White, L. K., Brinkerhoff, D. B., & Booth, A. (1985). The effect of marital disruption
on child's attachment to parents. Journal of Family Issues, 6, 5–22.
ZiSook, S., & Shear, K. (2009). Grief and bereavement: what psychiatrists need to
know. World Psychiatry, 8, 67–74. DOI:10.1002/j.2051-5545.2009.tb00217.x
Forum:
https://www.decibel.fi

40

Jenny Kulju

https://www.familjeliv.se
https://ungdomar.se

Fallen:
Decibel.fi. (2013). * Sad face * hjälp så fort som möjligt. Hämtad 2018–11–8 från
https://www.decibel.fi/vaga-fraga/fragor-och-svar/sjalen/humoret-och-maendet/sadface-hjalp-sa-fort-som-mojligtDecibel.fi. (2017). Känslomässig Kaos. Hämtad 2018–11–8 från
https://www.decibel.fi/vaga-fraga/fragor-och-svar/sjalen/humoret-ochmaendet/kanslomassigt-kaos
Familjeliv.se. (2015). Förlorad pappa. Hämtad 2018–11–8 från
https://www.familjeliv.se/forum/thread/75507991-forlorad-pappa
Ungdomar.se (2004). Frågor och svar om när någon dör. Hämtad 2018–11–20 från
https://ungdomar.se/qa/question/3760
Ungdomar.se. (2005). Frågor och svar om förälder. Hämtad 2018–11–8 från
https://ungdomar.se/qa/question/4278
Ungdomar.se. (2005). Frågor och svar om när någon dör. Hämtad 2018–11–8 från
https://ungdomar.se/qa/question/4584
Ungdomar.se. (2006). Frågor och svar om när någon dör. Hämtad 2018–11–8 från
https://ungdomar.se/qa/question/4729
Ungdomar.se. (2006). Frågor och svar om när någon dör. Hämtad 2018–11–20 från
https://ungdomar.se/qa/question/4870
Ungdomar.se. (2011). Efter förlusten av min mamma. Hämtad 2018–11–8 från
https://ungdomar.se/forum/thread/efter-foerlusten-av-min-mamma
Ungdomar.se. (2012). Familjen. Hämtad 2018–11–8 från
https://ungdomar.se/forum/thread/familjen

41

