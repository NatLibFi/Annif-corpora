Vem äger själens ranka?
Ayahuascaturism utifrån tre dokumentärer

Tove Andersson, 1902136
Pro gradu-avhandling i religionsvetenskap
Handledare: Måns Broo
Fakulteten för humaniora, psykologi och
teologi
Åbo Akademi
Våren 2021

ÅBO AKADEMI – FAKULTETEN FÖR HUMANIORA, PSYKOLOGI OCH
TEOLOGI
Abstrakt för avhandling pro gradu
Ämne: Religionsvetenskap
Författare: Tove Andersson
Arbetets titel:
Vem äger själens ranka? Ayahuascaturism utifrån tre dokumentärer
Handledare: Måns Broo
Intresset för ayahuasca, en dryck med psykedeliska egenskaper, har ökat under de
senaste årtiondena. Drycken har använts av ursprungsbefolkningen i Amazonas under en
lång tid. Tusentals turister åker årligen till området för att delta i ayahuascaceremonier.
Personer söker sig till ceremonierna med förhoppningar om att bota sjukdomar eller
utvecklas andligt. Utgående från denna bakgrund valde jag att analysera tre
dokumentärer och undersöka hur ayahuasca och ayahuascaturism framställs i dem. Har
alla rätt att delta i och ordna dessa ceremonier, och när blir det en fråga om kulturell
appropriering? Som metod för arbetet utgick jag från narrativ analys med fokus på
filmanalys. Som teoretiska utgångspunkter har jag använt mig av andlig turism och
kulturell appropriering.
Resultaten visade att ayahuasca framställs på olika vis i dokumentärerna. Två av
dokumentärerna presenterade ursprungsbefolkningen, deras traditioner och gav
information om vad en ceremoni innebär. En av dokumentärerna gav ingen egentligen
information om dessa. Det syns spår av kulturell appropriering i alla dokumentärer men i
olika grader. Emellertid är det svårt att avgöra om det är frågan om kulturell
appropriering endast utgående från en dokumentär som ger begränsad information.
Ayahuascaturism visas som ett alternativ när människor söker hjälp och upplever att de
inte har fått det från andra håll. Även om de svåra aspekterna med att ta ayahuasca
diskuteras, så ger dokumentärerna en subjektiv bild av ayahuascaturismen där det inte
ges desto större utrymme för de negativa aspekterna som den kan föra med sig.
Nyckelord: Ayahuasca, ayahuascaturism, dokumentär, andlig turism, kulturell
appropriering
Datum:
Sidoantal: 75
Abstraktet godkänt som mognadsprov:

Innehållsförteckning
1 Inledning……………………………………………………………..........1
1.1 Bakgrund……………………………………………...............……......2
1.2 Syfte……………………………………………………....…...….........4
1.3 Tidigare forskning…………………………….............……………......4

2 Ayahuasca…………………………………………………..….……….....7
2.1 Ayahuascaupplevelsen……………………………….....….……….….7
2.2 Ayahuascaschamanism………………………………….…………....10
2.3 Ayahuascaceremonier…………………………………….………......12
2.4 Användningsområden…………………………...………….…….......15
2.5 Hälsorelaterade risker…………………..…………………….…........18
2.6 Ayahuascaturism………………………………………….……...19
4.6.1 Intresset för psykedeliska droger………………….…..…....20

4.6.2 Problem med turismen…………………...…………….......24
3 Metod och teori…………………………………………………….….....27
3.1 Narrativ analys………………………………………………….….....27
3.2 Filmanalys………………………………………………….…....…...29
3.3 Andlig turism…………………………………………….……….......31
3.4 Pilgrimsfärder.………………………………………….………….....33
3.4 Kulturell appropriering………………………………….…....…........34

4 Material……………………………………………………......................38
4.1 Dokumentären som genre……………………………….….…….......39
4.2 The Nature of Ayahuasca………………………………………….…40
4.3 The Ayahuasca Experience………………………………………......42
4.4 Metamorphosis………………………………………………….........43

5 Analys…………………………………………………………………....45
5.1 The Nature of Ayahuasca………………………………....…….…....46
5.2 The Ayahuasca Experience……………………….……………….....53
5.3 Metamorphosis…………………………….…………………….…...62

6 Sammanfattande diskussion…………………………………….…….....71
Käll- och litteraturförteckning……………………………………..............76

1 Inledning
För många människor har dagens samhälle blivit alltmer hektiskt och fyllt av
stressmoment. Det snabba tempot ger lite tid över för avslappning vilket leder till att
många mår dåligt och upplever en tomhetskänsla. Som en motreaktion har det lett till
ett andligt uppsving för meningssökande och många beskriver sig som andliga
istället för religiösa. Särskilt i västländerna söker en del efter alternativa livsstilar och
andliga övertygelser (Timothy och Conover 2006, 139). Andlighet kan bland annat
handla om att söka mening i livet eller tillvaron. Enligt Alex Norman (2011, 122) har
sekularisering och att inte behöva förlita sig till religiösa institutioner som norm lett
till att varje individ själv blir ansvarig att ta reda på varifrån hen får mening och svar
på livets frågor.
Samtidigt har psykedeliska droger fått ett uppsving på nytt efter att de inte har varit
lika aktuella sedan deras storhetstid på 1960-talet. Från att ha blivit tabubelagt dels i
samhället, dels i forskningen har möjligheten att använda psykedeliska droger i bland
annat terapi åter blivit aktuellt. Mycket forskning är fokuserad på dessa drogers
möjligheter att kunna lindra och bota depression och beroendesjukdomar. Men
psykedeliska droger används även för personligt bruk, till exempel som ett medel i
sökandet efter svar och andlig utveckling. Ayahuasca, som är en dryck med
psykedeliska egenskaper som har använts främst i Amazonas, är inget undantag.
Tusentals reser årligen till Amazonas för att delta i ayahuascaceremonier i hopp om
att hela sig själva eller finna svar på frågor. En ayahuascaceremoni omfattar
traditionellt en schaman som leder ceremonin och övriga deltagare som intar
ayahuasca. I kapitel två beskriver jag ayahuascaceremonier mera i detalj.
Användningen av ayahuasca har också spridit sig till västvärlden där det ordnas
privata ceremonier. Fenomenet syns även i Finland, till exempel gjorde Svenska Yle
2019 en artikel med intervjuer av deltagare i en ayahuascaceremoni som ordnades i
landet (Grandell-Sonck 2019). Människor söker svar på frågor som de upplever att
inte hittas någon annanstans och hoppas att få via ayahuasca. Många söker sig också
till alternativa former av terapi när de känner att västerländsk medicin inte kan hjälpa
dem. Flera kända personer har deltagit i ayahuascaceremonier och öppet berättat om
1

sina upplevelser, bland andra Sting, Oliver Stone och Isabel Allende (Beyer 2009,
337). Dessutom har ayahuasca fått utrymme i olika former av media såsom tv, film
och dokumentärer. Enligt Michael Winkelman (2014, 10) är ayahuasca attraktivt
eftersom en ayahuascaceremoni lovar tillgång till det andliga på ett snabbt sätt.
Fascinationen för psykedeliska droger är kanske inte ett nytt fenomen, men den nya
formen av turism där människor söker sig till Amazonas för att delta i ayahuscaceremonier har fött ett nytt begrepp: Ayahuascaturism. Information sprids och hittas
idag enkelt via internet och företag kan enkelt sälja resor online. Jag har med
utgångspunkt i detta valt att undersöka fenomenet närmare och särskilt hur det visas i
ayahuascadokumentärer.

1.1 Bakgrund
Ayahuasca är även känt under andra namn såsom yagé eller yajé, caapi, natem och
Santo Daime (Luna 1986, 57). Ayahuasca är ett ord på quechua, som brukar
översättas till "vine of the soul” på engelska, vilket på svenska blir "själens ranka".
Detta hänvisar dels till drycken ayahuasca, dels till rankan Banisteriopsis caapi som
är en av växterna man använder för att göra drycken. Barken från B. caapi kan kokas
tillsammans med olika andra växter för att göra drycken, men vid sidan om barken är
den mest vanliga ingrediensen Psychotria viridis. Bladen från denna växt innehåller
en särskild alkaloid (N, N-dimetyletylamin, DMT) som är central för att drycken ska
få den karaktäristiska psykoaktiva effekten. DMT är inte psykoaktiv i sig själv då
den intas oralt, utan det krävs en "utlösare" för att en effekt ska fås. När DMT intas
oralt utan någonting annat så bryter kroppen ner det i magen och det blir inaktivt i
denna process. B.caapi innehåller betakarboliner vilka är kraftiga monoaminoxidas
A-hämmare (MAO-A-hämmare) som gör så att denna process förhindras och DMT
kan aktiveras och få sin psykoaktiva effekt. Båda delarna är således lika viktiga i
tillredningen av ayahuasca (Homan 2011, 6; McKenna 2004, 112).
Eftersom det sägs finnas åtminstone 80 000 olika växter i regnskogen i Amazonas
(WWF 2020) är det osannolikt att just dessa två i misstag skulle blandas ihop för att
tillreda en dryck, och man vet inte med säkerhet när ayahuasca började användas.
2

Enligt ayahusacaeros, vilket är ett namn för personer som arbetar med ayahuasca, var
det växterna som lärde dem hur man skulle göra. Man har hittat antropologiska bevis
som tyder på att psykoaktiva växter har använts i Amazonas i Ecuador i åtminstone 1
500–2 000 år, men dessa är alla relaterade till andra växter, såsom kokabusken och
tobaksplantan (McKenna 2004, 113).
Den första historiska referensen som har gjorts om ayahuasca är från slutet på 1600talet av José Chantre y Herrerea som var en jesuitisk präst. Han nämnde den som en
djävulsk brygd som framställs av invånare i Amazonas i Peru. Den första europén
som man vet att drack ayahuasca var den brittiske biologen Richard Spruce på 1850talet, som också identifierade växterna i drycken och senare arbetade med att göra
beskrivningar av dem (Ott 2011, 105). År 1858 drack Manuel Villavicencio, en
civiltjänsteman från Ecuador, ayahuasca och hans upplevelser är den första
nedskrivna berättelsen om en ayahuascaerfarenhet (Shanon 2002, 19).
I Amazonas ses ayahuasca som en medicin med läkande egenskaper och inte som en
drog. Eftersom den används för religiösa syften men också som en medicin är
ayahuascans laglighet lite av en gråzon. Rättigheten till kultur samt religionsfrihet
står emot lagen om förbud mot droger som klassas som skadliga. I länder som Peru
är ayahuasca tillåtet för rituella syften och ursprungsbefolkningens användning av
det ses som ett nationellt kulturarv. Ayahuasca i sig är egentligen inte olagligt
likasom de olika växterna för att tillreda drycken inte heller är det. Däremot är DMT,
som är det verksamma ämnet i ayahuasca, listad som en förbjuden drog i Förenta
Nationernas psykotropkonvention (McKenna 2004, 121). Psykotropkonventionen
skapades av FN år 1971. De länder som har anslutit sig till konventionen är
förpliktade att minska användningen av de droger som regleras av listan för annat än
vetenskapligt och medicinskt bruk. Det innebär att de drogerna som nämns på listan,
såsom DMT, inte är lagliga för personligt bruk. Undantag i lagligheten kan dock
göras i vissa fall. När det kommer till användningen av ayahuasca för religiösa syften
har det tillåtis i vissa länder. I Brasilien tillåts till exempel religionen Santo Daime
använda sig av ayahuasca för rituella syften sedan 1991 (Tupper 2008, 299). I kapitel
4 ger jag en mera detaljerad beskrivning av ayahuasca och dess
användningsområden.

3

1.2 Syfte
Syftet med avhandlingen är att analysera hur ayahuasca och ayahuascaturism
framställs i dokumentärer. I denna avhandling fokuserar jag på sådana dokumentärer
som utspelar sig på platser som är mål för ayahuascaturismen. De som medverkar i
och producerar dessa dokumentärer är ofta västerlänningar. Jag valde att fokusera på
sådana dokumentärer eftersom det samtidigt ger mig möjligheten att analysera om
kulturell appropriering av ayahuascatraditionerna lyfts fram och/eller syns i dem.
Frågeställningar som jag kommer att använda mig av är: Vilken information ges om
ayahuasca och dess användning? Följer ceremonierna en traditionell form eller är de
anpassade på något vis? Är dokumentären fokuserad på ayahuascacentret, turisterna
eller ayahuascaanvändningen? Vilka drag av kulturell appropriering kan man
urskilja?
Eftersom mycket forskning redan har gjorts om effekterna av ayahuasca och
ayahuascans användningsområden anser jag det inte relevant att göra ytterligare en
studie om det. Ayahuascaturism är emellertid ett nyare område i forskningen och
ayahuascadokumentärer ger som sagt tillfälle att studera turismen i samband med
kulturell appropriering. Jag ser det dessutom som ett relevant och aktuellt
forskningsområde i och med att ayahuascaturism har blivit och fortsätter vara en
alltmer växande marknad. De mängder av ayahuascadokumentärer som finns är ett
exempel på detta. Att studera hur minoriteters kulturella traditioner används av
västerlänningar anser jag också som ett aktuellt och viktigt forksningområde.

1.3 Tidigare forskning
Trots att ayahuascaturism är ett relativt nytt fenomen har det gjorts en del forskning i
ämnet redan. Jag har använt mig av böcker, doktorsavhandlingar och artiklar, varav
de mest centrala för mitt eget arbete presenteras i mera detalj nedan. Forskning i
ayahuascaturism undersöker till exempel varför människor söker sig till så kallade
ayahuascacenter och hur det påverkar lokalbefolkningen. Idag ligger mycket av
4

fokuset på globaliseringen av ayahuasca och hur det sprider sig från Amazonas till
västvärlden. I samband med att många, särskilt västerlänningar, reser till Amazonas
för att delta i dessa ceremonier har användningen av ayahuasca också spridit sig till
västvärlden.
Evgenia Fotiou har forskat i ämnet och disputerade med avhandlingen From
medicine men to day trippers: Shamanic tourism in Iquitos, Peru (2010) vid
University of Wisconsin-Madison. Hon skriver mycket om bland annat kulturell
appropriering av ayahuasca och diskuterar västerlänningarnas näst intill romantiska
syn på drycken och problematiken som globaliseringen av den har fört med sig. Det
finns till exempel västerlänningar som ordnar ayahuascaceremonier där de påstår sig
ha utbildade schamaner. Detta händer både i Sydamerika och västvärlden. Personer
som leder ceremonier som inte har adekvat kunskap i ämnet kan bidra till att
människor får traumatiska upplevelser och i värsta fall kan farliga situationer uppstå.
Fotiou beskriver också schamanernas viktiga roll i ayahuascaceremonier vilken dels
är att att guida och hjälpa, dels att skapa trygghet (Fotiou 2020, 226). Schamanens
roll i ceremonin är viktig att ta i beaktande, särskilt då det gäller globaliseringen av
ayahuasca. Det kan hända att människor söker sig till personer som inte är riktiga
schamaner, eller inte har tillräcklig eller korrekt erfarenhet. Shamanerna har med
andra ord en väldigt viktig roll och är en central del av själva ceremonin.
En annan forskare i ämnet som är till nytta för mitt eget arbete är Luis Eduardo Luna.
Luna fick sin doktorsexamen från Stockholms universitet i religionshistoria med
avhandlingen Vegetalismo: Shamanism among the Mestizo Population of the
Peruvian Amazon och är en av redaktörerna till antologin Ayahuasca Reader (2016).
Han har gjort samarbeten med Pablo Amaringo som var en konstnär och tidigare
schaman. De gjorde tillsammans boken Ayahuasca Visions: The Religious
Iconography of a Peruvian Shaman (1991) som fick en betydande roll för att
nyansera bilden av ayahuasca (Mantere 2013, 45). Luna har fortsatt sin forskning
kring ayahuasca och är sedan 1997 en "neo ayahuascaero", det vill säga en som
arbetar med ayahuasca. Han grundade forskningscentret Wasiwaska i Brasilien där
det bland annat ordnas seminarier med människor från olika forskningsområden i
förhållande till ayahuasca. Han är en av de antropologer som har arbetat mest för att
göra ayahuasca synligt. Jag har haft nytta av hans doktorsavhandling som ger en
5

överblick av ayahuasca, om olika gruppers användning av drycken och diverse
begrepp.
Joshua Homan har studerat temat ayahuascaturism i sin magistersavhandling
Charlatans, Seekers, and Shamans: The Ayahuasca Boom in Western Peruvian
Amazonia (2001). Han diskuterar den så kallade ayahuascaboomen, det vill säga hur
ayahuascans popularitet har ökat bland särskilt västerlänningar som söker sig till
Amazonas för att ta del av ayahuascaceremonier och hur det har vuxit till
ayahuscaturism. Han diskuterar också följderna av denna turism och de problem som
har uppstått, såsom hur exporten av ayahuasca och kulturell appropriering har
påverkat de människor som använder drycken som en del av sin kultur. En kritik som
Homan ger är att det tjänas pengar på någonting som av många anses vara en
kulturell identitet och som inte borde göras till ett mål för massturism. Ett annat
problem han belyser är hur det dyker upp falska schamaner som är ute efter att tjäna
enkla pengar men som egentligen inte har någon erfarenhet av att leda en
ayahuascaceremoni. Kritik har också uppstått mot så kallade drogturister som inte
förstår innebörden av att ta ayahuasca, dess historia och plats i kulturen i Amazonas.
Homans uppsats var till stor hjälp för delarna som relaterar till ayahuascaturism men
han ger dessutom en grundlig bakgrund till hur ayahuasca har kommit att bli så pass
populärt som det är idag.
En annan magistersavhandling som var till hjälp i skrivandet av min egen var Ville
Manteres Westerners in search of the legendary potion. Ayahuasca travel in the
borderland between tourism and pilgrimage (2013). Mantere undersöker
västerländsk ayahuascaturism och själva fenomenet turism i förhållande till
ayahuasca. Han diskuterar vilka begrepp som är mera passande för att beskriva dessa
turister: andlig turist, religiös turist eller pilgrimsturist. Mantere drar slutsatsen att
dessa turister inte går att placera i ett fack. Även om många har liknande orsaker till
att delta i en ayahuascaceremoni så går det inte att klassificera alla i samma kategori.
Han föreslår att man utgår från fall till fall i definitionen. Manteres avhandling gav
en bra första överblick över ämnet och vad som hade gjorts på området. Jag har
använt mig av hans avhandling för att hitta bakgrundsinformation om olika områden,
men främst då det gäller andlig turism och pilgrimsturism.

6

2 Ayahuasca
I detta kapitel ger jag en övergripande presentation av ayahuasca. Jag gav redan i
inledningen bakgrundsinformation gällande hur det görs och en kort historia av dess
användning. I detta kapitel fortsätter jag med att beskriva effekterna av drycken och
går sedan vidare till ayahuascaschamanism och problematiken kring det begreppet.
Vidare beskriver jag hur en traditionell ayahuascaceremoni ser ut, vad det används
för, av vem och vad det finns för hälsorelaterade risker med drycken. Jag avslutar
kapitlet med att beskriva ayahuascaturismen och hur den växte fram till det fenomen
den är idag.

2.1 Ayahuascaupplevelsen
En psykedelisk erfarenhet kan beskrivas som förändringar i hur en person uppfattar
sig själv och sin omgivning. Förändringarna kan omfatta hur man uppfattar lukt och
smak, hur man ser och hör och hur man upplever saker med kroppen. Man kan
uppleva synestesi, vilket innebär att olika sinnen "blandas" ihop, det vill säga att man
till exempel upplever det som att man ser ljud eller hör färger. Olika mönster kan
förekomma i synfältet. Hur man uppfattar tiden kan också förändras märkbart,
särskilt på det viset att det upplevs som att tiden går mycket långsammare än vad den
egentligen gör. Många upplever ett ökat andligt medvetande (Frecska 2011, 154).
Det mentala tillstånd och den miljö (eng. set and setting) som man befinner sig i före
upplevelsen påverkar hurudan upplevelse man har. Ens mentala tillstånd hänvisar till
ens personlighet, humör och hur pass väl man har förberett sig för upplevelsen. Med
miljön menas den rent fysiskt och konkreta platsen där upplevelsen äger rum, musik,
stämning mellan människor, inredning och temperatur (Leary, Metzner och Alpert
1964, 9)
Ayahuasca smakar illa och bittert. Det beskrivs av många som någonting av det
värsta som de har smakat. Efteråt följer ofta ett starkt illamående som kan resultera i
att man kräks eller får diarré. Dessa effekter kallas för la purga som betyder att rena
sig. La purga upplevs av många som en djup handling där man tömmer kroppen och
själen från djupet (Shanon 2002, 57). La purga anses ha en renande effekt av
7

kroppen där man gör sig av med negativa energier och tankar. Enligt Fotiou och
Gearin (2019, 2) kan det samtidigt hjälpa den som går igenom någonting svårt under
upplevelsen att kräkas, eftersom det kan hjälpa att komma över det negativa i och
med att man kastar upp det. Genom att hen kräks kan personen samtidigt uppleva att
hen frigör sig från något trauma eller från andra negativa aspekter av sitt liv (Fotiou
och Gearin 2019, 6). Fysiskt renande ses som en viktig aspekt av att kunna läka och
börjar redan innan man tar ayahuasca med att man ska följa en strikt diet (Fotiou och
Gearin 2019, 4).
De starkaste symtomen av ayahuasca brukar komma cirka 90 minuter efter intaget.
Det kan innebära visioner som kan vara skrämmande och upplevas som svåra.
Känslan av att inte ha någon kontroll, rädslan för att bli galen, rädslan för att
upplevelsen inte går över, känslan av att förlora sina sinnen och rädslan för att dö är
sådant som många rapporterar i detta skede av upplevelsen. Detta skede brukar sedan
övergå i en lugnare fas där man är mera bekväm med situationen och visionerna och
kan njuta av upplevelsen. Känslor av sinnesfrid, glädje och lugn brukar uppenbara
sig här (Shanon 2002, 58). Allt kan kännas mera vackert, enkelt och man kanske
upplever sina mänskliga eller vardagliga problem som petitesser, särskilt om man
möter något som man uppfattar som gudomligt (Shanon 2014, 64).
Typiskt för ayahuasca är de vackra visionerna som många säger sig se. Visionerna
visar någonting åt den som upplever dem, kan föra med sig insikter och människor
säger sig lära mycket av dem. Att uppleva situationer från en utomstående synvinkel
kan hjälpa en att förstå något med nya perspektiv (Shanon 2014, 65). Visionerna kan
bestå av kaleidoskopiska mönster och färger, och geometriska mönster som kan vara
både två- och tredimensionella. Man kan uppleva bilder, objekt, ögonblicksbilder
(snapshot), glimtar och hela scenarier som utspelas. Scenarier som utspelas kan
upplevas så pass starka att det känns som att man är i en virtuell verklighet (Shanon
2002, 92). Man kan uppleva dessa scenarier passivt och aktivt (Shanon 2002, 100).
Vad som är vanligt att se under visionerna är händelser från ens eget liv och olika
människor. Människorna kan vara personer man känner, kända personer eller någon
person som kommer för att lära en någonting (Shanon 2002, 114–15). Det är också
vanligt att se djur såsom ormar och andra reptiler, fåglar och kattdjur såsom jaguarer
(Shanon 2002, 117). Andra vanliga visioner är växter, skogar, mytologiska varelser
8

såsom änglar, féer och varelser med många ansikten, städer, palats och tempel
(Shanon 2002, 120–123).
Efter att ha tagit ayahuasca säger många att de har fått en bättre förståelse för sig
själva (Shanon 2002, 162). Många som definierade sig som ateister innan sin
ayahuascaerfarenhet upplever att de är mera andliga efteråt (Shanon 2002, 260). En
annan aspekt av ayahuasca är att man kan bli tvingad till att möta sig själv vilket kan
ses som en svår upplevelse, eftersom man inte kan gömma sig från de problem som
uppenbaras för en (Shanon 2002, 8).
Hur förklaras det som händer i hjärnan när någon tar ayahuasca? En förklaring är den
andliga vilket utgår från att det som ses i visionerna är en annan verklighet som är
oberoende av oss själva och således självständig. Ursprungsbefolkningen i
Amazonas som använder sig av ayahuasca säger att den tillåter dem att resa till dessa
verkligheter. Denna uppfattning är relativt vanligt bland de som tar ayahuasca
(Shanon 2002, 361). Biologisk reduktionism utgår ifrån att upplevelserna är en följd
av naturliga processer som sker i hjärnan som en följd av att man tagit en psykoaktiv
dryck (Shanon 2002, 363). Det utgår från att under processen så får hjärnan tillgång
till kunskap och sinnesbilder som redan lagrats där men som vanligtvis inte är
tillgängliga med vårt normala sinnestillstånd (Shanon 2002, 363). Det skulle i så fall
betyda att människan är byggd på det sättet att hen redan från födseln har en del i
hjärnan som besitter dessa bilder som utlöses när hen tar ayahuasca. I så fall skulle
det ses som att människan är menad till att ta ayahuasca, vilket kan ses som
osannolikt (Shanon 2002, 388–389).
Dan Merkur, som är psykoanalytiker och forskare i religion med fokus på mystik,
förklarar psykedeliska erfarenheter som fantasier. De försätter en i ett stadium där
man fantiserar. Men psykedeliska droger påverkar mycket annat än fantasi såsom
kroppsliga funktioner, insikter och andlighet (Shanon 2002, 371). En annan
förklaring är att hjärnan konstant omedvetet processar information och under
ayahuascaupplevelsen får vi tillgång till vårt undermedvetna. Det finns med andra
ord inget svar på vad som händer, däremot många förslag på förklaringar.

9

2.2 Ayahuascaschamanism
Att prata om ayahuascaschamanism har blivit alltmer vanligt, även om det från
början inte har varit det korrekta begreppet att använda om de som arbetar med
drycken. Utöver schamanism finns det också andra begrepp som används, vilka jag
kort redogör för nedan.
Mestizo betyder en person som härstammar både från en europeisk och
latinamerikansk bakgrund (Luna 1986, 15). Mestizobefolkningen använder
egentligen andra ord än schaman för att beskriva de som arbetar med ayahuasca,
därför att schamanism är ett relativt nytt ord som har blivit introducerat av
västerlänningar (Beyer 2009, 196). Andra begrepp som används är curandero, som
betyder helare, och ayahuascaero, som är någon som är specialist på att arbeta med
med ayahuasca. Luna (1986, 14–15) använder i sin avhandling begreppet vegetalista
för att beskriva de personer som arbetar med ayahuasca. Han anser att schamanism är
ett användbart begrepp, men eftersom många som arbetar med ayahuasca från
mestizobefolkningen använder sig av vegetalista föredrar han det. Vegetalista
innebär en person som är välbekant med växter. En vegetalista har fått sin kunskap
direkt från växterna själva. Luna (1986, 34) menar att begreppet ayahuascaero kan
bli för snävt, eftersom många har fått lärdom från andra växter än ayahuasca också.
Därför kan vegetalista vara ett mer passande begrepp eftersom de som använder sig
av ayahuasca också använder många andra växter. Enligt Homan (2011, 9) är
begreppet schaman i relation till ayahuasca användbart då man pratar om det i
förhållande till ayahuascaboomen, eftersom särskilt många unga människor har
börjat använda det i sådana situationer (Homan 2011, 9).
Schamantraditioner kan hittas i Sibirien, Centralasien och i viss mån i Nord- och
Sydamerika samt i Europa (Stutley 2003, 1). Margaret Stutley (2003, 2) menar att
man inte kan se på schamanism som en enhetligt strukturerad religion och att det
finns väldigt många olika variationer beroende på vilken kultur det handlar om. Ändå
menar hon att det finns några drag som de har gemensamt. Schamanen är en person
som behandlar sjukdomar och hjälper till att ta viktiga beslut. Schamaner försätter sig
själva i transtillstånd där deras ande färdas till den övernaturliga världen. Detta
transtillstånd uppnås genom att slå på trummor, dansa och sjunga. En tro på andar
10

och en andlig värld är också central, där schamanens roll är att samarbeta med dessa
andar. Andarna är ofta djurskepnader.
Stutley ser på schamanism som ett västerländskt begrepp som inkluderar alla olika
schamaninriktningar med uppfattningen om att det är en enhetlig rörelse (Stutley
2003, 3). Enligt Partridge (2018, 288) är schamanism en vetenskaplig konstruktion
som har påtvingats olika övertygelser och utövningar från olika områden i världen
som har någon slags koppling till de som man har kunnat observera i Sibirien. Idag
har begreppet nya betydelser i olika kontexter dit det har blivit överfört, såsom till
den psykedeliska kulturen där begreppet särskilt används om personer som leder en
ayahuascaceremoni. Mircea Eliades verk Shamanism: Archaic Techniques of Ecstasy
(1951) är grunden till särskilt den psykedeliska kulturens syn på schamanism. En
schaman beskrivs i denna kultur som en person som är specialist i transtillstånd, då
själen antas lämna kroppen (Partridge 2018, 289). Psykedelisk schamanism innebär
att schamanen använder sig av psykedeliska droger för att kunna nå andra platser
eller se saker från andra världar. Detta anses vara en av de centrala uppgifterna som
schamanerna har, nämligen att vara i kontakt med andra världar. Olika droger som
påverkar ens sinne används i vissa schamantraditioner, såsom amanita muscaria (röd
flugsvamp) i Centralasien (Stutney 2003, 5).
Nyschamanism hänvisar oftast till västerlänningar som har anammat drag från olika
ursprungsbefolkningars andliga och religiösa utövningar, som nyschamanerna utövar
tillsammans med en blandning av intryck från New Age-ideologi. Dock har oftast
dessa nyschamaner ingen större kunskap om den befolkningens traditioner och
kulturer som de tar dessa influenser ifrån. Det leder till att kulturerna ofta blir
felrepresenterade och att nyschamanerna förvränger handlingar eller ritualer eftersom
de saknar kunskap om deras kontext (Homan 2011, 10).
En ayahuascaschaman börjar ofta sin initiering redan som ung. Enligt Fernando
Payaguaje, som är en ayahuascaschaman, behöver man förutom intresse och mod en
förmåga att kunna uthärda lidande (Payaguaje 2016, 107). Han beskriver hur man
måste dricka ayahuasca många gånger själv innan man kan ge drycken till andra. För
att kunna dricka den måste man även följa en strikt diet före då man undviker
kryddad mat, nästan allt kött och avstår från sex (Payaguaje 2016, 109–110). En som
11

följer dieten ska helst inte inta kyckling, gris, alkohol, salt, socker, fett, de flesta
frukter och grönsaker eller kalla drycker. Då återstår en diet där man helst äter rökt
fisk, kokbanan och i vissa fall ris med något djur från djungeln. Dessa restriktioner
sägs hjälpa för att växterna ska kunna lära en så bra som möjligt och att man enklare
ska få kunskap (Winkelman 2014, 7). Luna (1986, 52) spekulerar i att orsaken till att
vissa djur får ätas och andra inte har en bakgrund i gamla ursprungsbefolkningens
regler för vad som ska ätas men som har glömts. Om schamanlärlingar inte ser
någonting under sina ayahuascaupplevelser kan det vara för att de inte har följt dieten
(Luna 1986, 45). För att bli en banco, en överlägsen schaman, sägs det att man måste
följa dieten i mer än 40 år. Detta behöver inte vara i en enhetlig period utan det kan
vara många längre och kortare perioder med pauser emellan (Beyer 2009, 56).
Många schamaner påstår sig kunna läka svåra sjukdomar såsom cancer och aids
vilket kan ses som ett utnyttjande av sjuka människor (Homan 2011, 70). En metod
som mestizoschamaner arbetar med för att läka är att suga ut det som gör någon illa.
De kan suga från avstånd eller direkt från patientens kropp. Schamanerna anses ha ett
särskilt slem i halsen och i bröstet som skyddar dem. Det som de suger ut från
patienterna kan manifestera sig som objekt, såsom ruttet kött, insekter eller som kall
luft. Schamanen behåller det som kan göra dem starkare och spottar ut resten (Beyer
2009, 104).
Enligt Shanon (2002, 20) är det ett problem för många stammar då det inte längre
finns tillräckligt med unga människor som vill bli schamaner på grund av faktorer
såsom globalisering. Eftersom dessa traditioner endast lärs vidare oralt dör de allt
efterhand ut tillsammans med de äldre schamanerna.

2.3 Ayahuascaceremonier
Schamanerna använder sig av en speciell sorts tobak som kallas för mapacho
(Nicotiana rustica) som de bland annat röker under själva tillredningen av ayahuasca.
De blåser röken från tobaken in i kärlet var drycken ska kokas och på själva
växterna. Detta görs för att skydda drycken. Under ceremonin blåser schamanen rök
åt fyra olika håll vilket är för att skydda platsen men samtidigt också för att stadga
12

ceremoniutrymmet. Röken blåses även på alla koppar som delas ut med ayahuasca,
på alla deltagare och övriga objekt som används. Agua florida, som är ett
blomvatten, används för att skydda deltagarna i ceremonin. Först är det schamanen
som sätter det främst på nacken, armarna och sitt ansikte vartefter de andra
deltagarna uppmanas att göra samma skyddande handling (Fotiou 2012, 10).
Shacapa är en bukett med blad från parianapalmen. Bladen görs till en skallra med
vilken schamanen kan leda energier och ta bort negativa sådana. Oftast har man inget
permanent altare (mesa) för objekten som behövs för en ceremoni, utan de plockas
fram till ceremonin och plockas undan efteråt (Fotiou 2012, 12–13).
Icaros är sånger som schamanerna använder under en ceremoni. Dessa sånger sägs
de få av andar under sin lärlingstid. De leder ceremonin med dessa sånger och kan
påverka olika syften med ritualer, till exempel att läka eller skydda mot negativa
energier. De kommunicerar också med växternas andar via dessa sånger. Icaros sägs
kunna påverka vilka visioner deltagare har under ceremonin och det rekommenderas
särskilt om man har en svår upplevelse att fokusera på sången. Många säger sig
också kunna se sångerna. Det är mera intonationen i sångerna som är viktiga än
själva orden (Fotiou 2012, 17). Luna (1986, 97) menar att en vegetalistas kraft ligger
i hens icaros. En vegetalista lär sig olika icaros från olika växter, från sin
lärlingsperiod när de följde en strikt växtbaserad diet och de olika växternas andar lär
dem sångerna då de äter växterna. Själva namnet icaros är troligtvis ett låneord från
Quechuans ord ikaray, som innebär att man för att läka någon blåser rök över denne
(Luna 1986, 99–100). Icaros kan också användas till att resa till olika ställen i det
andliga planet, när man ska fiska eller jaga ett särskilt djur, när man vill framkalla
någon död eller någon ande (Luna 1986, 104). Det finns olika sånger för att minska
eller öka hur intensivt någon upplever visioner under en ayahuascaceremoni och för
att ändra hur någon upplever någonting, till exempel om någon är rädd (Luna 1986,
105).
Innan ayahuascaceremonin förbereds altaret, dit det sätts till exempel kärlet som
innehåller själva drycken, kopparna som ayahuasca ska drickas ur, agua florida,
mapacho och shacapan. Andra objekt som används under ceremonin kan också vara
där, som exempelvis olika objekt som hjälper till att identifiera en sjukdom eller som
ska hjälpa till att skydda deltagarna (Beyer 2009,18).
13

När det är dags att dricka ayahuasca kommer alla deltagare i tur och ordning fram till
schamanen för att få drycken. Hen häller upp olika mängder åt alla enligt vad
ayahuasca berättar åt hen och hen bestämmer vem som får dricka eller inte. När
ayahuascan börjar få effekt anropar schamanen olika växters andar att komma till
ceremonin, men ayahuasca är den som står i centrum. Olika sorters icaros sjungs för
olika växter. Efter detta kan också andra andar anropas, som till exempel avlidna
helares eller andar som är från andra världar. Att ha alla dessa andar färdigt på plats
anses bra ifall de skulle behövas till hjälp under ceremonin (Beyer 2009, 20–21).
Under ceremonin går schamanen förbi alla och gör små skyddsåtgärder och stannar
vid behov för att göra snabba helande åtgärder. De som behöver extra hjälp får gå
upp till schamanen i mitten, som där med hjälp av växternas andar ser vad som bör
göras. Hen sjunger olika icaros och rör dem med shacapan (Beyer 2009, 23).
I samband med ayahuascaceremonier använder sig många av ordet "healing". Janine
Schmid (2014, 91) menar att ayahuasca kan vara ett bra verktyg från ett psykologiskt
perspektiv för att behandla sjukdomar såsom depression. Ayahuasca kan få en att
uppleva positiva känslor och detta kan hjälpa kroppens kemikalier att komma mera i
balans. Ens tänkande kan också förändras så att det hjälper en att komma ur
depressionen. Det är möjligt att någon får en insikt i vad det var som orsakade
depressionen till en början och denna insikt kan hjälpa en att bli frisk. Liknande
resultat har också funnits för personer som lider av något missbruk och är beroende
av till exempel alkohol. Schmid delar in helande i olika kategorier: helande för att
bota någon sjukdom, eller för att lösa något problem, helande som frälsning, helande
sett som upplysning och helande sett som ett sätt att växa (Schmid 2011, 250).
Enligt Fotiou (2012, 7) så besöker lokalbefolkningen i Iquitos, Peru, inte schamaner
om de lider av åkommor som har en uppenbar orsak såsom förkylning eller infektion.
Många är själva kunniga i växternas läkande effekter och besöker apoteket då de
behöver medicin därifrån. De besöker en schaman om deras lidande inte har någon
uppenbar orsak. Det råder samtidigt en syn att på sjukdomar orsakas dels av den
sociala världen, dels av den andliga. Ayahuasca fungerar på tre olika plan: det
andliga, det psykologiska och det fysiska (Fotiou 2012, 8). Ayahuasca är inte en
medicin som får någon att må bra direkt eller läker någon snabbt. Den får en ofta
först att må dåligt eller gå igenom traumatiska händelser från ens liv så att man sedan
14

ska kunna må bättre. På så vis är negativa erfarenheter någonting som föder mera
positiva erfarenheter där det finns rum för att läka (Fotiou 2012, 20).

2.4 Användningsområden
Ayahuasca används av åtminstone 72 stammar i Amazonas i länderna Peru, Ecuador,
Colombia och i en del delar av Venezuela, Panama, Brasilien och Bolivien (Mantere
2013, 30). Dessutom används det av olika ayahuascareligioner med bakgrund i
Brasilien, nyschamanistiska grupper och som en del av den växande
ayahuascaturismen (Labate, Clancy och Gearin 2017, 1)
Ursprungsbefolkningens schamaner i Amazonas har använt ayahuasca för olika
syften, bland annat i ritualer, för att spå och för att lösa konflikter (Fotiou 2016, 152).
Ayahuasca används också för att komma i kontakt med andevärlden. Ayahuasca ses
som en ande som har stora krafter. En schaman kan använda sig av ayahuasca för att
hjälpa till vid jakt och för att utforska naturen. Det används för att hitta försvunna
objekt och bli insatt i fiendens planer. Ayahuasca används också för att kunna resa
genom tiden och för att kommunicera med andra (Luna 1985, 60). Schamanerna
menar att ayahuasca visar den riktiga världen, andevärlden, varifrån de anser att
kunskapen kommer från. Förutom detta så används ayahuasca också till stor del som
ett läkemedel - dels för att diagnosticera sjukdomar, dels som hjälp för schamanen att
bota dessa sjukdomar.
Mestizoschamaner har tagit intryck från olika kulturer och läror, såsom katolicism,
ursprungsbefolkningens schamanism i övre Amazonas, växtlära och från traditionella
latinamerikanska medicinteorier (Beyer 2009, 281). Enligt Fotiou (2016, 159) kan
det hända att mestizobefolkningen tog till sig ayahuascaschamanism under
gummiboomen (1880–1912). Den största delen av arbetarna under gummiboomen
var mestizo och från ursprungsbefolkningen. När någon från mestizobefolkningen
blev sjuk så sökte de sig till ursprungsbefolkningen för att få hjälp och blev sedan
kanske lärlingar och tog med sig kunskapen tillbaka hem efteråt.

15

Det finns tre huvudsakliga religioner där användningen av ayahuasca har blivit en
central del. Dessa är: Santo Daime, União de Vegetal och Barquinha. Idag ser de alla
ganska olika ut även om alla härstammar från liknande förhållanden och är
synkretiska. Ursprungsbefolkningen i Amazonas har haft inflytande över dessa
religioners användning av ayahuasca (Labate och Loures de Assis 2017, 58–59).
Santo Daime grundades av Irineu Serra under 1930-talet. Han fick en andlig
uppenbarelse av Rainha de Floresta, skogens drottning, efter att han hade druckit
ayahuasca och grundade därefter Santo Daime. Daime var det ordet han använde för
ayahuasca. Santo Daime har intryck från katolicism, Afro-Brasilianska religioner,
europeisk esoterism och ursprungsbefolkningen i Amazonas och deras bruk av
ayahuasca. Santo Daime använder sig av ayahuasca i sina ceremonier. Centralt för
Santo Daimes ritualer är hymner, vilka anses komma från den andliga världen och
vara gudomliga meddelanden. Irineu, som kallades för mestre av gruppen, var ledare
fram till hans död 1971. När mestre Irineu dog blev det en klyfta mellan hans egen
familj och en av hans lärlingar, Sebastião Mota, och det är den senares tolkning av
lärorna som de flesta i Santo Daime följer idag (Shanon 2002, 21). Den tidigare
väldigt homogena gruppen splittrades efter mestres död och växte som en följd av
detta (Labate och Loures de Assis 2017, 59). Under 1970-talet ökade intresset för
psykoaktiva medel. Det uppstod en motkultur mot kriget i Vietnam och samtidigt
mot tidigare traditionella roller, också mot traditionell religion och unga intresserade
sig istället för teman såsom andlighet, nya exotiska religioner och platser. Som en
följd av detta växte också Santo Daime (Labate och Loures de Assis 2017, 60–61).
Eftersom rörelsen från början hade drag från många olika kulturer och traditioner
kunde den även i fortsättningen anpassa sig till/i nya kulturer och religiösa koncept.
Under mitten av 1980-talet växte Santo Daime internationellt, särskilt i Nordamerika
och i Europa (Labate och Loures de Assis 2017, 64).
.
União de Vegetal (UDV) är en religion som grundades i Amazonas med inslag från
Afro-Brasilianska kulter, europeisk esoterism och katolicism. Grundaren hette José
Gabriel da Costa som senare började kallas för mestre Gabriel. Han föddes i norra
Brasilien år 1922, och reste till Amazonas för att arbeta som gummiextraherare. År
1959 tog han "vegetal" (ayahuasca) och sedan dess spenderade han tid med att
utveckla doktrinen och ritualerna för vad som skulle bli UDV. År 1964 grundades
16

huvudkontoret i Porto Velho som senare flyttade till Brasilia under 1980-talet där det
fortfarande ligger kvar. År 1971 dog mestre och efter den tiden expanderade rörelsen
och finns idag i alla delar av Brasilien men också i Spanien och USA. Förutom de två
växterna som traditionellt används i ayahuasca använder UDV en bladning av nio
andra växter i sin brygd som kallas för Nove Vegetais (nio växter) (Labate et al.
2011, 50). Användningen av ayahuasca ska ge medlemmarna en större förståelse för
verkligheten (Beyer 2009, 291).
Barquinha grundades av Daniel Pereira de Mattos, som hade varit en medlem i Santo
Daime, och som sedan startade en egen religiös rörelse år 1945. Barquinha betyder
ungefär liten båt och detta hänvisar till idén att medlemmarna seglar på en liten båt
som representerar det heliga korset som seglar på det heliga havet. Likt de andra är
den en synkretisk rörelse men denna har också drag av spiritism och element från
västafrikansk andebesittning. Andar som är centrala för Barquinha är tidigare slavar
och varelser såsom delfiner och sjöjungfrur. Man dricker ayahuasca mest i läkande
syfte (Beyer 2009, 290–291). Barquinha lär ha den mest starka ayahuascan av alla
dessa tre religioner och vara den som har flest ayahuascaceremonier (Shanon 2002,
25). Under ceremonierna sjungs det psalmer, dansas och mellan psalmerna uttalas
böner med katolskt påbrå. Barquinha finns idag i stort sett i Rio Branco där det är
splittrat i tre grupper (Shanon 2002, 26).
Ayahuasca används idag också i forskning för dess medicinska egenskaper. Till
exempel läkaren Jaques Mabit startade ett center där ayahuasca används för att hjälpa
personer med drogmissbruk. Efter att själv ha använt ayahuasca ville han kombinera
dens potential tillsammans med sin kunskap i medicin för att hjälpa människor med
drogmissbruk vilket resulterade i att centret Takiwasi grundades i Peru. Ayahuasca
används där tillsammans med psykoterapi övervakat av utbildade människor i
medicin. De har haft goda framgångar (Shanon 2002, 27).
Förutom detta så används ayahuasca också för personligt bruk, till exempel av
personer som deltar i ayahuascacermonier. Orsaken till att delta i en
ayahuascaceremoni kan vara olika. I en undersökning av Winkelman (2005)
intervjuades deltagare i en ayahuascaceremoni om deras orsaker till att de hade sökt
sig dit. En klar majoritet sade att de hade kommit på grund av andliga orsaker eller
17

att läka sig själva. Att växa andligt, lära känna sig själva bättre, bli av med dåliga
ovanor, hitta en ny väg i livet, bli av med oönskvärda känslor och bearbeta gamla
händelser var orsaker som gavs. Endast en beskrev sig vara där för själva
upplevelsen av ayahuasca (Winkelman 2005, 212).

2.5 Hälsorelaterade risker
Det finns några risker med att ta ayahuasca men de flesta går att förebygga med rätt
information. I mera sällsynta fall kan en person hamna i psykos efter hen har tagit
någon psykedelisk drog, detta kallas för "hallucinogen-induced persistent psychosis".
Det verkar i många fall vara så att dessa människor som råkar ut för detta har någon
mental sjukdom, såsom schizofreni, som har legat latent som drogupplevelsen har
utlöst. Det finns dock ingen kunskap om denna sjukdom skulle fortsätta vara latent,
eller om drogen bara påskyndade sjukdomens utbrott. Psykosen beskrivs liknande
som schizoaffektiva störningar med stora humörsvängningar, men med religiösa
inslag som påverkar tankarna och visuella störningar. Psykosen kan hålla på i flera år
men också återkomma under en period på många år (Frecska 2011, 159).
En annan risk är "hallucinogen persisting perception disorder", så kallade
"flashbacks". Detta innebär att man återupplever delar av sin psykedeliska
upplevelse. Dessa upplevelser är ofta visuella och man kan till exempel se någon
visuell figur eller se auror. Enligt Frecska (2011, 159–160) upplevs detta fenomen
generellt inte som obehagligt och därför söker en ganska liten del av de som drabbas
hjälp för det, och det är således svårt att säga hur många som drabbas av denna effekt
(Frecska 2011, 159–160). Flashbacks händer mera sannolikt om man är stressad,
utmattad eller påverkad av någon annan drog såsom marijuana eller alkohol. Att röka
marijuana tycks vara en stor orsak till att man upplever flashbacks (Grinspoon och
Bakalar 1997, 160). En förklaring till varför flashbacks händer är att drogen som man
tog som man får flashbacks av har sänkt tröskeln för den kontroll i hjärnan som
reglerar fantasi och bilder (Grinspoon och Bakalar 1997, 162).
En tredje allvarlig risk är serotonergt syndrom. Detta innebär att man får alltför höga
halter av serotonin i hjärnan men också i andra organ. Detta upplevs ofta först som
18

spänningar, följt av illamående, förvirring och medvetslöshet. För det mesta är det
klassat som relativt milt och går över av sig själv. I de fall som man blir intagen på
sjukhus brukar det gå över efter 24 timmar med vård. Detta syndrom orsakas främst
av att ämnen som innehåller monoaminoxidas hämmare kombineras med sådana
ämnen som påverkar serotonin (Frecska 2011, 161). Eftersom B. caapi innehåller
betakarbolin, som är en kraftig MAO-A hämmare, kan ayahuasca medföra en risk för
personer som till exempel äter antidepressiva läkemedel och denna kombination bör
därför undvikas (McKenna 2004, 112). Det är därför viktigt att man berättar om
eventuella mediciner man tar innan en ayahuascaceremoni till den som är ansvarig,
och att denne har tillräckligt med kunskap i området för att veta vilka kombinationer
som ska undvikas.
En så kallad snedtripp innebär att man har en dålig upplevelse av den psykedeliska
drog man tagit. Det kan innebära att man ser skrämmande visioner, känner sig
förlamad eller har svårt att röra sig, upplever svåra tankar och/eller känslor och
upplever en obehagskänsla över att man är mer medveten om sin kropp och dess
funktioner än vanligt. Även om dessa upplevelser kan kännas som skrämmande, så
kan de enligt Frecska (2011, 155) gå över om man vågar möta det som skrämmer en,
vilket kan leda till att man får djupa insikter. Luna beskriver samma fenomen med att
möta skrämmande figurer eller visioner under en ayahuascaupplevelse. Enligt honom
är fördelar som man kan få av detta till exempel vara att det skrämmande försvinner
och man ser vackra visioner istället. Han beskriver hur han som regel under en
ayahuascaupplevelse inte väljer att öppna ögonen om han möts av någonting
skrämmande så att det ska försvinna, utan istället frågar vad han kan lära sig av det
som är skrämmande (Luna 2016, 266).

2.6 Ayahuascaturism
Med ayahuascaturism menas i regel det fenomen då främst västerlänningar reser till
Sydamerika för att delta i ayahuascaceremonier, men det har även blivit ganska
vanligt att schamaner reser från Sydamerika till USA eller Europa för att leda
ceremonier (Mantere 2013, 6). Ayahuasca är idag en del av en
19

mångmiljondollarindustri, särskilt i mera urbana områden i Peru såsom Iquitos.
Denna industri har i sin tur påverkat det sociala livet men också de ekonomiska
möjligheterna för människor som är bosatta i Amazonas i Peru. Samtidigt har
ayahuascaschamanism blivit exporterat från Amazonas och man kan till exempel
med hjälp av internet hitta information och instruktioner för hur man ska använda
ayahuasca. Homan använder begreppet "ayahuscaboom" för att beskriva fenomenet
(Homan 2017, 165). Det västerländska intresset för ayahuasca kan härledas tillbaka
till intresset för psykedeliska droger. Jag börjar därför med att ge en bakgrund till hur
intresset för dessa och sedan ayahuasca har växt fram.

2.6.1 Intresset för psykedeliska droger
Enligt Winkelman har psilocybinsvampar haft en roll i många kulturer. Dessa
svampar förekommer i olika variationer i många delar i världen (Winkelman 2019b,
43). Man har gjort arkeologiska fynd som tyder på att människor har använt sig av
psykedeliska växter för nästan 10 000 år sedan. Emellertid har man inte kunnat
klargöra orsaken till vad användningen har varit så långt tillbaka i tiden (Winkelman
2019b, 45). Man har hittat målningar från förhistorisk tid i norra Eurasien som
avbildar människor och svampar, vilket tyder på någon slags användning av
psykedeliska svampar (Winkelman 2019b, 47). I södra Algeriet i Tassiligrottorna har
man hittat hällristningar som tros dateras till 7000–9000 år före vår tid.
Hällristningarna visar figurer med svampar som huvud och en större figur som har
svampar som växer ut från kroppen (Winkelman 2019b, 49). I Sydamerika har bland
andra mayafolket använt sig av röd flugsvamp och aztekerna av en svamp som de
kallade för teonanácatl, gudarnas kött. Ett känt arkeologiskt fynd som visar på denna
användning är svampstenar som hittats i Guatemala. Stenarna, som har blivit
formade till svampar, visar att det funnits svampdyrkan i Mesoamerika redan under
600 år före vår tid (Winkelman 2019b, 55).
En som började intressera sig för psilocybinsvampar och hur de användes för
religiösa eller rituella syften var Gordon Wasson. Han var en orsak till att intresset
för psykedeliska svampar ökade (Partridge 2018, 295). Wasson arbetade som bankir
men hade tillsammans med sin fru börjat intressera sig för svampar och på senare tid
20

särskilt för psilocybinsvampar. Han fick höra att det fanns statyer av svampar i
Latinamerika och att mexikanernas heliga växt "nanacatl" var en psilocybinsvamp.
Teonanacatl hade tidigare blivit felaktigt identifierat som en kaktus. Med denna
information reste Wasson år 1953 tillsammans med sin fru och dotter för att söka
reda på svamparna och bekanta sig med schamanritualerna som centrerade kring
svamparna. Men det var först två år senare, år 1955, som han var med om händelse
som han beskrev som spektakulär. Han fick delta i en ceremoni ledd av en kvinnlig
curandera, Mariá Sabina, som var en högt ansedd helare i hennes samhälle. Sabina
hade gått med på att tillåta Wasson delta i en ceremoni och få äta "the saint children",
som hon kallade svamparna. Wasson blev fascinerad av upplevelsen och den ledde
slutligen till en artikel i tidningen Life. Artikeln gjorde i sin tur småningom Sabina
till en motvillig kändis. Wasson återvände tillsammans med Albert Hoffman,
skaparen av LSD, till Sabina och fann att många turister hade hittat dit som en följd
av artikeln. Sabina påstod att turisternas respektlöshet mot kulturen och svamparna
hade gjort så att hennes andliga krafter hade minskat drastiskt (Partridge 2018, 296–
297). Wasson uttryckte sorgsenhet över detta och att han hade förstört en gammal
kultur. Han fortsatte dock att forska i utvecklingen av mänskliga kulturer och
psykoaktiva svampar och han påstod senare att han hade identifierat vilken växt
soma var. Soma beskrivs i Rigveda som en berusande dryck som görs av en växt som
är okänd. Enligt Wasson var det röd flugsvamp, fastän han hade svårt att bevisa detta
påstående (Partridge 2018, 288). Även om han aldrig kunde bevisa detta fortsatte han
argumentera för att psykoaktiva växter har haft en viktig roll för hur religion har
skapats (Partridge 2018, 301).
Ett annat stort namn i samband med psykedeliska droger är den tidigare nämnde
Albert Hoffman. År 1943 arbetade han på nytt med ett ämne som han hade skapat
fem år tidigare, lysergsyradietylamid (LSD), då han i misstag fick i sig lite av det.
Han beskrev händelsen som att han såg fantastiska bilder och kaleidoskopiska
figurer. Några dagar senare skulle han ta en dos av ämnet som han trodde var
minimal (250 mg), vartefter han cyklade hem då effekterna visade sig bli för stora
och han fick en svår upplevelse. Trots detta började ämnet snabbt användas som ett
hjälpmedel vid terapisessioner och som en ny drog på marknaden (Homan 2011, 60–
61). LSD används första gången som hjälpmedel vid en psykiatrisk klinik i Zurichs
universitet år 1947 av Werner Stoll som var en kollega till Hoffman. Efter det ökade
21

intresset för substansen. Läkemedelsföretaget som Hoffman arbetade för, Sandoz,
hoppades på att LSD hade terapeutiska egenskaper och började främja forskning med
ämnet. CIA anställde forskare som skulle utreda LSD:s sinneskontrollerande
egenskaper (Partridge 2018, 196–197). LSD provades som läkemedel för alkoholism
med goda resultat och som botemedel för depression och ångest under 1950–1970talen. Förutom i forskning blev LSD en mycket populär drog som användes flitigt i
hippierörelsen.
Under 1950-talet växte kulturen kring psykedeliska droger snabbt. En inspiration var
Aldous Huxleys bok The Doors of Perception (1954) i vilken han ingående beskriver
sina erfarenheter av meskalin. Denna bok blev en katalysator till det växande
intresset för psykedeliska droger som ökade kraftigt under 1960-talet (Homan 2011,
62). William Burroughs, en av förebilderna för beatnikkulturen, reste år 1953 till
Sydamerika för att söka reda på yagé, som är ett annat ord för ayahuasca. I The Yage
Letters (1963) beskriver han sina försök och erfarenheter från sin tid i Amazonas i en
diskussion med Allen Ginsberg, som var en annan förebild inom samma kultur, och
han reste till Amazonas med samma mål som Burroughs år 1960 (Homan 2011, 62).
Enligt Partridge (2018, 308) var en annan stor inspiration för västerlänningarnas
intresse för schamanism Carlos Castanedas bok The Teachings of Don Juan: A Yaqui
Way of Knowledge (1968). Castaneda använde sig av boken som sin
magistersavhandling i antropologi och den handlar om hans lärlingstid hos don Juan
som han mötte på en busshållplats i Arizona. Först senare uppstod kritik mot boken
då det framkom att mycket som Castaneda beskriver i boken inte kunde stämma
samtidigt som information om författaren själv visade sig vara falsk. Till exempel så
växer inte de svampar som Castaneda påstår sig ha ätit där han beskrev att han hade
plockat dem. Misstankar om att Don Juan inte heller har existerat har lagts fram.
Terence McKenna var en annan individ som hade stort inflytande över
ayahuascaturismens framväxt. Han föddes 1946 i Colorado. Han blev snabbt
intresserad av hippierörelsen, hallucinogener och botanik. Enligt hans bror Dennis
var DMT dock den mest centrala drogen för honom som tog upp största delen av
hans intresse (Partridge 2018, 319). Bröderna reste till Amazonas år 1970 för att söka
reda på hallucinogena växter, särskilt efter DMT som kunde intas oralt. Terence var
22

väldigt intresserad av detta i och med att upplevelsen av att ta DMT oralt är
annorlunda: inte lika intensivt och effekten kommer mer långsamt (Partridge 2018,
321). Vistelsen i Amazonas resulterade i boken The Invisible Landscape: Mind,
Hallucinogens, and the I Ching (1975). Boken handlar om brödernas experiment
med ayahuasca och psilocybe cubensis svampar som de hittade i området,
schamanism, psykedeliska droger och andra sinnestillstånd. Boken har också
inflytande från I Ching som är en klassiker i kinesisk litteratur. Terence var en aktiv
person inom ravekulturen under 1980–1990-talen och skrev och föreläste mycket om
ämnet. Han var en stor orsak till att intresset för ayahuasca ökade som en följd av
detta (Homan 2011, 65). Han blev särskilt känd i kulturen för hans förespråkande av
växtbaserade psykedeliska droger och deras ansvarsfulla användning.
Intresset för ayahuasca ökade också på grund av antropologer som hade gjort arbete i
i Amazonas och via deras böcker. Marlene dobkin de Rios var en av de första
antropologerna som studerade ayahuascaanvändningen hos mestizo befolkningen
under 1960- och 1970-talen. Hon skrev många böcker om ayahuasca och dess
användning. Michael Harner gjorde fältarbeten hos stammarna Jivaro och Conibo i
olika perioder under 1950, 1960 och 1970-talet (Mantere 2013, 43). Hans bok The
Way of the Shaman: a Guide to Power and Healing (1980) blev central särskilt inom
nyschamanistiska rörelser. Hit kan även tilläggas Luis Eduardo Luna som också
presenterades tidigare i avhandlingen (Mantere 2013, 44).
Ett gurucenter i Kalifornien började under 1980-talet sälja resor till Peru där man
skulle få delta i en ayahuscaceremoni ledd av en riktig schaman. Inspirationen kom
från den turism som uppstått under sent 1960-tal till 1970-talet där man åkte till
Oaxaca i Mexiko för att få ta del av ceremonier med psilocybinsvampar (Ott 2011,
109–110). En stor del av ayahuscaturismen händer i Iquitos i Peru (Mantere 2013,
50). Där går det att hitta ingredienser till ayahuasca och färdig ayahuasca på
marknader. Eftersom många i området har en relativt låg inkomst har
ayahuascaturismen fört med sig en del möjligheter att förtjäna pengar (Mantere 2013,
51). Staden Iquitos växte fort under 1900-talet. En orsak var att det flyttade många
från regnskogen in till staden och den blev mot slutet av århundradet Amazonas
inkörsport till ekologisk turism, där turisterna kunde bo i stugor nära djungeln. När

23

ayahuascaturismen började öka på 1990-talet började många också sälja
ayahuascaceremonier som en del av deras resmål (Fotiou 2016, 160).
Idag hittar man på internet information om olika företag som säljer
ayahuascaceremonier och man kan enkelt boka online. Dessutom finns det
information på flesta hotell i Iquitos om ayahuasca och en del restauranger säljer mat
som hör till den så kallade ayahuascadieten man bör följa innan man tar drycken.
Idag uppskattas det vara tusentals turister som söker sig till Iquitos för att delta i en
ayahuascaceremoni varje år. Omkring 90% av de ayahuascaturister som reser till
Iquitos har planerat sin resa med hjälp av en webbplats (Mantere 2013, 52). Internet
har också lett till att intresset för ayahuasca ökat i och med dess kapacitet att kunna
hitta och sprida information. Enligt Christine Holman (2010, 96) är många av de
mest välbesökta webbplatserna som säljer ayahuscaresor drivna av västerlänningar.
Även om det är möjligt som turist att besöka en schaman i en mera privat lokal för att
delta i en ayahuscaceremoni, köper ändå majoriteten av ayahuascaturisterna ett så
kallat all inclusive paket som innehåller övernattning, flera ceremonier, diskussioner
och föreläsningar. Det är vanligt att man bor i stugor tillsammans med andra. Många
av dessa företag som säljer dessa paket är västerlänningar (Homan 2011, 68).

2.6.2 Problem med turismen
Ett problem enligt Homan (2017, 171–172) med ayahuascaboomen är frågor som
berör hälsa i olika variationer. Främst då det är fråga om schamaner som inte har
tillräcklig med kunskap och således inte till exempel vet vilka mediciner som inte får
blandas med ayahuasca. Många företag som säljer ayahuascaceremonier har försökt
åtgärda det här problemet med att be kunderna att fylla i blanketter på förhand med
vilka mediciner de äter. Schamaner som inte har tillräckligt med kunskap kan också
få problem med att inte kunna ge adekvat hjälp om en person får en svår upplevelse
av under en ayahuascaupplevelse (Ott 2011, 112–113).
Kulturell appropriering är ett annat problem. Enligt Fotiou (2016, 164) är
ayahuascaturism ett exempel på kulturell appropriering av ursprungsbefolkningars
traditioner. Hon menar att västerlänningar har ett väldigt stereotypiskt sätt att se på
24

ursprungsbefolkningen; som ett harmoniskt folk som är naturnära, andliga, visa och
vars traditioner är utdöende. Fenomenet att västerlänningar betalar pengar för att läka
sig själva med hjälp av gamla lokala traditioner kan ses som kulturell appropriering
men kan dessutom enligt Fotiou vara en form av kulturell imperialism där
västerlänningar beslagtar främmande kulturers traditioner (Fotiou 2016, 166). Det
förekommer också fall där västerlänningar tränas som schamaner utan att ha någon
egentlig kunskap från riktiga schamaner eller utan lov av dessa. Ayahuascaturismen
gynnar dessutom inte alltid lokalbefolkningen då det ofta är en schaman som gör
direkta affärer med turisterna (Fotiou 2016, 170). Ayahuascaturism säljs ofta med
löften om att man ska få uppleva en djup samhörighet med naturen, vara med om
helande och andlig utveckling. Typiska turister är från städer, vita, har en bra
ekonomi och är högt utbildade. De söker sig dit för att växa andligt, läka och inte för
att lära sig mera om kulturen (Beyer 2009, 353). Beyer skriver att det kan resultera i
problem då de inte vet någonting om kulturen, eftersom man kanske betalar dyra
pengar för att delta i en ayahuascaceremoni som till exempel innehåller akupunktur
eller lerbad vilket inte är traditionsenligt (Beyer 2009, 354).
Enligt Fotiou (2016, 152) har västerlänningar en romantisk syn på schamaner som
också direkt påverkar hur vi ser på ursprungsbefolkningen i Amazonas, vilket leder
till att västerlänningar reser dit med en felaktig bild om hur dessa människor lever.
Efter att ordet schaman spridit sig till Europa på 1700-talet började det i väst
småningom förknippas med närhet till naturen, andlighet och läkning. Denna syn på
schamanism överensstämmer dock kanske inte med verkligheten och förenklar synen
på vad schamanism är (Fotiou 2016, 155). Fotiou (2016, 158) menar att den kunskap
som schamaner har alltid har blivit utbytt mellan olika kulturer och således ser hon
på ayahuscaturismen som något som följer i stil med detta och att den sprids som ett
utbyte av information. Västerlänningar har ofta sökt sig till andra länder för att
uppleva esoteriska fenomen och i sydamerikansk schamanism har man också sökt sig
utåt till andra kulturer för att finna makt eller symbolik. Dock menar hon att utbytet
som sker idag mellan turister och schamaner inte är likvärdigt eftersom
västerlänningar inte inser att de utnyttjar schamanismen. Turister är ute efter
upplevelser som ska vara övertygande autentiska, där också kultur kan vara en
produkt som turisten vill köpa och uppleva (Homan 2011, 11–12).
25

Under mitten av 1980-talet var det en man vid namn Loren Miller som tog en del av
B. caapi med sig hem till USA där han grundade företaget International Plant
Medicine Corp. och tog patent på sin variation av ayahuasca. 1994 fick inhemska
federationen i Amazonas reda på detta vilket ledde till protester och rättegång, där
slutligen Miller vann och fick behålla sitt patent (Homan 2011, 113). Detta är ett
exempel där ursprungsbefolkningen förlorar kontrollen över hur drycken ska
användas. Det leder i sin tur till ett fjärmande från de som producerar drycken, samt
från schamanerna och deras traditioner (Homan 2011, 114).
Ytterligare problem som Homan tar upp är hur turismen påverkar naturen. B. caapi
blir snabbt skördad för att tillmötesgå det ökade behovet. Det tar ungefär två år för
växten att bli så pass stor att det kan användas, emellertid vill många schamaner inte
använda växter som är yngre än 6 år då de sägs vara bättre desto äldre växten är
(Homan 2011, 114). Den höga efterfrågan av ayahuasca har lett till att det har blivit
högre prissatt vilket har lett till att många lokalinvånare inte längre har råd att köpa
tjänsterna av en schaman då det behövs (Homan 2011, 112).

26

3 Metod och teori
Nedan ger jag en presentation över den metod som jag kommer att använda mig av i
min analys. Jag utgår från narrativ metod, med fokus på filmanalys. Båda har
liknande drag, men filmanalysen är mera utarbetad för att analysera filmmaterial,
emedan narrativanalys är mera brett för alla former av texter. Jag börjar med att ge
en presentation av narrativ metod överlag och övergår sedan till filmanalys.
Som teoretisk bakgrund för mitt arbete har jag använt mig av två olika infallsvinklar
som grund; andlig turism och kulturell appropriering. De flesta turister som deltar i
ayahuascaceremonier gör det med en andlig motivation som bakgrund, vilket ledde
till att utforska andlig turism för att kunna ha det som stöd i min analys. Eftersom
andlig turism och pilgrimsturism har liknande drag och ofta förknippas med varandra
ger jag även en presentation av pilgrimsturism. Till sist går jag in på kulturell
appropriering.

3.1 Narrativ metod
Narrativ och dess variationer kommer från latinets gnarus som betyder att veta eller
vara bekant med och från ordet narrõ som betyder berätta (Johansson 2005, 41).
Narrativ är ett begrepp som inrymmer berättande, berättelse och intrig.
Jimmy Vulovic (2013, 57) beskriver skillnaden mellan berättelse och narrativ som
nivåer. Berättelsen är alltid en viktig del av narrativet. Nivåskillnaden syns när man
skiljer på hur någonting berättas och vad som berättas, det vill säga berättandet och
det berättade. En berättelse är det händelseförlopp som beskrivs i ett narrativ. Det
inkluderar alla personer, platser och händelser som är med i berättelsen. Hur allting
berättas är själva berättandet. Dessa två begrepp faller under nivån narrativ. En viktig
aspekt som binder narrativ och berättelse samman är berättarens val. Ett viktigt val är
ordningsförloppet för händelserna i berättelsen och att välja i vilken ordning de ska
utspelas. Sättet för hur dessa händelser ordnas kallas för intriger (Vulovic 2013, 58).
27

Intrigen är således hur alla händelser sätts samman så att de skapar ett tydligt
orsakssamband och blir till en helhet. Enligt Anna Johansson (2005, 134) är intrig
vad som händer eller vad det är som en berättelse handlar om. Hur någonting berättas
är också av vikt. I vilken situation någonting berättas och hur berättaren går tillväga
skapar en intrig (Vulovic 2013, 174).
Vem eller vilka som berättar är viktigt att urskilja för analysen eftersom det kommer
att påverka hur vi förstår vad som berättas (Vulovic 2013, 61). Vad karaktärerna
säger kan också avslöja mycket om dem själva och hur det sägs (Vulovic 2012, 71).
Hur karaktärernas utseende beskrivs kan också ge en slags indirekt beskrivning av
hur de är som personer (Vulovic 2013, 74). Berättaren kan börja berättelsen med att
presentera en händelse som är mitt i berättelsen vilket kallas för in medias res som är
latin för ”i händelsernas mitt”. Det skapar en dramatisk början och lyssnaren får en
snabb inblick i vad som händer i berättelsen. Det har också fördelen med att det visar
en viktig del av vad det är berättelsen handlar om (Vulovic 2013, 59).
Även om vad som sägs i själva dokumentärerna är viktigt är jag också intresserad av
sätten hur det sägs på. Frågeställningar som hjälper i analysen är: hur lyfts det som är
centralt fram i berättelsen? Vilka händelser väljs att visas och varför? Återges
berättelsen episodiskt eller kronologiskt? Enligt psykologen Richard Ochberg är det
viktigt att analysera på ett hurudant sätt som händelserna i en berättelse är ordnade
på, det vill säga hurudan intrigens struktur är. Genom att analysera detta kan vi få en
förståelse för hur individerna i berättelsen ger mening åt sina liv (Johansson 2005,
220). Det finns dock en skillnad mellan en individs faktiska liv och hur denne återger
livet i en berättelse. Eftersom en persons liv inte är en berättelse, utan dennes egna
levda erfarenhet bör det också behandlas som detta. Berättarens syfte är att berätta
om sitt liv som det är. Vi konstruerar vår världsbild genom berättelser och likaså våra
identiteter. Därför kan en berättelse om ens liv aldrig bli en exakt redogörelse om hur
detta liv faktiskt var. Det är en ständig del av en pågående konstruktion av en själv,
ens kultur och historia (Johansson 2005, 223).

28

3.2 Filmanalys
Filmer är en form av media för kommunikation. Kommunikationen sker mellan
tittaren och skaparen av filmen. När man analyserar film bör man ha följande
aspekter i åtanke: filmens struktur, under vilka förhållanden en film har gjorts och de
sociala kontexterna som relaterar till den. Filmer är subjektiva och menade för en
särskild målgrupp, som kan vara klar eller mera oklar (Mikos 2013, 409). Det finns
fem olika nivåer man kan fokusera på då man analyserar film. Dessa är: 1) innehåll
och framställning, 2) narrativ och dramaturgi, 3) karaktärer och skådespelare, 4)
estetik och form samt 5) kontext (Mikos 2013, 413). Man kan fokusera på en eller
flera nivåer och de är också sammanlänkande.
Den första nivån, innehåll och framställning, handlar mycket om att upprätta mening
för filmen. Vad exakt är det som är filmens innehåll och hur görs framställningen av
till exempel den sociala världen? Allt som hörs och visas i en film är en del av
innehållet, men också hur det sägs är av intresse (Mikos 2013, 413). Innehållet är
kopplat till framställningen, vilket är det sätt som innehållet visas på och således kan
komma till tals för publiken. Den andra nivån, narrativ och dramaturgi, är nära
kopplad till den första. Narrativ hänvisar till hur händelser, skådespelare och platser
knyts samman till en berättelse. Med dramaturgi menas hur berättelsen byggs till ett
passande sätt för det media som det ska visas i. Det inkluderar också hur tittaren ska
förhålla sig till det hen ser, som hur hen förväntas känna när hen ser filmen (Mikos
2013, 415). Den tredje nivån handlar om karaktärerna i filmen och deras
skådespelare. Att analysera karaktärer i en film kan ge oss information om hur
berättelsen förs vidare, eftersom karaktärerna är de som för handlingen i berättelsen
framåt. Berättelsen är ofta berättad från en karaktärs perspektiv. Hur tittaren
uppfattar karaktären bestäms däremot av ens egen självuppfattning och den sociala
kontexten i samhället (Mikos 2013, 416). I den fjärde nivån, estetik och form, tittar
man efter det sätt som bilderna i filmen är konstruerade och i vilken ordning de
kommer i relation till varandra. Hur filmas skådespelarna och från vems perspektiv
(Mikos 2013, 418). Hit räknas också ljud, vilka ljudeffekter eller musik som
används, eller hur man kanske förstärker en scen genom att lämna bort extra ljud. I
den sista kategorin, kontext, kan man titta efter följande kontexter: vilken kategori
29

eller genre filmen är i, hur filmen förhåller sig till det vardagliga livet, filmens
produktion, marknaden, diskurser och hur filmen är länkad till övriga filmer (Mikos
2013, 420). Det är denna metod jag utgår ifrån i min egen analys. Jag kommer i min
analys att fokusera främst på de fyra första stegen som beskrivs.
Mikos (2013, 420) föreslår vidare 14 steg man kan följa när man ska göra en
filmanalys. Dessa är:
1. Utveckling av ett allmänt syfte.
2. Att titta på material
3. Historisk och teoretisk eftertanke
4. Utveckling av ett konkret syfte
5. Utveckling av frågeställningar
6. Val av material för analysen
7. Anskaffning av analytiska verktyg
8. Insamling av data
9. Beskrivning av insamlingen av data
10. Analys av data
11. Kontextualisering och tolkning av analyserat data
12. Utvärdering 1 - bedömning av det data som har tolkats och analyserats
13. Utvärdering 2 - resultaten bedöms med åtanke till det kunskapsmässiga syftet
14. Presentation av resultat
Även om jag i stort sett har gjort de flesta stegen, så har jag inte följt dem i
kronologisk ordning. Steg 1 och 2 utförde jag i början av arbetet då jag utformade ett
syfte och började titta på ayahuascadokumentärer. Jag visste från början att jag ville
analysera ayahuascadokumentärer, men frågeställningarna var i det här skedet ännu
oklara. Jag följde inte steg 3 kronologiskt, utan mina teoretiska utgångspunkter
valdes senare i arbetsprocessen i takt med att frågeställningarna preciserades. I
samband med att jag tittade på dokumentärer och valde de som jag skulle använda
mig av i min analys föddes också tanken om att analysera vilka drag av kulturell
appropriering som syntes i dokumentärerna. Således föddes de mera specifika
frågeställningarna och teoretiska ramarna efter valet av materialet. En beskrivning av
hur jag valde och hittade mitt material ger jag i kapitel 4.
30

Eftersom mitt material har varit tillgängligt online, har jag inte haft behov av att
ordna analytiska verktyg såsom DVD-spelare och tv. Eftersom man på Youtubes
webbplats enkelt kan pausa och snabbspola framåt eller bakåt då man tittar på
filmmaterial har det varit ett lämpligt verktyg. För insamlingen av data till min
analys fokuserade jag på ställen i filmen där det specifikt diskuteras om ayahuasca
och sådant som relaterar till drycken såsom dess tillredning, ceremonin och
bakgrundsinformation. Jag sökte också efter ställen där ursprungsbefolkningen och
schamanerna presenterades och/eller diskuterades. Andlighet, ayahuascaturism och
tecken på kulturell appropriering var ytterligare teman jag sökte fasta på. I detta
skede befinner jag mig i analysen av data. För att få svar på mina frågeställningar
analyserar jag de teman som jag nämnde i insamlingen av data.

3.3 Andlig turism
Religion har inte en lika stor maktposition i de västerländska samhällena längre som
den har haft tidigare och undersökningar tyder på att många definierar sig som
andliga istället för religiösa (Heelas och Woodhead 2005, 1). Andlighet och religion
kan definieras på många sätt. Paul Heelas och Linda Woodheads (2005, 6) förslag på
en definition är att andlighet innebär en tilltro till en sanning som syns och går att
hitta i den värld vi lever i. Religion innebär en tilltro till en högre sanning som
istället existerar bortom vår egen värld. Däremellan kan andlighet också användas i
religioner, till exempel i kristendom kan andlighet användas för att beskriva ens
hängivenhet till Gud (Heelas och Woodhead 2005, 5). Norman beskriver skillnaden
mellan religion och andlighet som att religion är underlydande av en högre makt och
andlighet innebär sakralisering av ens individuella liv (Norman 2011, 117).
Paulus använde sig av begreppet andlig för att beskriva den verklighet som hör ihop
med det transcendenta. Andlighet förknippades främst med kristendom fram till
slutet av 1900-talet. Sekularisering och rörelser som New Age ledde till att det blev
en mera distinkt skillnad på andlig och religiös (Robledo 2015, 73). Andlighet kan
delas in i två kategorier. Den första innebär individens samhörighet med det
transcendenta. Det innebär att ta reda på vad som är viktiga värderingar att leva sitt
31

liv efter och att hitta sitt sanna jag. Individuella processer för förändring och
utveckling betonas, likaså att uppnå vishet, att kunna kommunicera med Gud eller
vad man anser som skapare, att bli den bästa versionen av sig själv och att uppnå ett
högre medvetande. Religion kan vara ett uttryck för andlighet som är
institutionaliserat och delat av en grupp människor (Robledo 2015, 73). Den andra
kategorin kan ses som en motreaktion mot religion. Andlighet blir istället ett sätt att
uppfylla behovet av mystik på där man inte behöver följa någon religiös institution
(Robledo 2015, 74).
Enligt Norman (2001, 1) är andliga turister inte generellt religiösa utan reser till olika
platser för att delta i olika ritualer eller ceremonier utan att bekänna sig till den tro
det relaterar till. Andlig turism idag är förknippat med New Age som också är en
växande rörelse, med särskild inriktning på personlig utveckling (Norman 2011, 3).
New Age är en rörelse som betonar naturen, självförbättring i kropp, själ och sinne
och en återupplivning av gamla andliga traditioner. New Age började i USA under
1970-talet och spred sig snabbt till Europa, Australien och Japan. Det har ingen
större institution eller struktur utan betonar istället personlig andlig utveckling till
exempel genom att gå på föreläsningar och seminarier relaterade till ämnet (Timothy
och Conover 2006, 141). Alla ses om gudomliga och ska sträva till att hitta denna
gudomlighet och sanning i sig själva. Man använder sig av meditation, yoga,
kristaller, spådomar, tarotkort, schamanism, seanser, tai chi och kommunikation med
varelser från andra världar (Timothy och Conover 2006, 142).
Andlig turism är fokuserat på utveckling och erfarenheter och inte primärt på
platserna som är målet för resan (Robledo 2015, 76). Västerlänningar söker sig till
andra ställen efter autentiska upplevelser och andra platser tros vara mera autentiska
och äkta. Det autentiska söks dels i händelser och objektet, dels i sig själv (Robledo
2015, 80). Enligt Norman (2011, 17) är en andlig turist någon som söker efter att
utvecklas andligt under tiden hen reser och själva resan är ofta menad som en hjälp
till andligheten. Andlig turism innebär oftast att personen reser ensam eller att det är
fråga om ett individuellt projekt. Fokus ligger på själva upplevelserna som turisten
har och erfarenheterna de får. Turism definieras som aktiviteten av resande av en
eller flera personer som reser till någon plats som inte är deras hem och där de
stannar en period men inte längre än ett år. Orsaken till att de reser kan vara för
32

affärer eller nöje (Norman 2011, 18). I vardagen har man oftast arbete,
fritidsintressen och sysslor att utföra medan man på en resa oftast blir fri från dessa
plikter och således har man mera tid för eftertanke (Norman 2011, 103).

3.4 Pilgrimsfärder
Pilgrimsfärd innebär en resa till en plats som är helig, och denna resa har både yttre
och inre aspekter. Den yttre är det fysiska resandet som görs och med den inre anses
den andliga resan som en pilgrim gör. Det är samtidigt en kombination av resande
och en religiös upplevelse (Mantere 2013, 11). Pilgrimer ses vanligtvis som
människor som reser långa vägar med syftet att komma till en specifik helig plats.
Denna bild har hållit sig kvar från medeltiden då det var vanligt att människor åtog
sig pilgrimsfärder som en orsak till att komma iväg från sina vardagliga liv som
oftast kunde vara väldigt tunga (Digance 2006, 36) Begreppet pilgrim kommer från
latinska ordet peregin-um som betyder att komma från en främmande plats. Även om
begreppet tidigare ofta förknippades med att personen hade rest långväga så är fallet
inte nödvändigtvis så längre idag. Det är enklare att resa längre sträckor och många
stannar inte heller särskilt länge vid platsen efter att de har anlänt. Även om själva
resan idag kan göras kortare och under enklare förhållanden så är det syftet med
själva resan som är det viktiga och resmålet. Pilgrimer är ofta ute på ett så kallat
andligt uppdrag där de söker efter mening. Pilgrimer söker efter eller förväntar sig att
bli belönade med någon mystik erfarenhet som ska markera en övergång från det
vardagliga och profana livet till det mer sakrala. Erfarenheterna kan också vara
sådana att man först i efterhand märker vad som har hänt. Erfarenheterna kan
beskrivas som livsförändrande, upplysningar och överskridande. Ofta är det dock
svårt att beskriva med ord en händelse som är svårförstådd för en själv (Digance
2006, 38).
Skillnaden mellan den andliga turisten och pilgrimen ligger främst i själva resandet.
För den andliga turisten är inte platsen vart man reser det huvudsakliga målet, utan
det är själva resan och de upplevelser den kan föra med sig. För en pilgrim har
traditionellt själva resmålet varit av vikt likasom själva resan. Resan har gjorts som
33

ett medel för att ta sig fram till en helig plats, vilket med andra ord har varit målet för
själva färden. Erfarenheten från resan är också viktig för pilgrimen. Därför är det
svårt att sätta de turister som söker sig till en ayahuascaceremoni i en definitiv
kategori. I vissa fall går de att definiera som båda två. Då turisten anger andligt
sökande och utveckling som en motivation går hen att definiera som en andlig turist.
Då det är starkare fokus på själva resan och att nå ett särskilt mål kan man definiera
personen som pilgrim.

3.5 Kulturell appropriering
Med kulturell appropriering menas användningen av olika aspekter från en kultur på
ett opassande eller inte godkänt sätt av individer som är från utsidan av kulturen och
inte har respekt eller förståelse för kulturen i fråga (Gertner 2019, 873). Peter Balint
och Patti Lenard (2020, 332) ger kulturell appropriering en lite bredare definition
med att det är användning av en aspekt från en kultur som inte är ens egen. Kulturell
appropriering kan innebära stora skillnader i maktbalansen mellan de två sidorna och
det kan dessutom vara en fråga om där handlingen resulterar i en ekonomisk vinst för
den tagande sidan (Balint & Lenard 2020, 333).
Kultur är ett svårdefinierat begrepp som har många olika betydelser. Jérémie Gilbert
(2010, 35) menar att det åtminstone inkluderar ett samhälles eller en grupps sociala
beteendemönster, konst, tro och seder. I FN:s deklaration om mänskliga rättigheter
ingår också kulturella rättigheter. Medan deklarationen mera hänvisar till kulturella
rättigheter såsom konst, har FN:s konvention om medborgerliga och politiska
rättigheter en klausul som hänvisar till minoriteters rättigheter till sin egen kultur.
Det inkluderar att i länder där det finns minoriteter i religion, språk eller etnicitet så
ska de ha rättigheter att tillsammans med andra från minoritetsgruppen utöva sin
religion, prata sitt språk och njuta av sin kultur (Gilbert 2010, 36). När kulturell
utövning är sammanlänkat med markanvändning ska detta också tryggas. Med
kulturellt arv avses inte endast objekt som ärvs, utan även sånger, ritualer, språk,
heliga platser och markområden. Särskilt när det gäller ursprungsbefolkningar vars
kulturer kan vara starkt sammankopplade till naturen är kulturellt arv ofta en fråga
34

om markområden (Gilbert 2010, 39). Även om FN:n tryggar rättigheten till kultur
och att utöva den så verkar det inte finnas någon lag mot att utnyttja främmande
kulturer för egen vinst. Därför ses kulturell appropriering ofta som problematisk då
det kommer till lagliga rättigheter.
Kulturell appropriering är ett relativt nytt begrepp som har växt fram från
multikulturalismen. I multikulturalism har fokus varit främst på minoriteters
rättigheter i demokratiska länder och i de offentliga rummen som ska representera
dessa rättigheter, såsom skolor och sjukhus. Senare har det även inkluderat frågor
som hur man trots olikheter kan bibehålla en social sammanhållning. Fokus har
emellertid inte varit på hur kulturer bör agera med varandra på ett sätt som är
respektfullt, särskilt när det kommer till kulturella utbyten (Balint & Lenard 2020,
333).
I grova drag finns det två olika synpunkter på kulturell appropriering: att det är fel
och att det inte är det. De som utgår från att kulturell appropriering är någonting
negativt anser ofta att det är moraliskt fel och att det är fråga om en form av stöld.
Att det inte är autentiskt att använda sig av andras kulturer och att man bör vara från
den kultur man använder aspekter av är vanliga åsikter i denna kategori. Ur den
andra synpunkten som inte ser kulturell appropriering som någonting negativt är det
inte är moraliskt fel och kulturella utbyten har alltid hänt (Balint & Lenard 2020,
334–335).
Kulturella utbyten kan ses som negativt utan att det är fråga om kulturell
appropriering. Ett exempel är kulturell kränkning vilket innebär att förödmjuka eller
förolämpa andra utgående från någon aspekt av deras kultur. I dessa fall sker dock
ingen form av användning av aspekter av andras kultur. Ett annat exempel är när en
kultur framställs på ett felaktigt vis. Det innebär ett påstående eller en handling som
ger en felaktig och/eller missvisande information om kulturen i fråga. Ett exempel är
stereotypier vilka ofta kan vara missvisande (Balint & Lenard 2020, 336).
James O Young har delat in kulturell appropriering i tre kategorier:
subjektappropriering, objektappropriering och innehållsappropriering. Med
subjektappropriering menas användningen av berättelser eller karaktärer från en
35

annan kultur. Objektappropriering hänvisar till när fysiska objekt som är särskilt
viktiga för en kultur blir tagna av någon annan. Med innehållsappropriering menas
att återanvändbara kulturella aspekter, såsom kläder och musik används av någon
utomstående (Balint och Lenard 2020, 337). Modellen har fått kritik för att
kategorierna är för inkluderande. Till exempel så kan handlingen att ta ett objekt ses
som en form av stöld istället för kulturell appropriering. Kategorin
subjektappropriering är dessutom ofta fråga om någon form av kulturell kränkning
eller stereotypier framför kulturell appropriering.
Balint och Lenard (2020, 338) föreslår med denna bakgrund en ny definition av
kulturell appropriering: att någon tar en värdefull återanvändbar eller ickeuttömmande aspekt av en annan kultur, såsom en symbol eller ritual, för egen
användning. Den som tar är dessutom medveten om vad hen gör, eller borde vara
medveten, och själva kontexten av handlingen är ifrågasatt. Det leder till fyra
kriterier som bör uppfyllas för att det ska vara fråga om kulturell appropriering: ett
tagande, ett värde, medvetenhet och ifrågasatt kontext (Balint och Lenard 2020, 338).
Med tagande menas att det tas någonting som inte är från ens egen kultur. Det
behöver inte vara fråga om att bokstavligen ta ett fysiskt objekt, utan det kan vara
fråga om en handling också. Det som tas måste också vara av värde för den som det
blir taget av. Hur man avgör om någonting är av värde kan emellertid vara svårt.
Några kriterier eller kännetecken för att det var av värde kan vara att det är någonting
som är viktigt för den kulturen som det tas ifrån, centralt och lätt igenkänt. Det
används och erkänns ofta av många och används dessutom i den tiden det tas från
och inte endast tidigare i historien (Balint & Lenard 2020, 339).
Medvetenhet anspelar på den som utför handlingen att ta. Handlingar där det i
misstag eller omedvetet sker att man använder sig av aspekter från andra kulturer
behöver inte nödvändigtvis vara en fråga om kulturell appropriering. Däremot om
handlingen påpekas som kulturell appropriering av någon från kulturen i fråga, och
handlingen inte avslutas, är det direkt ett mera allvarligt problem. Om hen som tar
någon aspekt är medveten om att det är från en annan kultur och medvetet använder
det tagna för egen vinst så är det kriteriet för kulturell appropriering uppfyllt (Balint
och Lenard 2020, 342). Med ifrågasatt kontext menas att tagandet behöver bli
ifrågasatt av den kultur som det blir taget ifrån och av flera än en. Därför går det inte
36

heller enligt Balint och Lenard (2020, 340) att kulturellt appropriera utdöda kulturer.
Det innebär också problem att åberopa kulturell appropriering för andras del. Att inte
kunna åberopa kulturell appropriering för andras del innebär däremot en del problem,
särskilt när det gäller minoritetskulturer som blir approprierade där maktförhållandena mellan de två sidorna kan vara väldigt ojämlika.

37

4 Material
Som material till min uppsats använder jag mig av tre dokumentärer som handlar om
ayahuasca. Jag valde dessa dokumentärer på grund av att de alla visar
ayahuascaceremonier där deltagarna till stor del är västerlänningar, och
dokumentärerna utspelar sig i ayahuascacenter som säljer ayahuascaceremonier.
Dessa ayahuascacenter är en del av ayahuascaturismen i och med att deras fokus är
att sälja ayahuascaceremonier. Det finns också flera ayahuascadokumentärer som till
exempel fokuserar på schamaner, dryckens läkande egenskaper, risker och andligt
sökande, men eftersom jag är ute efter att främst analysera hur användningen av
ayahuasca visas och hur den kopplas till turismen så valde jag bort dessa.
Dokumentärerna som jag har valt är alla olika även om de behandlar samma tema.
Något som ytterligare begränsade mitt material var vilka dokumentärer som fanns
tillgängliga kostnadsfritt. Eftersom jag kommer att behöva ha tillgång till
dokumentärerna många gånger under en längre period valde jag därför sådana som
fanns tillgängliga gratis. Jag valde tre dokumentärer för att kunna göra en lite bredare
analys än om jag endast skulle välja en eller två. Emellertid skulle det ha blivit för
tidskrävande att analysera flera dokumentärer än tre, eftersom det dels tar tid att titta
på dokumentärerna många gånger, dels skulle det ha blivit ett för stort projekt för en
magistersavhandling. Jag är medveten om att tre dokumentärer är en relativt liten del
av alla som finns och kanske inte återspeglar de andra dokumentärernas innehåll.
Efter att ha ägnat mig åt de tre som jag valde för min analys, och dessutom ha tittat
på några andra dokumentärer innan jag bestämde mig för vilka jag skulle använda
mig av, kan jag ändå påstå att det tycks vara ganska liknande innehåll i de flesta. Det
som skiljer sig åt är platserna, skådespelarna och bakgrundskontexten. Alla
dokumentärerna som jag valde är tillgängliga via Youtube och jag hittade dem
genom att söka efter "ayahuasca documentary" på sidan. Nedan ger jag en kort
bakgrundspresentation av dokumentärer överlag och sedan av de tre dokumentärerna
som jag har valt för min analys.
Här bör ännu tilläggas att i de flesta dokumentärer som handlar om ayahuasca så
visar få av dem någon större helhet av själva ayahuascaceremonin på film. Det visas
istället kortare filmklipp eller ljudklipp från ceremonin. Däremot intervjuas
38

deltagarna före och efter ceremonierna och själva platsen för ceremonin filmas när
den inte är i användning. Det är också ganska vanligt att porträttera delar ur
ceremonin med animerade filmklipp. En förklaring till varför ceremonierna inte visas
desto mera kan vara att en ayahuascaceremoni traditionellt utförs under natten när
det är mörkt och man har inte mycket ljus i själva utrymmet, vilket gör det svårt att
filma. Själva ceremonin pågår under flera timmar vilket också kan vara en förklaring
till varför man endast visar kortare filmklipp från dem. Dessutom är det sannolikt att
deltagarna inte lika villigt har givit sitt medgivande för att bli filmade under
ceremonierna när de är i en ganska sårbar position, utan hellre berättar om sina
upplevelser mera djupgående efteråt. Jag anser det dock inte som något hinder för att
analysera hur ceremonierna porträtteras. I och med detta är det en större process för
filmskaparen att välja vilka delar av ceremonin som visas och varför. Varför vissa
delar väljs att inte visas och endast berättas om kan ge mera information om vad
filmskaparen vill säga än om det bara skulle vara en film av ceremonin utan andra
inslag.

4.1 Dokumentären som genre
Bill Nichols (2017, 1) beskriver hur dokumentärer kan ge oss ett tillfälle att få nya
perspektiv på olika fenomen och händelser. Dokumentärer ska visa saker som är
sanna och handla om fenomen som har hänt på riktigt. De ska med andra ord vara
bundna till den riktiga världen och inte handla fiktiva karaktärer eller historier
(Nichols 2017, 5). Dokumentärer ska gärna kunna ge bevis på de påståenden eller
fenomen som de handlar om. Då det är möjligt ska det helst inte vara inhyrda
skådespelare för att spela någon utan helst ska det vara personer som porträtterar sig
själva (Nichols 2017, 6).
Dokumentärer kan beskrivas som filmer som porträtterar det verkliga livet. Denna
definition kommer i sin tur med problem. Även om dokumentärer handlar om
verkligheten, så är de inte helt och hållet verkligsenliga. De är filmer som skapas av
regissörer och bearbetats med tanke på en mängd olika val av vad som ska synas och
på vilket sätt det ska visas (Aufderheide 2007, 2).
39

Begreppet dokumentär uppstod på tidigt 1900-tal när man började att filma verkliga
händelser som man sedan gav namnet documentaries. Det var dock först i samband
med Robert Flahertys film Moana (1926) som begreppet fick en större spridning
eftersom filmskaparen John Grierson kallade filmen för dokumentär. Filmen
porträtterar det vardagliga livet i dåtidens Oceanien (Aufderheide 2007, 3). Intresset
för dokumentärer ökade under 1990-talet, likasom intresset för dokusåpor och
reality-tv. Dokumentärer blev småningom en positiv stämpel för en film där
marknadsförare tidigare kanske hade undvikit att skylta med att filmen var i den
kategorin. Begreppet dokumentärer blev viktigt i och med vad det anspelade på att
innehålla: fakta och pålitlighet (Aufderheide 2007, 4–5).
Även om dokumentärer berättar om olika fenomen eller händelser så är de vinklade
från ett perspektiv, det vill säga från hen som gör själva dokumentären (Nichols
2017, 7–8). Dokumentärer medför en del etiska frågeställningar som filmskaparen
bör vara medveten om, såsom hur filmen kommer att påverka de medverkandes liv
och hur maktförhållanden mellan den som filmar och de som filmas är. Hur naturligt
människor agerar när de filmas är också någonting att ta i beaktande, särskilt då man
analyserar dokumentärer.

4.2 The Nature of Ayahuasca
The Nature of Ayahuasca är regisserad och skriven av Gavin Hoffman. Den utgavs år
2019 och är 58 minuter lång. Dokumentären följer Howard Lawler som är från
Kentucky i USA. Lawler beskriver hur hans intresse för schamanism började redan i
barndomen och att han blev inspirerad av sin farmor som sågs som en helare i deras
samhälle. Hon använde sig av olika växter för att hjälpa människor. Lawler berättar
att den första växtmedicinen som han kom i kontakt med var peyote, som är en
kaktus med psykoaktiva egenskaper. Hans intresse för heliga växter ökade och han
tog sig till Peru där han blev bekant med ayahuasca. Han hade lidit av depression och
ayahuascan hjälpte honom att bli frisk. Efteråt ville han hjälpa andra såsom han hade
blivit hjälpt av drycken. Han grundade därför Ayahuasca SpiritQuest år 1995, som
ligger vid en flod nära staden Iquitos i Peru. Han säger att på den tiden var platsen
40

endast en av tre som erbjöd liknande ayahuascatjänster. I ayahuascacentret arbetar
också personer som är från ursprungsbefolkningen i Peru och tre stycken av dem
presenteras också i dokumentären: Don Rober Acho, Doña Eliana Acho och deras
son Don Carlos Acho. Don Rober började lära sig om ayahuasca redan som barn av
sin pappa och farfar. Lawler berättar att han var lärling i sju år innan han själv
började utföra ceremonier. Lawler verkar ha stor respekt för traditionerna och
nämner att det är många västerlänningar som idag söker sig till Amazonas med
dåliga intentioner. Lawler säger att ayahuasca har läkande egenskaper som når alla
nivåer, nämligen det fysiska, psykiska och andliga. Ayahuasca sägs också vara bra
för mentala sjukdomar och han nämner även sjukdomar som cancer och parkinson.
I dokumentären följer man en grupp som kommer till ayahuascacentret för att delta i
fem ceremonier med ayahuasca. Alla fem är västerländska män i ung ålder. Några av
dem ger bakgrundsinformation om varför de valde att komma dit. De orsaker som
ges är bland andra att bota depression när ingenting annat har hjälpt, att bota ångest,
att lära känna sig själv. Alla beskriver ceremonierna som svåra upplevelser men som
ändå ger någonting positivt i slutändan som gör det tunga arbetet värt det. I slutet av
dokumentären får man kort höra av deltagarna när de har varit tillbaka hemma ett tag
om hur de har upplevt att ayahuasca har hjälpt dem. Nästan alla beskriver att de
upplevde vissa svårigheter med att integrera de lärdomar som de fått under sin
vistelse till sina vardagliga liv och att det var enkelt att falla tillbaka i gamla vanor.
Men alla beskriver samtidigt att de tog med sig någonting positivt från sin vistelse på
SpiritQuest och att de har fått hjälp med sina problem.
Regissören beskriver sig själv på sin Youtubesida "The Tranquil Eye" som att han
arbetar med visuella effekter och filmskapande. På sidan finns också kortare filmer
om till exempel yoga och platser i naturen, men dokumentären verkar vara den enda
längre filmen som han har skapat. Eftersom dokumentären utspelar sig på
SpiritQuests områden är den på det viset en reklam för stället, dock är det oklart vad
bakgrunden mellan Hoffman och Lawler är och på vems initiativ det är som
dokumentären har gjorts.

41

4.3 The Ayahuasca Experience
The Ayahuasca Experience utgavs år 2020 och är 72 minuter lång. I dokumentären
följer man med James English som åker till Rythmia som är en ayahuascacenter i
Guanacaste i Costa Rica. Rythmia beskrivs som ett "life advancement center" som är
grundat at Gerry Powell som också är Rythmias VD. Powell beskriver sitt tidigare liv
som att han var olycklig trots sina rikedomar och sin familj. Han hade dåliga ovanor
som inkluderade droganvändning och flickvänner vid sidan av äktenskapet. Han
provade ayahuasca som en sista utväg innan han skulle ge upp. Han beskriver
upplevelsen som svår och att han trodde han skulle bli tokig, men som i slutändan
ledde till ett bättre välmående och en vision om att han skulle hjälpa andra såsom han
hade blivit hjälpt. Han berättade om sin upplevelse åt sin läkare som också blev
nyfiken på ayahuasca. Tillsammans ville de skapa ett center där schamanistiska
kunskaper kombinerades med västerländsk medicin. Resultatet blev en femstjärnig
tillflykt där det förutom ayahuascaceremonier erbjuds spatjänster, yoga och
meditationslektioner. Centret har 80 sovrum.
Risker med ayahuasca tas upp kort i dokumentären. Det nämns att ayahuasca bör
undvikas om man äter särskilda läkemedel såsom antidepressiva mediciner. Annars
beskrivs ayahuasca som säkert. Ceremonin tar plats i en stor sal med många
deltagare. De schamaner och hjälpare som visas är alla västerländska och unga
människor. Alla får en egen madrass där det finns en kudde, en filt och en hink. Alla
sakerna har Rythmias logo. Man visar inga filmklipp från själva ceremonin, men
tittaren får höra ett ljudklipp där det hörs människor som gråter och kräks. English
beskriver den första ceremonin som svår och att det inte är roligt men att det ger
mycket.
English beskriver redan i början av dokumentären att han är skeptisk till upplevelsen
och att ayahuasca skulle vara en mirakelmedicin. Några andra deltagare intervjuas
om deras orsaker till att besöka platsen och om deras upplevelser. Några orsaker som
de anger till att besöka centret är de bland annat för att bota drogmissbruk,
återförenas med sin själ, hela sitt hjärta och bota cancer. I slutet av dokumentären
beskriver alla att de upplever att de har fått hjälp med sina problem. Även de som
42

sökte sig dit för att bota cancer och drogmissbruk säger att de har blivit friska från
sina sjukdomar.
I dokumentären visas element från andra religioner och kulturer. På platsen finns till
exempel en Buddhastaty, en staty av Jesus och en staty som liknar dem som finns på
Påskön. I samband med att det erbjuds yoga och meditation tillsammans med
ayahuascaceremonierna verkar Rythmia erbjuda en blandning med intryck från olika
kulturer, traditioner och religioner.
Dokumentären är producerad och regisserad av English och Gordon Campbell.
Dokumentären är tillgänglig via English Youtube kanal "Anything Goes With James
English". Eftersom dokumentären av delvis producerad av English själv, så verkar
syftet vara att utforska ayahuasca snarare än att göra reklam för Rythmia, även om
det indirekt blir reklam för stället eftersom dokumentären utspelas där. På vilka
grunder han valde att just besöka Ryhtmia är oklart.

4.4 Metamorphosis
Metamorphosis utgavs år 2014 och är 95 minuter lång. Dokumentären utspelar sig på
Blue Morpho som är ett ayahuascacenter i närheten av Iquitos i Peru. Dokumentären
är regisserad, producerad och editerad av Keith Aronowitz. Den är tillgänglig via
hans Youtubekanal "kEITH aRONOWITZ", där han beskriver sidan som ett ställe att
delge videor om ayahuasca och schamanism. Utöver honom nämns Mono Blanco
Films LLC som exekutiv producent, vilket är hans eget företag. Dokumentären
verkar således vara gjord av någon utomstående till Blue Morpho, men även här får
platsen reklam i och med att det är där som dokumentären utspelas. Likaså förblir
orsaken till att särskilt Blue Morpho valdes oklart.
Man får följa med Blue Morphos grundare Hamilton Souther, några arbetare och
deltagare som besöker stället för att delta i ayahuascaceremonier. Blue Morpho
grundades av Souther år 2002. Souther berättar att han blev väldigt missnöjd med sitt
liv och fick en livskris när han var 22 år. Han ville inte längre ha sitt dåvarande liv
43

och gav upp. Han beskriver att han efter det fick besök av andar som lärde honom att
försätta sig själv i transtillstånd. Det var också dessa andar som sa till honom att han
skulle åka till Peru där han skulle komma att träffa sin blivande lärare. Efter att ha
rest dit studerade han först under vägledning av några schamaner innan han hittade
Alberto Dawila. Dawila kommer från en familj där hans pappa och farfar också var
schamaner och han började sin lärlingsperiod redan vid åtta års ålder. Hamilton bad
Dawila att ta sig an honom som lärling. Efter att ha funderat ett tag såg Dawila att
Hamilton verkligen ville lära sig och gjorde därefter en lärlingspakt med honom som
varar resten av deras liv. I dokumentären är Hamilton 29 år vilket betyder att han då
varit lärling i sju år. Han beskriver sig själv som en schaman också.
Enligt Hamilton vill människor ha autentiska upplevelser och söker sig därför till
platser som Blue Morpho där de förväntar sig få vara med om traditionella ritualer
från Amazonas. Hamilton påpekar att ayahuasca inte är en drog, utan en
medicinalväxt. Schamanerna behövs i ceremonin för att medla mellan andarna och
deltagarna.
I dokumentären får vi likt i de andra dokumentärerna också följa med några personer
som har tagit sig till Blue Morpho för att delta i en ayahuascaceremoni. Orsakerna
som beskrivs av deltagarna till att delta i ceremonierna är bland andra att utforska sin
andlighet, bota ångest, bota hudsjukdom, hela ett sexuellt trauma från barndomen, att
möta sina rädslor och en känsla av att någonting fattas. I slutet av dokumentären är
alla deltagare nöjda och upplever att de har fått någonting positivt utav sina
upplevelser, även om de i dokumentären tidvis beskrivs som svåra.
Metamorphosis är den enda av de tre dokumentärerna som visar filmklipp från
ceremonierna. Deltagarna beskriver också ceremonierna i enskilda intervjuer. De
flesta beskriver svåra upplevelser särskilt i början av ceremonierna. De flesta säger
att det är en bra erfarenhet trots att det är skrämmande, på grund av vad man får i
gengäld om man vågar möta det som är skrämmande. Hamilton påpekar också att ta
ayahuasca inte är enkelt. Men om man har ett riktigt problem och vågar möta det så
är belöningen ofta stor. Till exempel beskriver en deltagare, som samtidigt är
schamanlärling, att hon träffade gud och fick kärlekens gåva.
44

5 Analys
Nedan följer min analys av de tre ayahuascadokumentärerna som jag beskrev i
kapitel 4. Jag går igenom dem var för sig i samma ordning. Jag utgår från Mikos
filmanalys som jag presenterade i kapitel 3. Jag använder mig av fyra av hans nivåer
för att analysera film: innehåll och framställning, narrativ och dramaturgi, karaktärer
samt estetik och form.
I innehåll och framställning undersöker jag vad det är som är dokumentärens centrala
innehåll (Mikos 2013, 413). Ligger fokuset på ayahuasca, centret eller människorna?
På vilket sätt presenteras till exempel ayahuascaceremonin och användningen av
ayahuasca? Presenteras ursprungsbefolkningen? Under denna kategori tar jag också
fasta på de aspekter av kulturell appropriering som går att urskilja i filmen.
I narrativ och dramaturgi undersöker jag hur berättelsen är uppbyggd till ett sätt som
skall vara passande för en publik. Eftersom det handlar om en dryck som är
förbjuden i många länder och som kan anses kontroversiell är det intressant att
undersöka på vilket sätt filmskaparen får innehållet till ett passande format för
tittaren. Detta innebär också att försöka skapa en film som ska få tittaren att känna på
ett särskilt sätt (Mikos 2013, 415).
I karaktärer undersöker jag de personer som visas i dokumentären. Från vems
perspektiv utgår berättelsen ifrån? På vilket sätt uppfattar man människorna som
utomstående tittare? (Mikos 2013, 416). Här är det också intressant att undersöka
vilka karaktärer som filmskaparen har valt att ta med, det vill säga vem syns och
vilka karaktärer ser man inte? I estetik och form undersöker jag hur dokumentären är
konstruerad, det vill säga i vilken ordning som händelserna är uppbyggda och vilka
ljudeffekter man har använt sig av (Mikos 2013, 418).

45

5.1 The Nature of ayahuasca
Innehåll och framställning
Alla deltagare nämner att ta ayahuasca är en svår upplevelse, men också att det har
gett dem någonting i utbyte. Lawler menar att generellt sett ses trevliga upplevelser
som bra och otrevliga som dåliga. Ayahuasca kan vara en svår upplevelse men ses
ändå av många som en bra upplevelse i slutändan, på grund av vad det ger. Lawler
nämner att ayahuasca tar fram sidor av en som man kanske inte vill se eller behöva ta
itu med, men att svåra erfarenheter kan vara mera givande om personen tillåter dem
att hända (The Nature of Ayahuasca 2019, 6:52). Shanon (2002, 8) beskriver att det
är vanligt under en ayahuascaupplevelse att man upplever det som svårt att vara
tvungen att möta sig själv på ett ärligt och objektivt sätt.
Enligt Lawler så fungerar ayahuasca bäst om man helt och håller överlämnar sig till
medicinen. Många har en förväntan på vad de vill att ayahuasca ska vara och stretar
emot processen hur det är (The Nature of Ayahuasca 2019, 11:12). Frecska (2011,
155) och Luna (2016, 266) beskriver också samma sak: att man kan uppleva fördelar
genom att våga möta det som skrämmer en med att det försvinner eller att man blir
given en insikt. Många beskriver detta i samband med en ayahuascaupplevelse, att
man är tvungen att itu med det negativa hos sig själv för att sedan kunna bli belönad
med någonting positivt.
Det man ser av själva ceremonierna är enstaka bilder där man kan urskilja några
typiska element från en ayahuascaceremoni, såsom användningen av shacapas och
icaros. Dokumentären har en animerad scen från en ceremoni som behandlar la
purga. Lawler beskriver att det kan handla om en rent fysisk rening, såsom att kräkas
eller behöva gå på wc, men också en mera känslomässig som att göra sig av med
negativa känslor (The Nature of Ayahuasca 2019, 19:04). Enligt Fotiou och Gearin
(2019, 4) är det fysiska renandet en central aspekt av ens förmåga att läka och la
purga ses därför som viktigt. Genom att filmskaparen ger denna centrala del av en
ayahuascaceremoni en skild del i dokumentären tyder på att han vill lyfta fram dess
vikt.
46

Man kan antyda en viss skepsis hos Lawler när han beskriver de turister som söker
sig till Amazonas. Han delar upp de som kommer till hans ayahuascacenter i två
kategorier: sökare och nyfikna. Han nämner att nuförtiden är det mera
västerlänningar som kommer dit på grund av nyfikenhet eller utan någon tydlig orsak
till att de vill delta i en ayahuascaceremoni. Detta har i sin tur lett till att synen på
västerlänningarna har förändrats hos de som arbetar med ayahuasca. Alla former av
kulturella möten leder eventuellt till förändring menar han (The Nature of Ayahuasca
2019, 24:22). Fotiou (2016, 158) menar däremot att ayahuascaturismen också kan ses
som ett utbyte av information eftersom schamanernas kunskap traditionellt har blivit
utbytt kulturer emellan. Frågan om det som turisterna för med sig som utbyte är
likvärdig information är däremot enligt Fotiou tvivelaktigt.
En av deltagarna, Maldonado, beskriver att han kom dit på grund av nyfikenhet.
Lawler menar att synen på att ayahuasca är ett enkelt sätt för att bli en bättre
människa är felaktig. Han nämner att ayahuasca istället är bra för holistiskt helande,
andlig utveckling och att ayahuasca ofta leder till en andlig uppvakning (The Nature
of Ayahuasca 2019, 35:46). Här blir det dock svårt att dra gränsen mellan var enligt
Lawler bra och dåliga orsaker till att dricka ayahuasca går. Om man enligt hans
kategorisering delar in personerna i sökande eller nyfikna, så skulle Maldonado som
nämnde sin orsak som nyfikenhet falla under nyfikenhetskategorin. De andra
deltagarna, som nämnde orsaker som att bota depression, lära känna sig själv bättre
och rena sig faller under kategorin sökande. Emellertid kan motivationerna att lära
känna sig själv bättre och rena sig liknas med en önskan om att bli en bättre
människa med hjälp av ayahuasca. Här blir därför gränsen ganska suddig mellan
vardagliga problem och problem man behöver hjälp med. Enligt Robledo (2015, 76)
är det utmärkande för andlig turism att främmande platser har någonting mera
autentiskt att erbjuda erfarenhetsmässigt. Till exempel att rena sig själv skulle
säkerligen gå med andra metoder än ayahuasca, ändå upplevde personen i fråga att
han ville åka till Amazonas och delta i en ayahuascaceremoni för att rena sig. Detta
måste med andra ord ha setts som det bättre alternativet framför en reningsritual som
utförs någonstans närmare hemmet. Homan (2011, 11–12) beskriver samma
fenomen, där turisterna söker efter autentiska upplevelser. Främmande kulturer anses
ha mera autentiska levnadssätt och är en produkt som turisten vill köpa.
47

Lawler lyfter fram vikten av respekt när man möter andra kulturer (The Nature of
Ayahuasca 2019, 26:22). Han nämner att då ayahuascakonsumtionen ökar både
nationellt och internationellt, har alla som använder sig av den regelbundet en
skyldighet att se till att det görs på ett hållbart sätt, vilket också inbegriper mot
kulturen i fråga (The Nature of Ayahuasca 2019, 17:56). Lawler verkar på detta vis
ha respekt för kulturen som han arbetar med. Han förskönar inte heller upplevelsen
av ayahuasca och nämner att det inte är något enkelt botemedel för ens problem och
att det kräver hårt arbete att delta i en ceremoni. Samtidigt driver han ändå en
verksamhet som går ut på att sälja ayahuascaceremonier. Även om han nämner att
han tycker att det finns bättre och sämre orsaker till att besöka centret, verkar han
inte sålla bort kunder enligt deras motivationer för att delta, vilket tyder på att han
ändå accepterar alla kunder oberoende motivation. Han nämner också att för att
arbeta med ayahuasca måste man ha fått träning av någon annan (The Nature of
Ayahuasca 2019, 10:50).
Enligt Balints och Lenards (2020, 338) definition på kulturell appropriering så
behöver det ske en handling där någon aspekt av en annan kultur tas för egen
användning. Den som står för handlingen är medveten om vad hen gör och det
handlingen är ifrågasatt av någon från kulturen som det tas av. Lawler har tagit en
del av en annan kultur och är medveten om handlingen. Emellertid är hans
verksamhet byggd tillsammans med personer från den kultur som han använder sig
av och han samarbetar också med dessa personer. Handlingen verkar inte heller
ifrågasatt av de personerna han arbetar med, såvitt man kan urskilja från
dokumentären. Eftersom de själva dock inte kommer till tals i dokumentären så är
det svårt att avgöra deras åsikter.
Filmens innehåll består till stor del av ayahuasca och olika aspekter som är kopplade
till drycken. Annars är fokus på Lawler och de deltagare som kommer till hans ställe.
Hur innehållet i en film visas är viktigt enligt Mikos (2013, 413). Även om
dokumentären belyser hur karaktärernas liv har förändrats till det bättre efter att de
har tagit drycken, så ger dokumentären ingen förskönad bild av hur det är att ta
ayahuasca. Syftet verkar inte till exempel vara att sälja så många
ayahauscaceremonier som möjligt till gemene man, utan att ge en ärlig bild av vad en
ayahuascaceremoni innebär genom att visa både de negativa och positiva aspekterna.
48

Narrativ och dramaturgi
Enligt Mikos (2013, 415) är narrativ uppbyggt av skådespelarna, händelserna och
platserna och hur dessa knyts samman till en berättelse. Skådespelarna i denna
berättelse är Lawler och de deltagare som kommer till SpiritQuest. Platsen är
SpiritQuest var hela dokumentären utspelar sig. Händelserna är fokuserade på
ayahuascaceremonier men utan att visa en ayahuascaceremoni. Händelserna utgörs
således av skådespelarnas egna berättelser om sina erfarenheter. Som tittare får man
en bild av hur en ayahuascaceremoni fungerar, men det lämnar en viss mystik över
själva händelsen eftersom det inte visas och hålls lite hemligt på sätt och vis.
Strukturen på intrigen är byggd kronologiskt så att varje händelse för berättelsen
framåt. Vi får i början se Lawler som pratar om hur ayahuasca har blivit populärt.
Sedan möter man deltagarna och deras upplevelser av ceremonierna beskrivs allt
efter. Samtidigt får man mera information om ayahuasca och schamanerna emellanåt.
Perspektivet utgår främst från Lawler som också är den huvudsakliga berättaren.
Men berättelsen har även andra berättare i och med deltagarna som intervjuas.
Således lyfts deras perspektiv och röster också fram. Genom att ge deltagarna en röst
och att också visa de negativa aspekterna av ayahuasca skapar en slags trovärdighet
för tittaren. Däremot om det bara skulle visas de negativa aspekterna, och filmklipp
från ceremonier som visar människor som har det svårt kanske det istället skulle
lämna tittaren med enbart en negativ bild. En slags balans verkar vara ett sätt för att
samtidigt skapa trovärdighet och att fånga tittaren. Det är en viktig del av
dramaturgin att konstruera filmen enligt ett passande sätt för publiken (Mikos 2013,
415).
I slutet av dokumentären får man inte höra erfarenheter från alla de som intervjuades
under dokumentären, vilket tyder på att regissören har valt att lyfta fram de positiva
historierna. Om de övriga deltagarna inte hade något positivt att säga i efterhand,
eller helt enkelt inte gick att få tag på lämnar oklart. Dock är det tydligt att det är ett
medvetet val av regissören att ta med endast de positiva erfarenheterna av vad
ayahuasca kan ge en i slutet så att det ska lämna en positiv eftersmak hos tittaren.
49

Karaktärer
Några av deltagarna som har åkt till SpiritQuest intervjuas lite mer grundligt om
deras erfarenheter av ceremonierna och om deras orsak till att åka dit. De följs även
upp i slutet av dokumentären en tid senare om hur de har anpassat sina erfarenheter
till deras vardagliga liv. John Maldonado beskriver sin orsak till att åka dit som att
han ville lära sig mera om ayahuasca. Han hade tidigare haft en upplevelse med
DMT som hade gjort honom nyfiken på ayahuasca (The Nature of Ayahuasca 2019,
5:12). Han kallar ceremonierna för hårt arbete och att man inte kommer dit för skojs
skull (Nature of Ayahuasca 2019, 8:20). I slutet av dokumentären säger han att
ayahuasca hjälpte honom i vardagen, till exempel i hur han möter motgångar.
Aaron Melson sökte sig till SpiritQuest för att han hade varit deprimerad en längre
tid och upplevde att ingenting annat hade hjälpt honom (The Nature of Ayahuasca
2019, 5:39). Han säger att det inte är en rolig erfarenhet att ta ayahuasca, men att det
visade honom hur livet kunde vara utan depression om han var villig att arbeta för att
må bättre:
She just showed me infinite love. That's the word that just came up over and over
again, and the experience of it. It's beyond words obviously. But, just the space of
infinite love, and anything else is crap (The Nature of Ayahuasca 2019, 12:15).

Eftersom Lawler i början av dokumentären säger att han själv blev botad från sin
depression med hjälp av ayahuasca och dessutom nämner ytterligare att det är en bra
medicin för just sjukdomar såsom depression, hade man som tittare förväntat sig att
Melsons sjukdom skulle vara botad i slutet. Han beskriver att ayahuasca inte kunde
bota honom, men ge honom en riktning vart han skulle fara för att bli bättre. I slutet
av dokumentären säger han att han fortfarande är deprimerad, men inte lika svårt
som tidigare. Han nämner också att han fått mera självsäkerhet efter sin upplevelse.
Enligt Schmid (2014, 91) kan ayahuasca vara ett bra medel för att behandla
sjukdomar såsom depression. Hon beskriver att de positiva känslorna kan hjälpa
kroppens kemikalier att komma i balans och att ens tänkande kan förändras. Melson
beskriver både att han upplevde positiva känslor och att man urskilja en förändring i
hans synsätt på depressionen.
50

Brandon Hindley åkte till SpiritQuest för att lära känna sig själv bättre (The Nature
of Ayahuasca 2019, 6:06). Han nämner i slutet av dokumentären att hade haft svårt
att integrera det han lärt sig till vardagen. Han beskriver att han därför ändrade sin
livsstil för att bättre kunna upprätthålla de lärdomar han fått.
Paul Bernal nämner att han sökte sig till SpiritQuest för att hitta ett sätt att rena sig
själv och hitta en ny väg i livet (The Nature of Ayahuasca 2019, 23:16). Han nämner
att han hade en svår upplevelse under en ayahuascaceremoni, där han till slut kände
att han inte kunde göra annat än att ge upp kontrollen till ayahuasca. Efter det
beskriver han att han gick djupare in i medicinen och fick nya insikter (The Nature of
Ayahuasca 2019, 31:30). Han nämner att han fick med sig nya perspektiv hur han ser
på saker och en mera klarhet i att sluta med vanor som får honom att må dåligt.
Förutom Melson, som sökte sig dit för att bota sin depression, nämnde de övriga
deltagarna sina motivationer som att hitta sig själv, att rena sig själv och ren
nyfikenhet. Enligt Robledo (2015, 76) är just ett typiskt kännetecken för andlig
turism personlig utveckling och en del av andlighet är att finna sig själv och de
värderingar som är viktiga för ens liv (Robledo 2015, 73). Bernals beskrivning av att
han ville hitta en ny väg i livet och rena sig själv, och Hindleys motivation att hitta
sig själv gör dom till andliga turister. Enligt Digance (2006, 38) så söker pilgrimer
efter mystiska erfarenheter som ska förändra deras liv. På det viset kan man
samtidigt urskilja drag från deltagarna att de skulle kunna vara pilgrimer utgående
från den definitionen, där ayahuasca är den mystiska erfarenheten.
Många nämner i slutet av dokumentären svårigheten i att integrera upplevelsen till
vardagen och hur enkelt det var att falla tillbaka till gamla mönster. Några har åkt
tillbaka och deltagit i flera ceremonier. Hur man som tittare uppfattar karaktärerna är
bundet till den sociala kontexten i samhället och hur tittaren uppfattar sig själv
(Mikos 2013, 416). Även om ayahuasca beskrivs som en medicin och inte en drog,
har den trots allt psykoaktiva egenskaper. Psykedeliska droger är i regel olagliga och
många har överlag en negativ syn på dem. Som tittare påverkas synen om det är en
grupp människor som åker dit för en drogupplevelse eller för att ta en medicin av ens
bakgrund och den tidigare informationen som man har i ämnet. På det viset är
51

dokumentären kanske främst riktad åt de personer som är intresserade av ayahuasca.
Till exempel en första syn på Lawler ger ett intryck av att han är avslappnad och
naturnära; han har enkla kläder såsom shorts, en enfärgad t-shirt på sig och sandaler.
Han har långt vitt hår som är fast i en hästsvans. Han passar in i den kontext som han
befinner sig i. Men om han i dokumentären skulle vara klädd i kostym, eller befinna
sig någon annanstans för att berätta om ayahuasca, skulle man kunna uppfatta honom
som malplacerad.
Lawler beskriver schamanism som ett importerat begrepp av västerlänningar. Han
beskriver dock det arbete som han och de andra arbetarna gör på centret som en form
av schamanism, men använder andra begrepp såsom curandero (The Nature of
Ayahuasca 2019, 22:27). Detta överensstämmer med Beyers (2009, 196) beskrivning
om att schaman är ett begrepp som blivit introducerat till Amazonas av
västerlänningar och därför används det egentligen inte i första hand av människorna
där för att beskriva sig själva. De curanderos som han arbetar med presenteras kort i
dokumentären, men de kommer inte själva till tals. Han nämner att han har arbetat
med den äldsta, Don Rober, i 13 år och beskriver kort hans bakgrund. Eftersom de
inte ges utrymme i dokumentären att uttrycka sig själva så är det upp till tittaren att
bilda sig en uppfattning om hur de är utgående från de filmklipp som visas och vad
Lawler berättar om dem. Man får endast veta att Don Robert har hållit på med
ayahuasca sedan han var en ung pojke och att han har lärt sig av sin pappa och farfar.
Eftersom det inte ges mera utrymme för information om dem eller deras personliga
åsikter så lämnas tittaren med ett ganska mystiskt intryck av dem. Det kan vara ett
medvetet val från regissörens sida att göra på det viset. Samtidigt skulle man gärna
som tittare vilja höra deras egna röster och åsikter och det lämnar en att fundera
varför de inte fick komma till tals – om det är ett medvetet val eller för att de inte
ville medverka ytterligare.

Estetik och form
I början av dokumentären ställer Lawler frågan varför världen har blivit så fascinerad
av ayahuasca vilket sätter tonen för dokumentären att besvara (The Nature of
Ayahuasca 2019, 0:10). Under tiden man hör Lawler prata hörs det lugn musik av
52

steeldrums i bakgrunden och man får se klipp av honom i naturen. Senare i
dokumentären när Lawler berättar om ayahuascaprocessen och om att lära sig att
tampas med svåra saker är det vacker och lugn musik i bakgrunden och man får se
bilder av naturen och solljus. Att ha lugn musik i bakgrunden samtidigt som det
visas vackra bilder och filmklipp från naturen ger tittaren en känsla av att det är
någonting positivt och således förstärks filmens lugna scener med hjälp av lugn
musik och vackra bilder (Mikos 2013, 418)
I slutet av dokumentären, när några av deltagarna berättar om vad de lärde sig av
ayahuasca och hur de har upplevt utmaningen att integrera lärdomarna till sitt
vardagliga liv, så spelas en låt som repeterar orden "you gotta live your life". Att en
sådan låt valdes till den sista för dokumentären säger också någonting om
symboliken som filmskaparen vill skapa med låtvalet. Att avsluta hela dokumentären
med att få höra om vad deltagarna har lärt sig och hur deras liv är bättre, tillsammans
med uppmaningen från sången att man måste leva sitt liv, sporrar tittaren till att tänka
att ayahuasca är någonting positivt som kan förändra ens liv till bättre, såsom det
gjorde för några av deltagarna.

5.2 The Ayahuasca Experience
Innehåll och framställning
Ayahuascaupplevelserna beskrivs av alla som intervjuas som svåra. En annan sak
som verkar vara gemensamt är att personerna ändå upplever att de hade fått
någonting positivt från upplevelsen i efterhand som gjorde att den var värd det.
Rythmias grundare Powell beskriver sin första ayahuascaupplevelse som svår där
han trodde han hade blivit tokig. Men dagen efter beskrev han att han kände en inre
frid:
I honestly didn't know who I was. The next day I thought I was gonna wake up in
straight jacket and it's fucking over you know. And the craziest thing happened, it's
that I had peace the next day. It's like somebody cracked my head open and shook all
the pieces and they were coming back in a normal way (The Ayahuasca Experience
2020, 3:15).
53

Enligt Shanon (2002, 58) är en vanlig effekt av ayahuasca, särskilt i början av
upplevelsen, en rädsla för att bli galen. Likaså en känsla av att man tappar kontrollen.
En av deltagarna, Kash, beskriver också sin första upplevelse med ayahuasca som en
av de svåraste upplevelserna i sitt liv. Han tappade kontrollen över sin kropp och
upplevde att han var i en annan dimension. Han var tvungen att möta gå igenom
svåra upplevelser och lärde sig mycket om sig själv. Dagen efter kände han sig
förnyad (The Ayahuasca Experience 2020, 4:43). Kash menar att det bästa tipset han
kan ge till English är att om han ser någonting mörkt så ska han möta det och försöka
överlåta sig själv till medicinen (The Ayahuasca Experience 2020, 17:43).
English beskriver att han inte kände av någon effekt av sin första kopp med
ayahuasca och därför fick han en andra. Sedan beskriver han att hans resa började.
Det var svårt och han upplevde att han var omgiven av eld och befann sig i helvetet.
Han berättar att schamanerna sa till honom att överlåta sig till medicinen och gå mot
smärtan eftersom det skulle hjälpa honom (The Ayahuasca Experience 2020, 18:43).
Shanon (2002, 8) menar att tvingas möta negativa sidor av sig själv är en vanlig
effekt av ayahuasca som kan uppfattas som svårt eftersom man inte har någonstans
att ta vägen. Även i den här dokumentären ser man att deltagarna beskriver
ayahuasca som delvis någonting svårt, men att man kan belönas med någonting
positivt i slutändan. Här tas också upp belöningen man kan få genom att våga möta
det som skrämmer en.
Efter sin första ceremoni verkar English fortfarande skeptisk gentemot ayahuasca.
Han säger att han hade en svår upplevelse och att han nu dagen efter känner sig
förvirrad och desorienterad. Han säger att han kanske ändå kommer att komma
underfund med vad det hela går ut på (The Ayahuasca Experience 2020, 22:55).
English skiljer sig lite från de andra med att han inte direkt ser någon positiv effekt
av ayahuasca och att den svåra upplevelsen skulle ha lett till någonting som var värt
det. Kvällen före sista ceremonin beskriver English att han fortfarande är skeptisk till
varför han är där och till stället överlag (The Ayahuasca Experience 2020, 55:30).
Efter sista ceremonin säger han att den var mer smärtfri än de tidigare och att han
hade förlåtit sig själv och andra. Han hoppas fortfarande däremot på sitt mirakel som
han upplever att han inte fick. Han beskriver däremot sin vistelse som en fantastisk
54

upplevelse (The Ayahuasca Experience 2020, 59:00). Att English redan från början
var skeptiskt inställd och fortsatte ha en skeptisk inställning mot ayahuasca kan ha
påverkat hans upplevelser. Leary, Metzner och Alpert (1964, 9) menar att ens
mentala tillstånd påverkar den psykedeliska upplevelse man har. Eftersom English
redan från början uttrycker skepsis gentemot ayahuasca och att det skulle vara en
mirakelmedicin, kan det påverka hans upplevelser mot det hållet att han inte har
någon mera positiv erfarenhet av det.
Hälsorelaterade aspekter med ayahuasca tas upp i korthet av Dr Jeff. Han beskriver
ayahuasca som säkert om man inte har någon medicin som kontrar det såsom
antidepressiva läkemedel (The Ayahuasca Experience 2020, 16:15). Han beskriver
med andra ord serotonergt syndrom vilket främst kan ses som en risk för personer
som äter antidepressiva läkemedel då det kan ha kontraindikationer med ayahuasca
McKenna (2004, 112). Att ha någon arbetare på plats som en är medveten om risken
med detta minskar att kunderna råkar ut för sjukdomen. Att ta upp risker med
ayahuasca som dessutom berättas av en läkare skapar en viss trovärdighet för tittaren.
Före första ceremonin ska English genomgå en tarmsköljning. Han säger att det lär
ska vara bra för en, eftersom man under en ayahuascaupplevelse annars renar sig från
mycket och tarmsköljningen ska hjälpa en så att man inte behöver genomgå
processen under ceremonin (The Ayahuasca Experience 2020, 6:55). Detta kan te sig
lite märkligt att man vill undgå en aspekt av ayahuascaceremonin som anses vara en
central och viktig del. Att rena sig genom att till exempel kräkas ses som en viktig
del för att göra sig av med negativa aspekter som man har hållit fast vid före
ceremonin och ska hjälpa en att gå vidare (Fotiou och Gearin 2019, 4). Även om det
är tänkt som att hjälpa personerna under ceremonin, så tar det samtidigt bort
någonting väldigt centralt. Några dagar före ceremonin får deltagarna också rådet att
undvika kött, kryddiga maträtter, alkohol, mjölkprodukter och sex (The Ayahuasca
Experience 2020, 5:55). Som tidigare beskrevs så är detta en traditionell diet före en
ayahuascaceremoni (Fotiou 2012, 13–14) samt för schamanlärlingar (Payaguaje
2016, 109–110).
Alla deltagare förväntas ha vita eller ljusa kläder under ceremonin (The Ayahuasca
Experience 2020, 18:19). Detta är en aspekt som inte ses i de andra dokumentärerna.
55

Där betonas främst dieten man ska följa före ceremonin, vilket också syntes här.
Klädkoder för ceremonin dyker däremot inte upp. Vitt ses traditionellt som en ren
färg så det är möjligt att arrangörerna har detta i åtanke.
Man kan se några traditionella handlingar som hör hemma med en
ayahuascaceremoni som beskrevs i kapitel 2. Man ser en av ledarna gå omkring med
en shacapa och blåsa rök på deltagarna före ceremonin (The Ayahuasca Experience
2020, 18:38). I ett annat skede ser man honom spruta vatten på Kash och använda sin
shacapa. Han beskriver handlingen som att han gav Kash ett helande där han ordnade
hans energier (The Ayahuasca Experience 2020, 21:09). Vattnet kan vara agua
florida, som är ett skyddande vatten som schamanen och deltagarna får före
ceremonin (Fotiou 2012, 10). Shacapan används traditionellt för att leda bort
negativa energier (Fotiou 2012, 12–13).
I ett filmklipp presenterar English ceremonin lite noggrannare då han själva står i
ceremoniutrymmet dagen efter första ceremonin. Alla samlas utanför rummet och får
sedan gå in och välja en madrass. De bildar två köer till schamanerna som kommer in
sist av alla. När de får sin kopp med ayahuasca förväntas de säga "show me who I've
become" (The Ayahuasca Experience 2020, 23:38). Han beskriver senare att före
andra ceremonin ska de säga "immerse me with my soul (The Ayahuasca Experience
2020, 33:04). Med tanke på att alla deltagare har olika intentioner med att dricka
ayahuasca kan det uppfattas som konstigt att alla deltagare ska uttrycka samma
önskan för sin ayahuascaupplevelse. Det tycks vara ett färdigskrivet program de har
för alla deltagare, snarare än individuella. Även om dokumentären handlar om
ayahuasca så ges det inte särskilt mycket information om drycken. Det är mera
fokuserat på deltagarna.
Nästintill alla som ses arbeta på Rythmia i dokumentären är västerlänningar. Det ges
ingen information om ayahuascans bakgrund eller ursprungsbefolkningen och deras
kultur som förknippas med den. Balint och Lenard (2020, 338) definition på kulturell
appropriering innebar ett tagande, ett värde, medvetenhet och ifrågasatt kontext.
Kriteriet av tagande uppfylls i och med att Powell, hemma från USA, tar delar av
ayahuascatradtionerna som är förknippade med en annan kultur, nämligen
ursprungsbefolkningen i Amazonas. Det som tas är också av värde, i och med att
56

användningen av ayahuasca är förknippad med ursprungsbefolkningens i Amazonas
traditioner. Det är även fortfarande i användning och är lätt igenkänt. Powell är
medveten om handlingen i och med att han har öppnat ett turistcenter som fokuserar
på att sälja ayahuascaceremonier. När det kommer till frågan om ifrågasatt kontext så
lämnar det dock oklart. Som tittare har man ingen information om eller hur
ursprungsbefolkningen har reagerat. Att det handlar om tagande av andra kulturella
aspekter för egen vinst är däremot ganska tydligt. Eftersom ingen information heller
ges om ursprungsbefolkningen eller om hans relation till dem förblir det oklart. Vart
intäkterna går vet man såklart inte som tittare, men troligt är att de går till Rythmia
eftersom ingen annan information om ursprungsbefolkningen ges.
I dokumentären ses också andra aspekter från andra religioner och kulturer, såsom
Jesus- och Buddhastatyer, ankhsymboler, en affisch som beskriver chakran samt så
ges det yoga och meditationslektioner. Centret tycks med andra ord ha tagit intryck
från olika kulturer och gjort sin egen variation på ett ayahuascacenter. Enligt Beyer
(353–354) är det typiskt för ayahuascaturister att söka sig till Amzonas för att läka
eller växa andligt, och inte för att lära sig mera om kulturen. Eftersom många i
sådana fall inte vet mycket om kulturen i fråga kan det resultera i att turisterna
betalar för att delta i ceremonier som kan vara långt ifrån hur de traditionellt ser ut.
Detta kan i sin tur leda till ett fjärmande från den ursprungliga kulturen och dess
traditioner. Till exempel så är yoga och meditation inte typiska drag som förknippas
med en traditionell ayahuascaceremoni. Enligt Timothy och Conover (2006, 142) är
bland annat användningen av schamanism, meditation och yoga förknippat med New
Age.
Eftersom Powell och Dr Jeff fick en så pass positiv och livsförändrande upplevelse
av en ayahuascaceremoni, så lämnar det en som tittare med funderingen varför de
vill ändra på konceptet. Dr Jeff beskrev det som: "We gotta have a place that is safe,
medically licensed, has you know all the kinds of western medical stuff but also has
the shamanic world" (The Ayahuasca Experience 2020, 15:33). Det antyder att
genom att tillföra västerländsk medicin till ceremonierna så skulle de förbättras på
något vis.

57

Narrativ och dramaturgi
Under själva ceremonierna finns inget filmat material, förutom ett ljudklipp där man
hör gråt och ser en brasa utomhus (The Ayahuasca Experience 2020, 18:58). Elden
kan tänkas vara menad att symbolisera rening och pånyttfödelse. Ceremonirummet är
en stor sal med enskilda madrasser som var och en har en kudde, filt och hink.
Berättaren är huvudsakligen English, men även som i den föregående dokumentären
kommer andra röster till tals, såsom Kash och Powell som intervjuas ganska ofta.
Även i den här dokumentären visas inga filmklipp från ceremonin utan man får
information om den genom att deltagarna intervjuas om sina erfarenheter. Eftersom
dokumentären inte ger någon egentlig information om ayahuasca eller ceremonierna
i sig är det som tittare lite svårt att placera de upplevelser som deltagarna beskriver i
någon kontext. Skulle mera bakgrundsinformation ges om ämnet skulle man som
tittare ha någonting att koppla ihop upplevelserna med. Här skulle det därför kanske
ha varit önskvärt med filmklipp från ceremonierna för att få bättre uppfattning om
processen.
Dokumentären är episodisk och emellanåt lite rörig att följa med i. Man får som
tittare veta att det ska vara fyra ceremonier och man får se filmklipp efter ceremonin
där English själv berättar något eller intervjuar någon. Dessa filmklipp kommer
ganska frekvent och det blir svårt att hålla reda på efter vilken ceremoni de berättas.
Narrativets struktur är med andra ord uppbyggt på ett sätt som gör den lite svår att
följa med i.
Karaktärerna
Under dokumentären följer man huvudsakligen med English. En annan person som
intervjuas ganska ofta är Kash Khan, som English också verkar få ett lite starkare
band med än de övriga deltagarna. Eftersom Rythmia har 80 sängplatser är det
såklart svårt att intervjua alla deltagare under en timmes dokumentär. Rythmias
grundare Gerry Powell intervjuas också flera gånger. Förutom dessa personer så görs
några kortare enstaka intervjuer med några personer om varför de har sökt sig till
Rythmia.
58

English ger inte mycket bakgrundsinformation om sig själv, utan man som tittare får
endast bedöma hans karaktär utgående från hans beteende och kommentarer i
dokumentären. Hans utseende är väldigt vanligt, han är klädd i en vit t-shirt med
korta shorts och sandaler samt kortklippt hår. Ingenting som sticker ut från normen.
Han uttrycker sig skeptiskt mot ayahuasca och att det skulle vara en slags
mirakelmedicin. I slutet av dokumentären får man veta att English är nykter efter sin
vistelse på Rythmia och att han inte heller har spelat något, fast det inte var
någonting som kom upp som ett av hans problem under dokumentären. Man får även
veta att hans förhållande till sin mamma blivit starkare (The Ayahuasca Experience
2020, 1:10:53). Eftersom han inte uppger något tydligt syfte med sitt besök till
Rythmia så förblir det oklart för tittaren om det uppfylls eller inte. Att i slutet av
dokumentären visa någonting positivt han fick utav sin vistelse, även om det inte
direkt var något önskemål han gav, så ska det lämna tittaren med en positiv bild.
Gerry Powell, Rythmias grundare, beskriver sitt tidigare liv som fyllt med dåliga
ovanor. Han missbrukade droger, hade vid sidan av sitt äktenskap olika flickvänner
och besökte strippklubbar frekvent. Trots att han hade slutfört en
mångmiljondollaraffär nyligen så försökte han ta sitt liv (The Ayahuasca Experience
2020, 1:40). Han valde att prova ayahuasca som en sista utväg vartefter han beskriver
att hans liv förändrades.
Dr Jeff beskriver hur de försökte allt för att få Powell att må bättre och inget verkade
fungera. Då växtmedicinen hade ändrat Powells liv blev Jeff själv nyfiken och ville
också vara med om upplevelsen. Jeff beskriver att det också förändrade hans liv (The
Ayahuasca Experience 2020, 15:00). Bådas erfarenheter ledde till att de ville grunda
ett ställe dit människor skulle få komma och vara med om liknande erfarenheter.
Kash Khan är en av deltagarna som intervjuas ganska ofta. Det är andra gången han
besöker Rythmia. Kash utseende avslöjar lite mera om hans personlighet. Han ses
ofta med t-shirtar med texter som ”I got my miracle” och "piece of paradise". I en
scen frågar English av Kash vad som är meningen med vistelsen där. Kash svarar att
det är en resa för att hela sig, hitta vem man är och återförenas med sin själ (The
Ayahuasca Experience 2020, 42:22). Att hitta sitt sanna jag kan enligt Robledo
59

(2015, 80) vara en del av den andliga turistens mål. Kash egen orsak till att komma
till centret förblir lite oklar men han nämner helande ganska ofta. Efter sista
ceremonin får man dock veta att han uppnått sitt syfte: "I'm full of life, I love life. I'm
happy to be here. I feel healed. What more is there?" (The Ayahuasca Experience
2020, 58:33).
Övriga personer som intervjuas kort beskriver sina orsaker till att besöka Rythmia
som att bota cancer och bli av med drogmissbruk. Paula ville inte fortsätta med sin
strålningsterapi för sin cancer och menar att hennes vistelse på Rythmia botade
hennes cancer (The Ayahuasca Experience 2020, 40:05). Luke har varit beroende av
opiater sedan han var 16 år och kommer till Rythmia då han hade varit nykter två
månader (The Ayahuasca Experience 2020, 30:23). I slutet av dokumentären står det
att Paula fortfarande är cancerfri och Luke nykter. Enligt Schmid (2014, 91) kan
ayahuasca likt för depression också ha positiva egenskaper för den som lider av
något missbruk. Emellertid kan enligt Homan (2011, 70) påståendet att schamaner
kan läka sjukdomar såsom cancer bli en form av utnyttjande av den som är sjuk. Det
framkommer dock inte i dokumentären att Rythmia skulle ha marknadsfört något
sådant och man får inte veta desto mera om varför Paula valde just ayahuasca som
sin medicin.
Powell svär ganska mycket i intervjuerna, likasom de övriga människorna som
arbetar där när de har intervjuats. Till exempel beskriver Powell hur han tror att
ayahuasca kan låta för människor som inte har någon tidigare uppfattning om
drycken: "If I were 30 years old again, and I heard some fucking idiot talking like I'm
talking now, I would think, this motherfucker has lost his shit" (The Ayahuasca
Experience 2020, 21:50). Stacey, en av arbetarna där, beskriver sitt tidigare liv
framför en grupp hon talar till som "I didn't know who the fuck I was" (The
Ayahuasca Experience 2020, 10:55). Likaså uttrycker sig Christian som också
arbetar där med fraser såsom "He got rid of a alot of shit" (The Ayahuasca
Experience 2020, 21:30). Språkbruket bidrar till att skapa en mera oseriös bild av
människorna. Kommentarerna verkar ogenomtänkta och/eller obrydda, vilket bidrar
till att man som tittare får en uppfattning om att språket också representerar hur de är
som personer.
60

Man får ingen information om schamanerna eller varifrån de som arbetar på stället
har lärt sig om ayahuasca. De som man ser arbeta med schamanuppgifter är Christian
och Stacey, båda västerlänningar. Stacey berättar för en grupp att hon har varit
drogmissbrukare som hade tröttnat på livet och försökt ta sitt liv. Hon beskriver att
ayahuasca hjälpt henne: "But she showed me the true essence of my soul, that I am
pure love, I am unconditional love, as are all of you. I just forgot" (The Ayahuasca
Experience 2020, 11:30). Hon beskriver sig inte som en schaman någonstans i
dokumentären, men man ser henne utföra renande ritualer åt deltagarna innan en
ceremoni vilket leder till att man som tittare får uppfattningen att hon arbetar som
schaman där.
Christian, som är en schamanlärling, är den enda man får se lite mera av i hans arbete
och man får också en kort intervju med honom om hans bakgrund. Han beskriver att
han känner att han alltid varit en helare men att han egentligen är en schamanlärling
och inte en schaman (The Ayahuasca Experience 2020, 47:33). När han säger att han
är en schamanlärling så gör han citationstecken med fingrarna i luften. Detta kan
tolkas som att han själv tycker det är konstigt att han inte kan kalla sig själv för
schaman. Det kan också vara en fråga om att han inte direkt vet vilket begrepp han
ska använda. Emellertid om han skulle ha ingått en lärlingspakt med en schaman och
vara insatt i ayahuascatraditionerna så skulle begreppet schamanlärling inte vara
någonting konstigt att använda, eftersom det är ett etablerat begrepp som används
mellan schamaner och deras elever. Det nämns inte heller vem hans lärare är eller
hur länge han har varit lärling, vilket skulle ha varit enkelt att ta med i samma
intervju. Varför detta lämnades bort eller han inte ville säga förblir oklart. Men det
leder till tron att gesten med citationstecken används med en viss sarkasm. Här är det
således möjligt att det är fråga om en form av nyschamanism, när västerlänningar
tagit intryck från schamaner och blandat med andra intryck från New Age utan att ha
någon större kunskap om kulturen i fråga som intrycken tas från (Homan 2011, 10).
Uppfattningen om att det handlar om nyschamanism förstärks ytterligare av att ingen
information ges i dokumentären om ursprungsbefolkningens ayahuascatraditioner
eller schamaner överlag.
Hur man som tittare uppfattar karaktärerna är även här beroende av ens egen sociala
kontext (Mikos 2013, 416). Eftersom English förhåller sig skeptisk till ayahuasca och
61

inte själv använder uttryck som andlighet och helande fjärmar det tittaren från dessa
begrepp. Det är istället endast personerna som arbetar på centret eller de som tidigare
har tagit ayahuasca som använder sig av liknande begrepp. Om man som tittare inte
har någon bakgrundsinformation om ayahuasca och andlighet kan det hända att man
följer English skeptiska linje. Emedan om man som tittare redan är bekant med
begreppen känner man kanske mera samhörighet med personer som Kash.
Estetik och form
Dokumentären börjar lugnt med en bild på naturen och havet där English står vid
vattnet. Han berättar om att ayahuasca lär ska ge den som tar det ett mirakel. Alltjämt
under dokumentären hörs det lugn melodisk musik i bakgrunden, också här
emellanåt steeldrum musik. Dokumentären avslutas med en lugn sång med texten
"know you are loved" vilket ska sätta en ton för vad man som tittare ska lämnas med
för känsla i slutet. Här använder man sig också av lugn musik för att förstärka scener
(Mikos 2013, 418).
Dokumentären avslutas strax efter den fjärde ceremonin och man får höra en del
positiva upplevelser och hur några av karaktärerna har ett bättre liv efter sin vistelse
på Rythmia. I slutet säger English att han definitivt skulle ta ayahuasca igen (The
Ayahuasca Experience 2020, 1:08:04). Detta känns som ett lite malplacerat uttalande
eftersom English uttryckt sig skeptiskt mot ayahuasca konstant under dokumentären
och inte sagt att det var värt det som många andra deltagare säger. Att avsluta med
positiva erfarenheter av ayahuasca och Rythmia ska också påverka hur man som
tittare ska förhålla sig till drycken och stället.

5.3 Metamorphosis
Innehåll och framställning
Dokumentären är fokuserad på ayahuasca och ayahuascaceremonier.
Bakgrundsinformation om drycken ges tillsammans med hur den tillreds.
62

Information om schamaner, ceremonin och typiska upplevelser av ayahuasca är
också framträdande i dokumentären. Det balanseras med deltagarnas egna
beskrivningar av ceremonierna tillsammans med att man får se filmklipp från
ceremonierna. Dokumentären visar upp olika sidor av ayahuasca och ger tittaren en
inblick i hur det kan vara att medverka i en ceremoni, både genom deltagarnas
berättelser och via filmklippen.
Hamilton berättar att det är vanligt att västerlänningar tar sig till ayahuascacenter för
att kunna få vara med om en ayahuascaceremoni under trygga förhållanden
(Metamorphosis 2014, 4:08). Hamilton berättar för gruppen vad som händer medan
de gör ayahuasca, allt genom att de plockar växterna och samlar bark, renar
kastrullerna med rök och kokar dem (Metamorphosis 2014, 16:37). På så vis får
också tittaren en lite grundligare inblick i hur ayahuasca görs och vad det är för
något.
Schamanen Davila berättar att människor kommer dit med fel uppfattning om
ayahuasca. Han påpekar att det är en medicin och inte en drog. Ayahuasca ska inte
tas ensam utan det behövs en schaman som leder ceremonin och förmedlar mellan
andar och deltagare (Metamorphosis 2014, 13:58). Fotiou (2020, 226) påpekar också
schamanens viktiga roll i en ayahuascaceremoni, som dels är att hjälpa deltagarna
och guida ceremonin, dels att skapa trygghet. Eftersom schamanerna traditionellt sett
har en lång erfarenhet av att arbeta med och leda ayahuascaceremonier så kan deras
närvaro under ceremonin också ses som tryggande. Hamilton menar att människor
söker efter autentiska upplevelser och därför tar sig till Amazonas för att få vara med
om "the real deal" (Metamorphosis 2014, 3:40). Jag hänvisar åter till (Robledo 2015,
80) som beskriver andliga turister som söker efter autentiska upplevelser och att
dessa upplevelser samt andra platser ses som mera autentiska. Enligt Fotiou (2016,
164) har också västerlänningar en stereotypisk syn på ursprungsbefolkningen och att
de ses som naturnära och andliga. En romantisk bild målas upp av hur andra
människor lever mera naturnära, äkta och andligt och det är någonting som turisten
själv vill erfara. Men enligt Beyer (2009, 353) säljs också ayahuascaturism ofta med
löften om att turisten ska få vara med om andlig utveckling, närhet till naturen och
helande. Det verkar således möjligt att ayahuascaturismen bidrar till att förstärka den
bild som till exempel andligaturister kan ha av främmande kulturer. Andlighet är
63

också ett tema som dyker upp i dokumentären. Deltagarna uttrycker andliga orsaker
till att besöka platsen och Hamilton beskriver också att ayahuasca påverkar en både
psykiskt och fysiskt, men dessutom andligt (Metamorphosis 2014, 12:50). Enligt
Frecska (2011, 154) är ett typiskt kännetecken för en psykedelisk erfarenhet
upplevelsen av att få en större andlig medvetenhet.
Hamilton berättar att ayahuasca traditionellt tas i mörkret, eftersom det är en aktiv tid
för andar och man får bättre visioner. Han beskriver olika element som traditionellt
hör till en ayahuascaceremoni, såsom shacapas, icaros, schamanen, la purga och hur
viktiga alla dessa delar är för ceremonin (Metamorphosis 2014, 30:48). Man hör
skrik, någon som kräks, användningen av shacapas och någon som säger "I just want
it to be over" (Metamorphosis 2014, 38:25). Med andra ord är det kaotiskt i början.
Shacapan används också mera hektiskt i början av ceremonin och mot slutet lite
lugnare, likaså med icaros. Mot slutet av ceremonin ändrar stämningen och man hör
en man som som jublar glatt. Han säger att han kände hur hans hjärta fylldes med
ljus och att han lät allt komma in och sedan skriker av glädje (Metamorphosis 2014,
39:16). Enligt Luna (1986, 105) så används icaros dels för att leda ceremonin, dels
för att påverka den genom att lugna eller öka intensiteten i ceremonin. I takt med att
shacapan också börjar användas lugnare blir icaros också lugnare, och ceremonin
överlag får en lugnare känsla. Shanon (2002, 58) beskriver att en ayahuscaceremoni
typiskt går från det mera kaotiska, där rädslan kan ha en övergripande roll, till det
mera lugna och harmoniska, där glädjen är mer övergripande. Detta överensstämmer
med det man ser i dokumentären, där det först är hektiskt och känslor av skräck, och
sedan lugnare där det hörs glädjerop.
Efter den första ceremonin berättar deltagarna om sina rädslor som de har känt under
ceremonin och om den rädsla de hade för att gå in i den andra ceremonin
(Metamorphosis 2014, 52:14). En av deltagarna, Debs, beskriver att hon under
ceremonin upplevde hon en helt ny nivå av rädsla (Metamorphosis 2014, 33:30). En
annan, Nicholai, säger i ett ställe om ceremonin: "It was basically every possibility of
fear and destruction in my mind was brought before my eyes" (Metamorphosis 2014,
40:25). Hamilton beskriver rädslan som: "If you get fear, the ayahuasca isn't giving
you fear, the ayahuasca is trying to relieve you of your fear, so let it go, release it"
(Metamorphosis 2014, 54:20). Hamilton menar här att rädslan har en viktig roll och
64

inte är där bara för att skrämma. Man kan bli fri från den genom att möta den. I ett
senare ställe i dokumentären beskriver Nicholai dock att genom att acceptera de
svåra upplevelserna och tacka för dem så försvann de (Metamorphosis 2014, 56:45).
För att än en gång återgå till Balints och Lenards definition på kulturell appropriering
så krävs det att det är ett tagande av någon aspekt från en främmande kultur som är
av värde för kulturen i fråga. Personen som tar ska vara medveten om handlingen och
det ska vara ifrågasatt av de som det tas av (Balint och Lenard 2020, 338). Hamilton
använder sig av aspekter från en kultur som inte är hans egen, i och med att han är
hemma från USA men numera bor i Peru. Aspekterna är av värde och han är
medveten om handlingen i och med att han byggt ett turistcenter som säljer den
aspekt som tas. Då det kommer till ifrågasatt kontext vet man åter som tittare inte hur
fallet är. Däremot eftersom användningen sker i samband med människor från den
kulturen som förknippas med handlingen och dessa också presenteras verkar det inte
vara en fråga om en ifrågasatt kontext. Hamilton har varit Davilas lärling under
många år och har på sätt och vis som en följd blivit en del av kulturen i fråga.
Hamilton åberopar inte heller de kunskaper han har lärt sig som sina egna utan pratar
öppet och ärligt om att allt han har lärt sig är från schamaner. Davilo och andra
schamaner ses också i dokumentären, presenteras och får komma till tals. Emellertid
kan man inte som tittare eller utomstående veta hur inkomsterna från Blue Morpho
fördelas och vem det är som förtjänar mest på verksamheten eller till vilket syfte
inkomsterna går. Utgående från det som ses i dokumentären verkar Hamilton ha
respekt för kulturen och vara mån om att schamanerna ska synas och få sina röster
hörda.
Deltagarna ses också vara med i skogen där de hämtar barken och löven till drycken
och får vara med och hjälpa till under hela processen från växt till dryck. På det viset
får både deltagarna och tittaren en ärlig inblick i hur det görs och det blir ingenting
främmande som "bara finns färdigt" sedan när det är dags för ceremonin.
Narrativ och dramaturgi
Dokumentären börjar med en man som paddlar i en kanot längs med en flod, i
bakgrunden hörs naturljud tillsammans med någons visslande. Sedan är det någon
65

som säger: "it's very difficult, to know how to prepare for an ayahuasca ceremony
because you're really trying to prepare for something which you can't be prepared
for" (Metamorphosis 2014, 0:36). Efter det följer svartvita filmklipp från en
ceremoni där man ser människor stå på knä och gråta, någon som skriker efter hjälp,
någon som säger "aldrig igen" och någon som säger att ayahuasca är det vackraste.
Varför denna scen valdes som en öppningsscen är för att fånga tittarens intresse. En
del av dramaturgin är att bestämma hur tittaren ska känna (Mikos 2013, 415).
Dokumentären fångar definitivt tittarens intresse med öppningen. När intresse för
filmen har skapats ger dokumentären information om ayahuasca och mera detaljer
om ceremonierna, som också visas med filmklipp. Att regissören har valt att visa
filmklipp från ceremonierna är intressant. Det ger definitivt dokumentären någonting
extra genom att visa någonting som vanligtvis endast beskrivs med muntliga
berättelser. Dokumentären avslutas med att man får höra de positiva erfarenheter
som deltagarna har haft, vilket ska lämna tittaren med en positiv känsla.
Perspektivet som dokumentären utgår ifrån är främst Hamiltons eftersom den
utspelar sig på Blue Morpho vilket är hans ayahuascacenter. Men det är också han
som ofta berättar vad det är som händer när olika element i ceremonin tar plats eller
hur ayahuasca görs. Förutom Hamilton så kommer också andra röster till tals - såsom
Davila och några av deltagarna. Det är också andra personer med i ceremonin som
inte intervjuas men som syns i filmen. Varför regissören valde just de deltagare som
intervjuades kan vara för att de alla har lite olika bakgrunder och orsaker till att de
har sökt sig dit. I slutändan har de alla endast positiva kommentarer om deras vistelse
och om människorna där, vilket kan ha påverkar varför de valts att lyftas fram i
dokumentären. Är det någon som förblev missnöjd med sin vistelse där och
ayahuascaupplevelsen, så visas det inte. Här verkar det igen vara ett medvetet val
från regissörens sida i hur man vill få tittaren att känna (Mikos 2013, 415). Dock ges
ingen förskönad bild av hur det är att ta ayahuasca – man ser människor som skriker
och gråter. Nästan alla deltagare säger kommentarer om hur svårt och skrämmande
det är. På det viset försöker regissören ändå ge en ärlig bild av hur en
ayahuascaupplevelse kan vara: väldigt svårt men det kan leda till något positivt. Det
kan vara ett försök att få dokumentären trovärdig och objektiv genom att visa båda
sidorna. Målgruppen för dokumentären verkar vara för de med ett intresse för
ayahuasca.
66

Karaktärerna
Hamilton berättar att han är 29 år, ursprungligen från Kalifornien, ägare av Blue
Morpho och en av schamanerna där (Metamorphosis 2014, 4:43). Efter att ha mått
dåligt en tid var han med om en andlig upplevelse och åkte senare till Peru där han
skulle hitta sin lärare. Efter två misslyckade lärlingskap med andra schamaner blev
han tillsagd av andar att söka efter Davila. Davila accepterade Hamilton trots
motstånd från hans kretsar. Hamilton beskriver förhållandet som en djup vänskap
(Metamorphosis 2014, 27:55)
Några av deltagarna presenteras lite grundligare och man får följa med deras
erfarenheter under deras vistelse. Mark är från Birmingham och beskriver att han
kände att något fattades i sitt liv. En av hans huvudorsaker till sin vistelse där är
däremot att han vill läka sin hudsjukdom (Metamorphosis 2104, 15:23). I slutet av
dokumentären säger han att han tror att ingen annan kunnat hjälpa honom än
Hamilton och Davila (Metamorphosis 2014, 1:30:00). Emellertid förblir det oklart
om hans hudsjukdom blivit bättre.
Sonia har kommit till stället för att hela ett sexuellt trauma från barndomen. Hon
upplever att ingenting annat hittills har hjälpt och hon hoppas nu att ayahuasca ska
kunna hjälpa henne där andra har misslyckats (Metamorphosis 2014, 16:55). Mot
slutet av dokumentären säger hon att Hamilton och Davila räddat hennes liv och att
hon litar på dem helt och hållet (Metamorphosis 2014, 1:29:40).
Debs beskriver sig som en andlig sökare. Senare i dokumentären får man också reda
på att hon lider av ätstörningar (Metamorphosis 2014, 20:44). I slutet av
dokumentären är hon positiv och säger att hon nu upplever att hon kommer att kunna
klara av sitt liv (Metamorphosis 2014, 1:30:45).
Nicholai har kommit till Blue Morpho under två års tid för att arbeta med ayahuasca.
Han försöker bota sitt självtvivel och sin ångest. Han uttrycker också ett hopp om att
få utvecklas andligt och få uttrycka sin plats i den gudomliga skapelsen
(Metamorphosis 2014, 22:44). Mot slutet säger han att det har varit den mest
67

fantastiska och förändrande resan (Metamorphosis 2014, 1:29:13). Här förblir dock
också oklart huruvida han upplever att han sluppit ifrån sin ångest och självtvivel.
Gerry lider av lågt självförtroende. Han har sökt sig dit för att känna sig hel och hela
sig själv (Metamorphosis 2014, 24:56). Mot slutet är han verkligen positiv och delar
med sig av sina lärdomar. Han menar att få vara glad är en gåva som vi har fått
(Metamorphosis 2014, 1:28:00). Dessutom beskriver han också sitt möte med Gud
och hur han fick gåvan av gudomlig kärlek (Metamorphosis 2014, 1:20:26).
Bortsett från Mark och Sonia, som är där för att hela hudsjukdom och sexuellt
trauma, så beskriver resten av deltagarna att de är där på grund av orsaker såsom att
hela sig, känna sig hel och utvecklas andligt. Enligt Robledo (2015, 73) utveckling
en aspekt av andlighet. Enligt Schmid (2011, 250) kan helande, förutom sett som att
hela sjukdomar, också ses som upplysning, som ett sätt att växa, som frälsning och
som ett sätt att lösa problem. Enligt denna definition går då i princip allas orsaker att
kategorisera enligt en önskan om att hela. Gerrys beskrivning av hur han mötte Gud
och fick gåvan av gudomlig kärlek kan tolkas som en frälsning i form av att han blev
räddad eller som en upplysning.
Som tittare är det enkelt att känna sympati med Mark och Sonia då de på ett öppet
sätt berättar om sina problem och man hoppas att de ska få den hjälp de söker. Om
man som tittare uppfattar de andra karaktärerna som andliga sökare eller drogturister
är här åter beroende på tittarens sociala kontext och bakgrund (Mikos 2013, 416).
Oberoende är det kanske enklare bortsett från vilken kontext man är i som tittare att
känna sympati just med Mark och Sonia som är där för problem som även i
västerländsk medicin ses som "riktiga" problem. Andlighet och andligt sökande kan
av många uppfattas som främmande, likasom en psykedelisk dryck, vilket kan leda
till att dessa orsaker ses som mera svårförstådda.
Schamanen som Hamilton arbetar med heter Alberto Torres Davila. Han kallar sig
själv för en ayahuascaero istället för schaman. Davila både intervjuas några gånger i
dokumentären angående olika teman, såsom om hans bakgrund till att bli en
ayahuascaero och om ayahuasca överlag. Han blev redan som åttaåring introducerad
till växtmediciner av sin farfar. Davila berättar att han först lärde sig hela en själ,
68

senare också trolldom (Metamorphosis 2014, 8:40) Davilas berättelse om hur han
redan som ung började lära sig om ayahuasca överensstämmer med Payaguajes
(2016, 107) skildring av schamaners lärlingstid och att de börjar redan som unga.
Hamilton förklarar lite om begreppet schaman och hur det används i förhållande till
ayahuasca i Peru. Han menar att det inte egentligen betyder något och att
schamanerna oftast istället får sina namn efter de mediciner de specialiserar sig i
(Metamorphosis 2014, 10:43). Detta tillsammans att Davila inte använder begreppet
schaman styrker åter Beyers (2009, 196) påstående om att det främst är ett begrepp
som används av västerlänningar i och med att det är de som har introducerat det.
Förutom Davila och Hamilton arbetar några andra personer också på platsen. De är
några västerlänningar och några från lokalbefolkningen. Förutom en schamanlärling,
Mimi Buttacavoli, presenteras de andra arbetarna inte. Man ser dem sitta bredvid
Davila under ceremonin och hjälpa.

Estetik och form
Dokumentären öppnar med en bild av vad en ayahuscaupplevelse kan vara -både
skrämmande och svår men samtidigt vacker. Det ger tittaren en inblick direkt till en
ayahuascaceremoni och bygger således upp intresset. Varför vill människor ta denna
dryck om det är sådär kaotiskt och hemskt som det låter av dessa filmklipp som man
blir visad i början?
Under hela dokumentären används endast naturliga ljudeffekter, såsom fågelsång och
olika icaros som schamanerna sjunger. Man får höra många olika icaors under
dokumentären, både lugna och mera snabba. Det är på sätt och vis dessa sånger som
ger stämningen för vad som händer under dokumentärens gång. Genom att använda
endast naturliga ljudeffekter skapar det en naturnära stämning i dokumentären.
Ljudeffekterna verkar vara noggrant uttänkta för att förstärka filmens scener och
lyckas i och med att det endast är naturliga sådana (Mikos 2013, 418).

69

Dokumentären utspelas kronologiskt, förutom i början då man får se ett klipp från en
ayahuascaceremoni. Regissören använder sig av in media res som ett verktyg för att
fånga tittarens intresse och ge en snabb inblick i vad dokumentären handlar om. Det
har en dramatisk effekt samtidigt som man får en uppfattning om vad som är viktigt i
dokumentären (Vulovic 2013, 59).

70

6 Sammanfattande diskussion
I denna uppsats var mitt syfte att analysera ayahuascadokumentärer för att se hur
ayahuasca framställs i dem. I samband med att ayahuascaturismen har ökat i
popularitet har det bidragit till att det har kunnat ses mera i medier såsom TV, filmer
och dokumentärer. Jag valde att fokusera på dokumentärer där man kunde urskilja
drag av ayahuascaturism, eftersom jag samtidigt var intresserad av att se huruvida
man kunde urskilja drag av kulturell appropriering. Jag utgick från andlig turism och
kulturell appropriering som mina teoretiska perspektiv i analysen. Som metod
använde jag mig av filmanalys med grund i narrativanalys.
Ayahuasca framställs i dokumentärerna som en svår upplevelse som kräver mycket
mod och arbete för att kunna hantera. Många beskriver svåra rädslor under
ceremonierna och att de blev tvingade att möta skrämmande demoner eller insikter
om sig själva. Vid sidan av detta presenteras också en positiv sida av drycken: att det
kan leda till positiva förändringar i ens liv och till och med påverka så pass mycket
att man ändrar riktning i livet helt och hållet. Hur mycket information om ayahuasca
som gavs i dokumentärerna varierade. Fokuset för dokumentärerna var blandat
mellan karaktärerna och ayahuasca. I alla tre dokumentärer var de ayahuascacenter
som besöktes drivna av västerlänningar. I The Nature of Ayahuasca och
Metamorphosis var ursprungsbefolkningens roll och deras traditioner mera
framträdande. De arbetade också på centrena. I de dokumentärerna gavs också
bakgrundsinformation om vad ayahuasca är och vad det innebär att medverka i en
ceremoni. I dessa dokumentärer var det med denna bakgrund mindre troligt att det
handlar om kulturell appropriering. I The Ayahuasca Experience gavs däremot ingen
information om ayahuasca eller ursprungsbefolkningens traditioner, och därmed
syntes mera tydliga drag av kulturell appropriering. Men som konstaterat, man får
heller ingen information om vart intäkterna går i någon av dokumentärerna eller hur
ursprungsbefolkningen har reagerat på just dessa verksamheter och om de ser det
som en ifrågasatt kontext eller ej. Förutom i The Ayahuasca Experience, där det
syntes drag av andra kulturer och traditioner, verkade ceremonierna följa en
traditionell form som jag presenterade i kapitel 4. Alla dokumentärer visade en ärlig

71

bild av hur en ayahuascaceremoni kan gå till med allt vad det innebär: skrämmande
visioner, rädslor, att behöva kräkas men också positiva insikter och följder.
Dokumentärerna hade alla liknande drag på det viset att det diskuterades liknande
teman och visade liknande aspekter som berör ayahuasca. Samtidigt skiljer de sig
också från varandra på samma grunder. En gemensam aspekt som belyses tydligt i
alla tre dokumentärerna var hur svårt och skrämmande det kan vara att ta ayahuasca.
I alla dokumentärer var det majoriteten om inte alla av de deltagare som intervjuades
som beskrev upplevelsen som skrämmande. Många sade också att de hade fått
någonting positivt utav det i slutändan och talade om vikten av att våga möta det som
var skrämmande under upplevelsen. Detta tycks vara en central del i att delta i en
ayahuascaceremoni och således är det möjligt att regissörerna valt att lyfta fram det.
Att övervinna sina rädslor under en ayahuascaupplevelse och dessutom med hjälp av
ayahuasca, visas som någonting som kan ge personen en positiv inverkan på sina liv
efteråt.
Ett annat tema som alla dokumentärer hade var andlighet och andligt sökande.
Ayahuasca nämns ofta som att det arbetar på tre plan: det fysiska, psykiska och
andliga. Dessutom var det många av deltagarna som uppgav andliga orsaker som
motivation till varför de har sökt sig till sina ayahuascacentren. I alla tre
dokumentärer sade åtminstone en karaktärerna att de fått gåvan av gudomlig kärlek.
De flesta deltagare uppgav i slutet av dokumentären att de uppnått sitt syfte, särskilt
då det var fråga om andliga orsaker. Här kunde man dock urskilja att regissörerna
enbart valt att ta med de personer som hade någonting eller enbart positiva
kommentarer att säga i efterhand. Det var också andra människor som inte
intervjuades i dokumentärerna. Genom att enbart lyfta fram de positiva
erfarenheterna försöker filmskaparen påverka hur tittaren ska känna (Mikos 2013,
415). En del deltagare uppgav också att de hade kommit dit på grund av att hela
trauman eller sjukdomar som en slags sista utväg när ingenting annat hade hjälpt.
Förutom i The Ayahuasca Experience, där Luke och Paula i slutet menar att de blev
botade från missbruk och cancer, förblev det lite vagt om de andra hade blivit botade
eller ej.

72

The Nature of Ayahuasca var den enda dokumentären som visade någon slags kritik
mot ayahuascaturismen, där det kom fram att en del av urpsrungsbefolkningen inte
ser på västerlänningar och deras intentioner att söka sig dit på samma vis som förr.
Fokuset i dokumentären låg på ayahuasca och deltagarna. Ayahuascaceremonierna
presenterades genom deltagarnas berättelser av dem och genom att Lawler gav
information om ämnet.
The Ayahuasca Experience stack ut från de två andra dokumentärerna på det viset att
den inte gav någon information om hur ayahuasca görs, vad det används för eller av
vem. Ingen information gavs heller om hur de schamaner som arbetar där har fått sin
kunskap eller varifrån. I de två andra dokumentärerna presenterades de schamaner
som arbetade på stället och information gavs om ayahuascatraditionerna. Fokuset i
dokumentären låg i huvudsak på deltagarna och deras upplevelser och att ta reda på
vad ayahuasca är genom deras berättelser. Man får således indirekt information om
ayahuasca via andras upplevelser av det. Vad som också i denna dokumentär var lite
avvikande från de andra var huvudkaraktärens genomgående skepsis mot ayahuasca.
De andra deltagarna var, även om de uttryckte rädslor, förhoppnings- och
förväntningsfulla överlag mot ayahuasaceremonierna. Fokuset låg i denna
dokumentär mera på deltagarna och deras upplevelser. I denna dokumentär fick man
endast via deltagarnas berättelser information om vad en ayahuascaceremoni är.
Metamorphosis var den enda av de tre dokumentärerna som visade grundligt hur
ayahuasca görs och som visade filmklipp från ayaheuascaceremonierna. Den var
också annorlunda från de andra på det viset att den endast hade naturliga ljudeffekter
genom hela dokumentären, vilket gav den en särskild känsla. Fokuset i
dokumentären låg på ayahuasca, ayahuascaceremonierna och deltagarna. I denna
dokumentär var också traditionella aspekter av en ayahuscaremoni mera
framträdande, såsom mapacho och icaros.
Hur man som tittare uppfattar ayahuasca och ayahauscaturism är knutet till ens egen
kontext. Dokumentärerna visade olika människor i olika livssituationer som sökte
hjälp eller svar på frågor via ayahuasca. Ayahuascaturism visas som en alternativ
turism där målet är själva erfarenheten av ayahuasca. Genom att visa så kallade
”vanliga människor med vanliga problem” som söker sig till dessa center försöker
73

filmskaparna visa att det inte är fråga om en drogupplevelse. Det påpekades också i
dokumentärerna att ayahuasca ses som en medicin och inte som en drog. Förutom i
The Nature of Ayahuasca där det gick att urskilja viss kritik mot turismen, togs det
inte upp om hur ayahuascaturismen har påverkat lokalbefolkningen eller platserna
överlag. Fokuset var mera på de positiva effekterna som deltagarna fick av
ayahuasca. Med andra ord är det en ganska subjektiv bild av ayahuascaturismen som
visas där det inte ges utrymme för eventuella negativa aspekter som den kan föra
med sig, varken för deltagarna, lokalbefolkningen eller miljön.
Frågan om kulturell appropriering blev oklar även om vissa drag kunde urskiljas.
Eftersom jag utgick från Balint och Lenards (2020, 338) förslag på en nyare
definition av kulturell appropriering så var det svårt att som utomstående kunna
avgöra om alla kriterier uppfylls eller ej. I efterhand anser jag att materialet och/eller
teorin kunde ha anpassats för att bättre kunna undersöka frågan. Genom att enbart
analysera den information som ges i dokumentärer så begränsas tillgången till
information om hur ursprungsbefolkningen uppfattar frågan. För att få reda på hur de
uppfattar dessa ayahuascacenter så borde man som forskare åka dit på plats och
intervjua människorna där. Även om en dokumentär kan ge mycket information så är
det mycket som lämnas bort och som förblir oklart. Skulle jag ha följt Balint och
Lenards (2020, 332) mera enkla definition på vad kulturell appropriering är,
nämligen helt enkelt att någon använder sig av en aspekt från en främmande kultur,
så skulle mitt resultat sett annorlunda ut. Då skulle man enligt denna definition kunna
definiera alla tre ayahuascacenter i dokumentärerna som en handling av kulturell
appropriering. Dock anser jag inte att det är så enkelt att definiera kulturell
appropriering enligt den enklare definitionen. Till exempel så skulle Hamiltons
verksamhet i Metamorphosis dömas som kulturell appropriering. Men det skulle inte
tas i beaktande att han själv delvis har blivit en del av kulturen i fråga i och med hans
förhållande till Davila. Han har själv stora kunskaper i området och om schamanoch ayahuascatraditionerna. Han ser till att de får komma fram i dokumentären
genom att han aktivt berättar om dem och ger dem plats. Det avgörande verkar i
slutändan vara om den kultur som tagandet sker från upplever det som negativt eller
ej.

74

Är det också en fråga om kulturell appropriering om man som deltagare söker sig till
en ceremoni som någon annan håller, eller ligger ansvaret endast på hen som ordnar
ceremonin? Även om det är de (västerlänningar) som driver verksamheten och
ordnar ceremonier, så upprätthålls deras verksamheter av att främst andra
västerlänningar söker sig till dessa platser och betalar för deras tjänster. Här blir
frågan igen svår var man drar gränsen. Har man rätt att ta del av olika kulturer, även
om det är någon från en annan kultur som driver verksamhet från kulturen i fråga?
En annan fråga som föddes under arbetet som är kopplad till kulturell appropriering
var vilka orsaker som ses som acceptabla för att man ska få delta i en ayahuascaceremoni som utomstående till kulturen. Lawler uttryckte en viss kritik gentemot
västerlänningarnas orsaker till att söka sig till ayahuascaceremonier. Man kunde
urskilja att han tyckte att vissa orsaker var bättre än andra för att delta i en ceremoni.
Till exempel var det många som gav att hitta sig själva som sin orsak till att söka sig
till ceremonierna. Det var också några som kom för att bota sjukdomar såsom
depression när de upplevde att ingenting annat hade hjälpt. Ses det mer som ett
kulturellt utnyttjande av traditioner när det är fråga om andliga motivationer än om
en önskan om att få hjälp för en sjukdom?
För vidare forskning skulle det vara mera aktuellt att endast fokusera på kulturell
appropriering när det gäller ayahuascaturism och särskilt hos de ayahuascacenter
som drivs av västerlänningar. För att få en sanningsenlig bild borde forskaren dock
själv åka till dessa platser och också intervjua deltagarna där om vad de har för
förutfattade åsikter och tidigare kunskap om ämnet. Likaså borde schamanerna och
ursprungsbefolkningen intervjuas om deras åsikter om dessa ayahuascacenter som de
själva arbetar på och vart inkomsterna går. Ett annat intressant forskningsområde
vore att studera hur ayahuascatraditionerna har förändrats. Särskilt jämföra hur
ayahuascaceremonier ser ut hos ursprungsbefolkningen och i de ayahuascacenter
som är skapade av västerlänningar.

75

Käll- och litteraturförteckning
Aufderheide, Patricia. 2007. Documentary Film: A Very Short Introduction. New
York: Oxford University Press, Inc. E-bok.
Balint, Peter och Lenard, Patti Tamara. 2020. What is (the wrong of) cultural
appropriation? Ethnicities 20(2): 331–352. doi: https://doiorg.ezproxy.vasa.abo.fi/10.1177%2F1468796819866498
Beyer, Stephan. 2009. Singing to the Plants: a guide to mestizo shamanism.
Albuquerque: University of New Mexico Press.
Burroughs, William och Ginsberg, Allen. 1963. The Yage Letters. City Light Books.
Digance, Justine. 2006. Religious and secular pilgrimage: Journeys redolent with
meaning. I Timothy, Dallen J. och Olsen, Daniel H. (red.). Tourism, Religion and
Spiritual Journeys. Oxon: Routledge.
Fotiou, Evgenia. 2016. The Globalization of Ayahuasca Shamanism and the Erasure
of Indigenous Shamanism. Anthropology of Consciousness 27(2): 151–179. doi:
10.1111/anoc.12056.
Fotiou, Evgenia. 2020. The Importance of Ritual Discourse in Framing Ayahuasca
Experiences in the Context of Shamanic Tourism. Anthropology of Consciousness
31(2):223–244. https://doi-org.ezproxy.vasa.abo.fi/10.1111/anoc.12117
Fotiou, Evgenia. 2012. Working with ' La Medicina': Elements of Healing in
Contemporary Ayahuasca Rituals. Anthropology of Consciousness 23(1): 6–27. doi:
10.1111/j.1556-3537.2012.01054.x.
Fotiou, Evgenia och Gearin, Alex K. 2019. Purging and the body in the therapeutic
use of ayahuasca. Social Science & Medicine 239.
https://doi-org.ezproxy.vasa.abo.fi/10.1016/j.socscimed.2019.112532

76

Frecska, Ede. 2011. The Risks and Potential Benefits of Ayahuasca Use from a
Psychopharmacological Perspective. I Labate, Beatriz C. och Jungaberle, Henrik.
(red.). The Internationalization of Ayahuasca.Berlin: Lit Verlag, 151–165.
Gertner, Rosane K. 2019. The impact of cultural appropriation on destination image,
tourism, and hospitality. Thunderbird International Business Review 61(6): 873–877.
doi: 10.1002/tie.22068
Gilbert, Jérémie. 2010. Custodians of the land: Indigenous peoples, human rights and
cultural integrity. I Langfield, Michele; Logan, William och Nic Craith, Máiréad.
(red.). Cultural diversity, heritage, and human rights: intersections in theory and
practice. Oxon: Routledge, 31–44.
Grandell- Sonck, Heidi. 2019. Turboterapi med helig drog- Ayahuasca popularitet
ökar också i Finland. Svenska Yle. 9 mars.
https://svenska.yle.fi/artikel/2019/03/09/turboterapi-med-helig-drog-ayahuascanspopularitet-okar-ocksa-i-finland (Hämtad 22.10.2020)
Grandell-Sonck, H. och Huldin, M. 2018. Hallucinogena svampar, Ayahuasca och
LSD- pskydelian trendar igen. Svenska Yle. 11 november.
https://svenska.yle.fi/artikel/2018/11/11/hallucinogena-svampar-ayahuasca-och-lsdpsykedelian-trendar-igen (Hämtad 22.10.2020).
Grinspoon, Lester och Bakalar, James B. 1997. Psychedelic Drugs Reconsidered.
New York: The Lindesmith Center.
Heelas, Paul och Woodhead, Linda. 2005. The Spiritual Revolution: why religion is
giving way to spirituality. Oxford: Blackwell Publishing.
Homan, Joshua. 2001. Charlatans, Seekers, and Shamans: The Ayahuasca Boom in
Western Peruvian Amazonia. Magistersuppsats. University of Kansas.
https://kuscholarworks.ku.edu/

77

Homan, Joshua. 2017. Disentangling the ayahuasca boom. Local impacts in Western
Peruvian Amazonia. I Labate, Beatriz C.; Cavnar, Clancy och Gearin, Alex K.(red.).
The World Ayahuasca Diaspora. Reinventions and Controversies. Oxon: Routledge,
165–181.
Holman, Christine. 2010. Surfing for a Shaman: Analyzing an Ayahuasca Website.
Annuals of Tourism Research 38(1): 90–109. https://doiorg.ezproxy.vasa.abo.fi/10.1016/j.annals.2010.05.005
Huxley, Aldous. 1954. The Doors of Perception. New York: Harper & Brothers,
Publishers.
Johansson, Anna. 2005. Narrativ teori och metod. Lund: Studentlitteratur AB.
Labate, Beatriz C.; Camurca, Denizar M.; Brissac, Sérgio och Ott, Jonathan. 2011.
Hoasca Ethnomedicine: Traditional Use of ”Nove Vegetais” (Nine Herbs) by the
União do Vegetal. I Labate, Beatriz C. och Jungaberle, Henrik. (red.). The
Internationalization of Ayahuasca. Berlin: Lit Verlag, 49–69.
Labate, Beatriz C.; Cavnar, Clancy och Gearin, Alex K. 2017. Introduction: The
shifting journey of ayahuasca in diaspora. I Labate, Beatriz C.; Cavnar, Clancy och
Gearin, Alex K. (red.). 2017. The World Ayahuasca Diaspora. Reinventions and
Controversies. Oxon: Routledge, 1–16.
Labate, Beatriz C. och Loures de Assis, Glauber. 2017. The religion of the forest.
Reflection on the international expansion of a Brazilian ayahuasca religion. I Labate,
Beatriz C.; Cavnar, Clancy och Gearin, Alex K.(red.). 2017. The World Ayahuasca
Diaspora. Reinventions and Controversies. Oxon: Routledge, 57–76.
Leary, Timothy; Metzner, Ralph och Alpert, Richard. 1964. The Psychedelic
Experience: A manual based on the tibetan book of the dead. New York: Lyle Stuart.
Luna, Luis Eduardo. 1986. Vegetalismo: Shamanism Among the Mestizo Population
of the Peruvian Amazon. Doktorsavhandling, Stockholms universitet.
78

Luna, Luis Eduardo. Some observations on the phenomenology of the ayahuasca
experience. I Luna, L. E. och White, S. F. (red.) 2016. Ayahuasca Reader.
Encounters with the Sacred Vine. Santa Fe: Synergetic Press, 251–279.
Mantere, Ville. 2013. Westerners in search of the legendary potion. Ayahuasca
travel in the borderland between tourism and pilgrimage. Magisteravhandling, Åbo
Akademi.
McKenna, Dennis J. 2004. Clinical investigations of the therapeutic potential of
ayahuasca: rationale and regulatory challenges. Pharmacology & Therapeutics
102(2): 111–129. https://doiorg.ezproxy.vasa.abo.fi/10.1016/j.pharmthera.2004.03.002
McKenna, Dennis J. 2005. Ayahuasca and Human Destiny. Journal of Psychoactive
Drugs 37(2): 231–234. doi: 10.1080/02791072.2005.10399805
McKenna, Terence. 1975. The Invisible Landscape: Mind, Hallucinogens, and the I
Ching. New York: Seabury.
Metamorphosis. 2014. Dokumentär. Regissör: Keith Aronowitz.
https://www.youtube.com/watch?v=dz0XLVUq3WI (Hämtad 2.2.2021)
Mikos, Lothar. 2013. Analysis of Film. I Flick, Uwe (red.). The Sage Handbook of
Qualitative Data Analysis. London: SAGE Publications Ltd, 409–422. E-bok.
Nichols, Bill. 2017. Introduction to Documentary. 3. uppl. Indiana: Indiana
University Press. doi: 10.2307/j.ctt2005t6j.1
Norman, Alex. 2011. Spiritual Tourism: Travel and Religious Practice in Western
Society. London: Continuum International Publishing Group.

79

Ott, Jonathan. 2011. Psychonautic uses of “Ayahuasca” and its Analogues: Panacaea
or Outré Entertainment? I Labate, Beatriz C. och Jungaberle, Henrik. (red.). The
Internationalization of Ayahuasca. Berlin: Lit Verlag, 105–122.
Partridge, Christopher H. 2018. High culture: drugs, mysticism, and the pursuit of
transcendence in the modern world. New York: Oxford University Press.
Patterson, Wendy. 2013. Narratives of Events: Labovian Narrative Analysis and its
Limitations. I Andrews, Molly; Squire, Corinne och Tamboukou, Maria. (red.).
Doing Narrative Research, 27–46. https://dx-doiorg.ezproxy.vasa.abo.fi/10.4135/9781526402271.n2
Payaguaje, Fernando. 2016. At the end you see God. I Luna, L. E. och White, S. F.
(red.). Ayahuasca Reader. Encounters with the Sacred Vine. Santa Fe: Synergetic
Press, 107–125.
Richards, William A. 2016. Sacred Knowledge: Psychedelics and Religious
Experiences. New York: Columbia University Press.
Robledo, Marco A. 2015. Tourism of Spiritual Growth as a Voyage of Discovery. I
Chambers, Donna och Rakic, Tijana. (red.). Tourism Research Frontiers: Beyond the
Boundaries of Knowledge. Bingley: Emerald Group Publishing Limited.
Schmid, Janine T. 2011. Ayahuasca Healing: A Qualitative Study about Fifteen
European People Handling their Diseases. I Labate, Beatriz C. och Jungaberle,
Henrik. (red.). The Internationalization of Ayahuasca, 245–249.
Schmid, Janine T. 2014. Healing with Ayahuasca: Notes on Therapeutic Rituals and
Effects in European Patients Treating Their Diseases. I Labate, Beatriz C. och
Cavnar, Clancy. (red.). The Therapeutic Use of Ayahuasca. Berlin: Springer Verlag,
77–93.
Shanon, Benny. 2002. The antipodes of the mind: charting the phenomenology of the
Ayahuasca experience. New York: Oxford University Press.
80

Shanon, Benny. 2014. Moments of Insight, Healing, and Transformation: A
Cognitive Phenomenological Analysis. I Labate, Beatriz C. och Cavnar, Clancy.
(red.) The Therapeutic Use of Ayahuasca. Berlin: Springer Verlag, 59–75.
Stutley, Margaret. 2003. Shamanism: An Introduction. London: Routledge.
The Ayahuasca Experience. 2020. Dokumentär. Regissör: James English och Gordon
Campbell. https://www.youtube.com/watch?v=CagtxL1i8M4 (Hämtad 2.2.2021).

The Nature of Ayahuasca. 2019. Dokumentär. Regissör: Gavin Hoffman. Irland.
https://www.youtube.com/watch?v=6j0_glRnJxI (Hämtad 2.2.2021).
Timothy, Dallen J. och Conover, Paul J. 2006. Nature religion, self-spirituality and
New Age tourism. I Timothy, Dallen J. och Olsen, Daniel H. (red.). Tourism,
Religion and Spiritual Journeys. Oxon: Routledge, 139–155.
Tupper, Kenneth W. 2008. The globalization of ayahuasca: Harm reduction or
benefit maximization? International Journal of Drug Policy 19, 297–303.
doi:10.1016/j.drugpo.2006.11.001
Tupper, Kenneth W. 2009. Ayahuasca healing beyond the Amazon: the globalization
of a traditional indigenous entheogenic practice. Global Networks 9(1): 117–136.
doi: 10.1111/j.1471-0374.2009.00245.x
Vulovic, Jimmy. 2013. Narrativanalys. Lund: Studentlitteratur AB.
Winkelman, Michael. 2005. Drug Tourism or Spiritual Healing? Ayahuasca Seekers
in Amazonia. Journal of Psychoactive Drugs 37(2): 209–218. doi:
10.1080/02791072.2005.10399803

81

Winkelman, Michael J. 2014. Therapeutic Applications of Ayahuasca and Other
Sacred Medicines. I Labate, Beatriz C. och Cavnar, Clancy. (red.) The Therapeutic
Use of Ayahuasca. Berlin: Springer Verlag, 1–21.
Winkelman, Michael. 2019a. Editorial. Journal of Psychedelic Studies 3(2): 41–42.
doi: 10.1556/2054.2019.021
Winkelman, Michael. 2019b. Introduction: Evidence for entheogen use in prehistory
and world religions. Journal of Psychedelic Studies 3(2): 43–62. doi:
https://doi.org/10.1556/2054.2019.024
WWF. 2020. The giant kapok tree, the creeping aroids, and other resident architects
of the Amazon rainforest.
https://wwf.panda.org/knowledge_hub/where_we_work/amazon/about_the_amazon/
wildlife_amazon/plants/ (Hämtad 9.11.2020).

82

