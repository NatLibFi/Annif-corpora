En studie av finlandssvenskt standardtalspråk ur ett
folkdialektologiskt perspektiv

August Treier, 39083
Pro gradu-avhandling i svenska språket
Handledare: Saara Haapamäki
Fakulteten för humaniora, psykologi och teologi
Åbo Akademi
2021

ÅBO AKADEMI – FAKULTETEN FÖR HUMANIORA, PSYKOLOGI OCH
TEOLOGI
Abstrakt för avhandling pro gradu
Ämne: Svenska språket
Författare: August Treier
Arbetets titel: En studie av finlandssvenskt standardtalspråk ur ett folkdialektologiskt perspektiv
Handledare: Saara Haapamäki
Handledare:
Abstrakt:
Syftet med avhandlingen är att undersöka finlandssvenskars uppfattningar om finlandssvenskt
standardtalspråk. Avhandlingen fokuserar på hur finlandssvenskar uppfattar och beskriver
finlandssvenskt standardtalspråk och hur de reagerar på standardnära talstimuli. Avhandlingen
utgår från den folkdialektologiska forskningstraditionen i vilken man studerar uppfattningar om
språk utgående från språkbrukarna själva.
Materialet i studien består av 46 svar som samlades in genom en elektronisk enkät, i vilken fem
standardnära talprov ingick, och genom en intervju med en fokusgrupp. Fokusgruppen bestod av
tre personer från Karleby, Kimitoön, respektive Vanda. I gruppintervjun reflekterade deltagarna
över finlandssvenskt standardtalspråk. I enkäten ombads informanterna svara på frågor om
finlandssvenskt standardtalspråk, värdera fem standardnära talprov på en skala av hur
standardnära de låter och motivera sina värderingar. Talarna i talproven kommer från Åbo,
Kyrkslätt, Borgå, Vasa och Pedersöre och har explicit blivit ombedda att läsa upp en text på
standardsvenska.
Studien visar att informanterna upplever att det existerar ett finlandssvenskt standardtalspråk.
Enligt informanterna är finlandssvenskt standardtalspråk ett rent, tydligt och korrekt språk med
skriftspråklig karaktär och utan inslag av dialekt. Resultatet i enkäten visar också att
informanternas explicita uppfattning och beskrivning av standard överensstämmer med hur de
värderar standardnära talprov. Av talproven värderades de från Södra Finland som mer
standardnära än de från Österbotten och av alla talprov uppfattades Åbotalprovet ligga närmast
finlandssvenskt standardtalspråk. Pedersöretalprovet värderades som minst standardnära
eftersom det uppfattades innehålla för många dialektala inslag och dessutom kunde flest
informanter placera ut talaren på rätt ort. Studien visar att finlandssvenskt standardtalspråk
uppfattas som ett formellt och offentligt språk som används i media och vid officiella
tillställningar. Resultatet pekar även på att användningsområdet för finlandssvenskt
standardtalspråk är beroende av hur offentlig och formell en situation är och vilken relation man
har till den man talar med.
Nyckelord: standardspråk, finlandssvenskt standardtalspråk, folkdialektologi, perceptuell
dialektologi, folklingvistik
Datum: 30.4.2021
Sidoantal: 60
Abstraktet godkänt som mognadsprov:

Innehållsförteckning
1. Inledning ..................................................................................................................................................... 1
1.1 Bakgrund och forskningsöversikt ................................................................................................................. 1
1.2 Syfte och frågeställningar ............................................................................................................................. 4
1.3 Standardspråk som begrepp .......................................................................................................................... 5
2. Teoretiska utgångspunkter ......................................................................................................................... 8
2.1 Folkdialektologi ........................................................................................................................................... 8
2.2 Standardspråk ur ett folkdialektologiskt perspektiv ..................................................................................... 9
2.3 Materialinsamlings- och analysmetoder inom folkdialektologi ................................................................. 13
3. Material och metod ................................................................................................................................... 16
3.1 Talproven ................................................................................................................................................... 16
3.2 Enkät .......................................................................................................................................................... 17
3.2.1 Deltagarna i enkäten ........................................................................................................................... 18
3.3 Gruppintervju ............................................................................................................................................. 19
3.4 Analysmetoder ........................................................................................................................................... 21
4. Resultatredovisning................................................................................................................................... 22
4.1 Informanternas mentala uppfattning om standardsvenska .......................................................................... 22
4.1.1 Avsaknad av dialektala drag ............................................................................................................... 23
4.1.2 Skriftspråklig karaktär ........................................................................................................................ 24
4.1.3 Klart, tydligt och rent språk ................................................................................................................ 25
4.1.4 Korrekt språk ...................................................................................................................................... 25
4.1.5 Typiska standardspråkstalare .............................................................................................................. 26
4.1.6 Standard som kontextbunden varietet ................................................................................................. 28
4.2 Reaktioner på talstimuli.............................................................................................................................. 31
4.2.1 Bedömningar av talproven .................................................................................................................. 31
4.2.2 Kännetecken för standard ................................................................................................................... 34
4.2.3 Avvikande drag i talproven ................................................................................................................ 36
4.2.4 Geografisk placering av standard ....................................................................................................... 42
4.3 Gruppintervju ............................................................................................................................................. 45
4.3.1 Uppbyggnad och transkription............................................................................................................ 45
4.3.2 Föreställningar om standardsvenska ................................................................................................... 46
4.3.3 Gruppdeltagarnas syn på standard ...................................................................................................... 47
4.3.4 Typiska standardspråkstalare .............................................................................................................. 48
4.3.5 Standardspråkets geografiska placering .............................................................................................. 50

4.3.6 Situationer där standard används ........................................................................................................ 51
5. Sammanfattande slutdiskussion ............................................................................................................... 52
5.1 Sammanfattning ......................................................................................................................................... 52
5.2 Resultatet i förhållande till tidigare forskning ............................................................................................ 53
5.3 Utvärdering................................................................................................................................................. 55
5.4 Fortsättning................................................................................................................................................. 56
Litteraturförteckning.................................................................................................................................... 57
Bilaga 1 – Den redigerade nyhetstexten ....................................................................................................... 61

1. Inledning

1.1 Bakgrund och forskningsöversikt
I den här avhandlingen undersöker jag uppfattningar om finlandssvenskt standardtalspråk
(hädanefter används även termerna standardsvenska och standard för finlandssvenskt
standardtalspråk). I många språk anses det finnas ett standardspråk som är den gemensamma
och officiella formen av språket. Med begreppet standardspråk syftar man på ett idealspråk
som är normerande, neutralt och gemensamt för alla. Långt ifrån alla språk uppfattas ha en
standardnorm men de kulturer där ett sådant uppfattas existera kallas standardspråkskulturer
(Milroy, 2001). Inom språkvetenskapen är forskare i stor utsträckning ense om att
standardspråk inte existerar som en konkret varietet på det sätt som många språkbrukare tror att
det

gör,

eftersom

en

varietet

alltid

i

viss

mån

kommer

att

variera.

Inom

standardspråksforskningen är man därmed till stor del ense om att standard ska ses som en
ideologi. Denna syn går tillbaka till Milroys och Milroys (1999) teori om standard som en
ideologi, vilken har fått stor genomslagskraft inom standardspråksforskningen.
Ur ett internationellt perspektiv har intresset för standardspråk varit relativt stort. Studier har
gjorts ur flera olika infallsvinklar men de som är relevanta för den här avhandlingen faller inom
ramen för folkdialektologi, det vill säga forskning som utgår från språkbrukarens egen
uppfattning om standard. Då man undersökt standardspråk ur ett folkdialektologiskt perspektiv
har man använt sig av olika metoder för att komma åt språkbrukarnas uppfattningar. Ofta har
man låtit språkbrukare lyssna på perceptionstest och sedan bett dem värdera hur standardnära
de låter, vilket ofta följs av att man ber dem också motivera sina bedömningar och värdera
perceptionstesten på olika skalor. I Nederländerna har det gjorts flera studier om standardspråk
ur ett folkdialektologiskt perspektiv. Exempelvis Smakman (2006) använde talprov för att
undersöka hur standardnederländska låter och vad det egentligen är. I studien kunde Smakman
se att det bland informanterna finns en utbredd uppfattning om att standardnederländska
existerar och att den beskrevs som ett icke-regionalt och korrekt språk med lingua franca
karaktär (ibid.). En liknande studie är Ladegaard (2001) i vilken språkbrukares uppfattningar
om standarddanskan i Danmark undersöktes. Ladegaard kunde genom att använda talprov med
talare från flera orter visa att den regionala bakgrunden kan påverka vad som uppfattas som

1

standard, vilket Ladegaard menar att pekar på att i alla fall standarddanskan inte ska ses som en
enhetlig varietet. I samband med Ladegaards studie i Danmark kan Jannie Teinlers (2016)
doktorsavhandling nämnas som ett annat exempel på standardspråksforskning ur ett nordiskt
perspektiv. I sin studie undersökte Teinler hur personer i ett standardspråksnära område
förhåller sig till och upplever standardsvenska och dialekt. För att undersöka detta använde
Teinler sig av en kartritningsuppgift och samlade in material genom gruppintervjuer och en
enkät. I resultatet framkommer att informanterna uppfattar standardspråk och dialekter som
separata saker trots att de beskrivs som lika. Informanterna uppfattar rikssvenskan som ett
korrekt och formellt språk (jfr Smakman, 2006) som kopplas ihop med skriftspråket (Teinler,
2016). Ett område i Europa som ur ett standardspråkligt perspektiv varit av intresse är länderna
Tyskland, Schweiz och Österrike. En intressant studie är Herrgens (2015) undersökning om
uppfattningar om standardtyska i Österrike, i vilken han använde sig av talprov från personer
från både Tyskland, Schweiz och Österrike. Informanterna, som var hemma från ett av de tre
länderna, ombads värdera talproven på en skala för hur dialektala eller standardnära de lät. I
samband med Herrgens studie kan Koppensteiner och Lenzs (2020) jämförelsestudie lyftas
fram. I Herrgen (2015) framkommer att det i Österrike verkar existera en tysk och en österrikisk
standardnorm för talspråk, och i Koppensteiner och Lenz (2020) jämförelsestudie undersöker
Koppensteiner och Lenz om det finns fler än en standardnorm för standardtyskan i Österrike.
Då man studerat språkbrukares uppfattningar om standard har man framför allt kommit fram
till att språkbrukare uppfattar och förstår standard på liknande sätt. Detta syns främst i att man
kan se hur språkbrukare till stor del lyfter fram samma utmärkande drag för standard då de
ombads beskriva den. Typiska drag som standard brukar beskrivas med är bland annat att den
inte innehåller dialektala inslag, låter korrekt och neutral samt att det inte går att koppla en
talare som talar standard till någon viss ort (Smakman, 2012). Förutom de här dragen
framkommer det även att standard ofta kopplas ihop med större städer, exempelvis förknippas
standardanskan i Danmark med Köpenhamn (Kristiansen, 2009). Standard kopplas även ihop
med sociala kategorier, exempelvis med social klass såsom standardengelskan i Storbritannien
gjorts under en längre tid (Agha, 2003). Standard som varietet uppfattas inte sällan som
’’överlägsen’’ dialekter eller som ett ’’högspråk’’ och i Finland benämns standardsvenska
stundvis även som högsvenska (Leinonen, 2015). Forskning visar att detta återspeglas i
språkbrukares uppfattningar om personer som talar standardnära eftersom det framkommer att
de uppfattas låta högre utbildade, mer intelligenta och trevligare än de som talar dialekter
(Soukup, 2009).
2

I Finland har intresset för standardspråk varit förhållandevis stort, vilket främst syns i att det
gjorts flera folkdialektologiska studier där man antingen direkt eller indirekt fokuserat på det.
Då man talar om standardsvenska har man i allmänhet syftat på svenskan i Helsingfors och Åbo
och ur ett historiskt perspektiv har det finlandssvenska standardtalspråket sin grund i Åbo.
Under den svenska tiden var Åbo central och administrativ ort i Finland. Den nära kontakten
med riksspråket i Sverige påverkade svenskan i staden och det som idag anses som
finlandssvenskt standardtalspråk har drag från svenskan som talades i Åbo (Ahlbäck, 1971).
Orsaken till att svenskan i Helsingfors uppfattas som en standardnära varietet har också en
historisk grund. Då Finland blev en del av det ryska riket bröts kontakten med Sverige och kort
därefter blev Helsingfors ny huvudstad. I och med det flyttades det administrativa centrumet
dit och den Kungliga Akademien i Åbo följde efter och blev till Kejserliga
Alexanderuniversitetet. Nyländskan som talades i Helsingfors blandades som en följd av
inflyttningen till staden ihop med de övriga svenska varieteterna i Finland och då staden även
blev nytt administrativt centrum påverkades nyländskan där av det högre samhällsskiktets språk
(ibid.).
Det finns med andra ord en historisk förklaring till varför svenskan i Åbo och Helsingfors
uppfattas ligga nära det man menar med finlandssvenskt standardtalspråk. En annan bidragande
orsak till att svenskan i Helsingfors och Åbo uppfattas som standardnära hittas i studier som
visar att språkbrukare har svårigheter med att peka ut utmärkande språkdrag för varieteterna.
Då man bett personer placera ut talare utgående från talprov är det talare från Åbo och
Helsingfors som visat sig vara svårast att placera ut, detta gäller i första hand åbosvenskan. I
Haapamäki och Kvarnström (2014) och Haapamäki och Wikner (2015) kommer det fram att
både personer från Helsingfors och Åbo har svårt att lyfta fram särskilda språkdrag för svenskan
de talar. Åbobor har svårt att peka ut utmärkande språkdrag för svenskan i Åbo och alla
informanter, oberoende av varifrån de kommer, har svårigheter med att placera ut Åbotalprov
rätt. En orsak till att det kan vara problematiskt att peka ut särdrag för åbosvenskan kan vara att
det inte finns några (Haapamäki & Wikner, 2015:68).
Emellertid är syftet med Haapamäki och Kvarnströms och Haapamäki och Wikners studie att
studera om personer kan placera de standardnära varieteterna i Åbo och Helsingfors
geografiskt. En studie där syftet explicit varit att studera uppfattningar om standardsvenska är
Leinonen och Henning-Lindblom (2016). I den undersöker de huruvida finlandssvenska
3

gymnasiestuderande delar en gemensam uppfattning om finlandssvenskt standardtalspråk
genom att be dem ta ställning till hur standardnära talare från Helsingfors, Åbo, Borgå, Vasa
och Jakobstad låter. För studien konstruerades talprov i vilka man försökte locka fram så
standardnära tal som möjligt hos talarna. Detta gjorde man genom att be dem återge ett
händelseförlopp i en serie i ett påhittat samtal med en journalist. Resultatet visar hur det bland
gymnasiestuderandena finns en gemensam uppfattning om finlandssvenskt standardtalspråk då
de utgår från standardnära talstimuli. I informanternas motiveringar framkommer även att
talproven som saknar dialektala drag och finlandismer, inslag från finskan och lokala särdrag
uppfattas som de mest standardnära.
Utöver studierna om de standardnära varieteterna i Åbo och Helsingfors och Leinonens och
Henning-Lindbloms studie har det inte bedrivits mycket forskning om finlandssvenskars
uppfattningar om finlandssvenskt standardtalspråk. I studierna som gjorts har man använt sig
av talprov för att studera vilket av dem som språkbrukare uppfattar som mest standardnära och
bett dem motivera varför de tycker att det låter standardnära. Talproven har konstruerats på
olika sätt. Haapamäki och Wikner (2015) och Haapamäki och Kvarnström (2014) strävade efter
att använda spontant tal i sina talprov medan Leinonen och Henning-Lindblom (2016) försökte
locka fram ett så standardnära språk som möjligt hos talarna.
Det har med andra ord inte undersökts hur finlandssvenskar reagerar på talprov där samtliga
talare uttryckligen blivit ombedda att tala standardsvenska. I studierna om de standardnära
varieteterna i Åbo och Helsingfors har syftet inte varit att locka fram ett standardnära språk,
vilket helt enkelt beror på att varieteterna där som utgångspunkt uppfattas som mycket
standardnära. Att Leinonen och Henning-Lindblom (2016) försöker locka fram ett så
standardnära språk som möjligt hos sina talare resulterar i att det inte med säkerhet går att
garantera att talarna talar vad de uppfattar som finlandssvenskt standardtalspråk. Genom att
konstruera talprov där talarna uttryckligen talar vad de uppfattar som standardsvenska uppstår
intressanta möjligheter. På det här sättet är det möjligt att studera huruvida språkbrukare hör
någon skillnad mellan personer som medvetet talar standardnära eftersom så, enligt den
utbredda uppfattningen om standardspråk som neutral varietet, inte borde vara fallet.

1.2 Syfte och frågeställningar

4

Syftet med den här avhandlingen är att undersöka finlandssvenskars uppfattningar om
finlandssvenskt standardtalspråk. Forskningen om finlandssvenskars uppfattningar om
finlandssvenskt standardtalspråk, där man bett språkbrukare beskriva vad de uppfattar som
standardsvenska och peka ut utmärkande drag, är fortfarande i stor utsträckning begränsad.
I avhandlingen är den huvudsakliga forskningsfrågan: vad uppfattas som finlandssvenskt
standardtalspråk och vad utmärker det? Det övergripande syftet är att studera hur
finlandssvenskar reagerar på standardnära talprov med talare som explicit blivit ombedda att
läsa upp en text på standardsvenska och om de delar en gemensam uppfattning om
standardsvenska. Det finns en geografisk spridning hos talarna i talproven men i studien är det
inte informanternas förmåga att placera ut talarna korrekt som är i fokus utan om de kan placera
ut standardnära talprov. Talarna i talproven är hemma från Borgå, Kyrkslätt, Åbo, Vasa och
Pedersöre. Ytterligare ett syfte är att granska huruvida personer från olika orter i Svenskfinland
som talar standardsvenska uppfattas tala lika standardnära. För att kunna svara på detta och
uppfylla studiens övergripande syfte ställer jag följande forskningsfrågor.
-

Hur reagerar informanterna på fem talprov där talarna explicit blivit ombedda att läsa
upp en text på standardsvenska?

-

Bedöms talproven lika och finns det likheter i hur informanterna motiverar sina
bedömningar?

-

Hur beskrivs finlandssvenskt standardtalspråk?

-

Lyfter informanterna fram liknande drag som utmärkande för finlandssvenskt
standardtalspråk?

1.3 Standardspråk som begrepp
I det här avsnittet behandlar jag både standardspråk som begrepp och hur man inom
språkvetenskapen förstår och ser på det. För en del språkbrukare kan standardspråk uppfattas
som ett tämligen okomplicerat begrepp, vilket framkommit till exempel i hur språkbrukare utan
några större problem tenderar att dra en gräns mellan språk som standard respektive ickestandard (t.ex. Lippi-Green, 1994). I den här avhandlingen är det som tidigare nämnts endast
talat standardspråk som det fokuseras på och således är det endast talat standardspråk som
diskuteras i det här avsnittet. Till skillnad från skriftspråk där det finns en tydlig standardnorm

5

är talat standardspråk inte lika avgränsat och självklart, vilket betyder att det kan finnas en
tydlig standardnorm för skriftspråk samtidigt som det saknas en norm för talspråk (Milroy,
2001). I avsnittet använder jag termerna standardspråk, standardvarietet och standard men
dessa ska i det här sammanhanget ses som synonymer.
Själva ordet standard indikerar något allmängiltigt och normgivande och för att det ska vara
möjligt får det inte förekomma någon variation. Vad gäller standardspråk är det emellertid i
praktiken omöjligt att en varietet skulle vara helt fri från variation och därmed ska en sådan
variationsfri varietet snarare förstås som en språklig utopi än en reell verklighet (Milroy, 2001,
2007). Därför diskuterar och ser språkvetare standardspråk snarare som en abstraktion än som
en konkret varietet. Milroy och Milroy är framstående namn vad gäller studier i standardspråk
och deras definition av standardspråk framhäver det som något abstrakt samtidigt som de
bejakar det faktum att för många språkbrukare är standardspråket en konkret varietet, ’’[…]
Therefore it seems appropriate to speak more abstractly of standardization as an ideology, and
a standard language as an idea in the mind rather than a reality – a set of abstract norms to
which actual usage may conform to a greater or lesser extent’’ (Milroy & Milroy, 1999:19). Att
betrakta standardspråk som något ideologiskt ligger i linje med språks faktiska dynamiska
karaktär eftersom det alltid existerar en viss variation i talspråk.
En standardvarietet uppstår inte ur tomma intet utan är ett resultat av att språket standardiseras.
Processen kallas standardisering och utmärks enligt Milroy (2001:531) av att den alltid strävar
efter språklig enformighet, ’’[…] the process of standardization works by promoting invariance
or uniformity in language structure […]’’ samt ’’[…] standardization consists of the imposition
of uniformity upon a class of objects […]’’. Således innebär standardisering i praktiken att den
interna variationen i språket reduceras och att bara en av flera möjliga språkliga former
accepteras som standard, eller som korrekt. Vilken form som börjar ses som standardform beror
emellertid inte på att den skulle vara språkmässigt bättre än de andra. En varietet väljs alltså
inte som standard på basis av dess språkliga egenskaper utan det är ofta andra faktorer såsom
historiska, sociala, politiska och kulturella som ligger bakom framväxten av en standardvarietet.
Detta är till stor del på grund av att standardisering enligt Kristiansen & Coupland (2011:18)
sker under särskilda socio-kulturella och ’’ekonomiska’’ förutsättningar och förespråkas av
diverse institutioner och grupper i samhället. I likhet med Kristiansen och Coupland (ibid.)
menar Deumert och Vandenbussche (2003:9) att försök till standardisering motiveras av olika
intressen och åsikter och att bakgrunden till motiveringarna bland annat går att hitta i
6

maktstrukturen

i

samhällen

och

politiska

ideologier

såsom

nationalismen.

Standardiseringsprocessen har sett och ser annorlunda ut i olika kulturer och som följd av detta
associeras standardspråk med olika saker i olika kulturer. Exempelvis har man i stora delar av
Storbritannien associerat standardengelska med social klass och prestige medan man i Danmark
kopplat samman standardspråket med den språkliga varieteten i Köpenhamn (se Agha, 2003,
Gregersen, 2011).
Standardspråk som fenomen existerar inte i alla språk, utan i flera kulturer upplevs det inte
existera en standardvarietet för talat språk. Språkbrukare som däremot lever i kulturer med en
uppfattad standardvarietet lever enligt Milroy (2001) i en så kallad standardspråkskultur, och
Milroy menar att språkbrukares tro på att det existerar en standardvarietet påverkar hur de själva
förstår och ser på språk. I standardspråkskulturer accepterar man att det existerar en
standardvarietet och hur man uppfattar den beror på kulturens och delvis ens egen
standardspråksideologi.

Med

standardspråksideologi

syftar

man

på

att

det

i

standardspråkskulturer existerar föreställningar om hur standardspråket är och hur det borde
vara. Vad som ses och uppfattas som standard i en kultur utgår därmed från hur den rådande
standardspråksideologin ser ut. Det viktigaste för standardspråksideologin är antagandet att det
endast existerar ett rätt sätt att tala (Milroy, 1999).
Ofta när standardspråk diskuteras är det i förhållande till dialekter. Medan det i en
standardspråkskultur kan existera flera olika dialekter utesluter standardspråksideologin idén
om flera standardvarieteter, vilket har lett till att standardspråk ofta lyfts fram som motsatsen
till dialekter eftersom det, till skillnad från dialekter, ska vara neutralt och fritt från variation.
Gränsen mellan standard och dialekt är emellertid inte tydligt avgränsad. I standardspråksnära
områden kan de två varieteterna vara mindre avskilda än vad begreppen antyder (t.ex. Teinler,
2016). Standardspråk och dialekter brukar lyftas fram som ytterligheter när man strukturerar
språket på en skala. Emellertid är det vilseledande att kategorisera varieteter som antingen
standard eller inte standard eftersom vissa varieteter placerar sig mellan dessa två såsom
regionala dialekter och regionala standardspråk (Svahn & Nilsson, 2014). Standardspråk och
dialekt är godtyckliga begrepp som enligt Johansson (2011:119) är ’’reduktionistiska
idealiseringar och ’’homogeniseringar’’, förenklingar av en komplex, föränderlig verklighet.’’
Begreppen är emellertid beroende av varandra eftersom en dialekt inte kan uppfattas som ickestandard om inte ett standardspråk upplevs existera, på samma sätt som en varietet inte kan
anses vara standard om det inte finns någon dialekt att jämföra den med (Auer, 2005).
7

2. Teoretiska utgångspunkter
2.1 Folkdialektologi
Folklingvistiken är en forskningsgren inom sociolingvistiken som utmärks av att man
intresserar sig för icke-lingvisters uppfattningar om och attityder till språk. Den kan ses som ett
vetenskapligt perspektiv där man väljer att studera språkliga fenomen ur språkbrukares egen
synvinkel (Teinler, 2016:28). Inom folklingvistiken finns en inriktning som kallas
folkdialektologi, även kallad perceptuell dialektologi, och inom den intresserar man sig för
icke-lingvisters uppfattningar om, erfarenheter av och attityder till språklig variation.
Utgångspunkten är att man betraktar icke-lingvisters uppfattningar om språk som en tillgång
och något som kan erbjuda nya perspektiv till språkvetenskapen.
Skillnaden mellan folklingvistiken och folkdialektologin är att man inom folklingvistiken
studerar icke-lingvisters uppfattningar om språk på ett mera allmänt plan medan
folkdialektologin intresserar sig för uppfattningar om och attityder till språklig variation
(Haapamäki & Wikner, 2015). Som forskningsområde kan folkdialektologin kategoriseras som
både sociolingvistisk och dialektologisk (Preston, 1999:xxv). Folkdialektologin utmärks genom
att man uttryckligen frågar efter språkbrukares medvetna uppfattningar och attityder till
språklig variation medan man inom dialektologin och sociolingvistiken fokuserar på att komma
åt och studera språkbrukarnas undermedvetna uppfattningar och attityder (Preston, 1989:2). Det
bör ändå påpekas att man redan innan folkdialektologin etablerades som forskningsområde
studerade icke-lingvisters attityder till språkliga varieteter. Den främsta skillnaden mellan
attitydstudier och folkdialektologiska studier är att man i den förra ofta är intresserad av ickelingvisters omedvetna attityder medan man i den senare vill komma åt medvetna attityder
(Wikner,2019 och Preston, 1989).
Folklingvistiken och folkdialektologin är ett i språkvetenskapen förhållandevis nytt
forskningsområde. Folkdialektologin kan dateras till början av 1900-talet, men det var först
under 1980-talet som den utvecklades och etablerades (Preston, 1989). De första studierna med
ett folklingvistiskt fokus utfördes i Nederländerna och Japan och i dagsläget har de flesta

8

undersökningarna gjorts i USA och England men folklingvistiken har blivit allt vanligare i
övriga Europa och i Norden.
Hur och vilka uppfattningar man studerat varierar folkdialektologiska studier emellan.
Folkdialektologiska undersökningar kan delas in i två olika typer: de som studerar språklig
variation utgående från personers erfarenheter och de som genom talstimuli studerar personers
faktiska perception av språklig variation (Wikner, 2019:20). Vidare kan studierna delas in i två
typer beroende på syfte: de som undersökt hur väl icke-lingvister kan identifiera språkliga
varieteter och de där man intresserat sig för vilka attityder det finns om varieteterna (Haapamäki
& Wikner, 2015:36).
Inom folklingvistiken anser man att icke-lingvister förstår och uppfattar språk på ett annorlunda
sätt än vad lingvister gör och därmed anses det nödvändigt för språkvetenskapen att studera
språket även ur icke-lingvisternas perspektiv. Icke-lingvister och lingvister uppfattar sällan
språkliga fenomen på samma sätt. Det är i dessa olikheter som den folklingvistiska forskningens
bidrag till språkvetenskapen finns. Att studera uppfattningar om och attityder till språk på ickelingvisternas egna villkor kan både nyansera vår kännedom om språklig variation och belysa
eventuella brister i kunskapen vi har om den (Teinler, 2016).
Inom folkdialektologin läggs fokus främst på metoderna för materialinsamlingen. Detta beror
på att det inom folkdialektologin inte används några speciella teoretiska tolkningsramar eller
analysmetoder och när man väl diskuterat teoretiska aspekter har det i de flesta fall handlat om
undersökningsresultat som summerats ihop (Haapamäki & Wikner, 2015:72). Inom
folkdialektologin använder man sig av flera olika metoder och det är vanligt att man i
undersökningar kombinerar flera av dem. Intervjuer, kartritningsuppgifter, perceptionstest och
enkäter av olika slag är vanliga materialinsamlingsmetoder som används i folkdialektologisk
forskning och är även de metoder som ofta associeras med den här typen av forskning (Preston,
2011:16). I avsnitt 3.3 ges en närmare överblick över hur dessa metoder används inom
folkdialektologin.

2.2 Standardspråk ur ett folkdialektologiskt perspektiv
Det här avsnittet ska inte ses som en fullständig forskningsöversikt, utan här lyfter jag fram
forskning och resultat som är relevanta i förhållande till min egen studies syfte och perspektiv.
I jämförelse med studier där intresset varit att undersöka icke-lingvisters uppfattningar om och
attityder till diverse dialekter är antalet studier med explicit fokus på standardspråk färre. Enligt
9

Kristiansen (2001b) har lingvister varit motsträviga att ta del av språkbrukares egna
uppfattningar om och attityder till standard. Flera av de folkdialektologiska studierna där man
fokuserat på standardspråk har utförts i bland annat Danmark, Nederländerna och de
tyskspråkiga länderna Tyskland, Schweiz och Österrike.
För att undersöka uppfattningar om standard har man bett språkbrukare beskriva sin egen och
andras varieteter samt bett dem peka ut språkdrag som utmärker deras varietet i förhållande till
andra. För språkbrukare har det visat sig vara problematiskt och svårt att peka ut och tala om
konkreta språkdrag (Teinler, 2016). På liknande sätt har man i folkdialektologiska studier om
standard bett språkbrukare utvärdera, ofta utgående från perceptionstest och med hjälp av olika
skalor, vad som är standardnära och bett dem motivera (se t.ex. Kristiansen, 2009 och
Koppensteiner & Lenz, 2020).
Förutom att låta informanter bedöma ifall en talare talar standardnära har man ibland dessutom
analyserat de talprov som värderats som mest standardnära och på det sättet försökt ta reda på
vad som utmärker standard. Exempelvis Smakman (2006) bad informanter värdera ett flertal
talstimuli och analyserade sedan uttalet i det talprov som värderats som mest standardnära. I
folkdialektologiska studier har man även kunnat se en koppling mellan språklig perception och
bakgrundsfaktorer och en av de viktigaste faktorerna för språkbrukares förmåga att identifiera
varieteter är deras egen kontakt till dem (Clopper & Pisoni, 2006). Den regionala bakgrunden
kan också påverka personers uppfattningar om standard. I sin studie om uppfattningar om
standarddanska ser Ladegaard (2001) att informanternas regionala bakgrund påverkar vad de
förstår som standard.
När man bett icke-lingvister beskriva vad standardspråk är eller hur det låter tenderar liknande
kriterier att nämnas. Standardspråk brukar beskrivas och uppfattas som en varietet utan
dialektala inslag, geografiskt olokaliserbar och som en gemensam varietet. Då man jämför hur
olika standardspråk beskrivs av språkbrukare kan man också se hur samma kriterier nämns.
Språkbrukare beskriver standard bland annat som ett korrekt språk, att det hörs i media,
fungerar som ett lingua franca och är motsatsen till dialekter (Smakman, 2012). Språkbrukare
har ofta även en uppfattning om personer som talar standard, exempelvis i Soukup och
Moosmüller (2011) framkommer hur standard förknippas med utbildade personer och uppfattas
som en icke-dialektal varietet. I en del studier har man bett språkbrukare beskriva personer som
talar standard, ofta genom att be dem värdera hur intelligenta eller trevliga de låter.
Attitydstudier som dessa visar hur personer som talar standard uppfattas som intelligenta och
10

utbildade, exempelvis i Soukup (2009) beskrivs standardspråkstalare i Österrike som trevligare,
mer intelligenta, högre utbildade, seriösare, försiktigare, mera kompetenta och klarare än
dialekttalare. Vad som uppfattas som standard kan förändras och språkliga drag som tidigare
inte kopplats ihop med standard kan med tiden börja uppfattas som standard, vilket Coupland
(2000) menar är en följd av att samhället moderniseras. Exempelvis Kristiansen (2001a) visar
hur unga i Danmark börjat koppla språkdrag typiska för den lägre regionala varieteten i
Köpenhamn med standarddanska. En förklaring till detta är enligt Kristiansen att unga hör
språkdrag från den lägre varieteten i radio, ett medium där tidigare endast den mera
standardnära varieteten i Köpenhamn hördes.
Kännetecken för standard som ofta läggs fram, till exempel att den är en enhetlig varietet utan
regional variation, överensstämmer inte väl med språkbrukares faktiska perception av standard.
Det finns till och med de som argumenterar för att variation inte utesluter en varietet från att
vara standard. Grondelaers m.fl. (2011) hävdar att språk med regional prägel fortfarande kan
uppfattas som standardspråk ifall den perceptuella bedömningen är enhetlig bland språkbrukare
med sinsemellan olika regionala bakgrunder. Enligt Grondelaers m.fl. är det språkbrukarna
själva som gemensamt bestämmer vad som är standard, det vill säga de delar samma
standardspråksideologi (ibid:199).
Trots att standardspråk som idé baserar sig på att det endast finns en standard har det visat sig
kunna existera två olika uppfattningar om vad som är standard. I sin studie om uppfattningar
om standard i Österrike kunde Herrgen (2015) se hur språkbrukare uppfattar två olika sätt att
tala som lika standard. Herrgen bad informanter från Österrike, Tyskland och Schweiz värdera
hur standardnära de uppfattar åtta talstimuli, och i tre av dessa var talarna professionella
nyhetsuppläsare från Tyskland, Österrike och Schweiz. Det visar sig att nyhetsuppläsaren från
Tyskland uppfattades som mest standardnära men Herrgen kunde även visa hur informanterna
från Österrike värderar nyhetsuppläsarens tal från det egna hemlandet som lika standardnära
som den från Tyskland. Detta menar Herrgen visar hur det i Österrike tycks existera ’’two
alternative norms of orality, which are accepted to the same degree: an Austrian and a
German.’’ (2015:155). Standardspråkssituationen i de tyskspråkiga länderna är intressant ur ett
folkdialektologiskt perspektiv, exempelvis i Österrike där språkbrukare uppfattar att det finns
en standard men vad som skiljer denna åt från standardtyskan i Tyskland och Schweiz är inte
klargjort (Koppensteiner & Lenz, 2020).

11

Studier visar att svenskspråkiga i Finland uppfattar att det finns ett finlandssvenskt
standardspråk. Till skillnad från situationen i Österrike menar Östman och Mattfolk (2011) att
finlandssvenskar uppfattar standardsvenskan i Finland och Sverige som olika och de kan också
peka ut vad som skiljer dessa två åt. I likhet med studier i exempelvis Danmark och Österrike
har man med hjälp av folkdialektologiska metoder undersökt finlandssvenskars uppfattning om
standard och vad som utmärker denna. Med hjälp av talprov kunde Leinonen och HenningLindblom (2016) i sin studie om finlandssvenska gymnasieungdomars uppfattningar om
standard visa att ungdomarna delar en gemensam standardspråksideologi utgående från hur de
bedömt talproven. I sin studie kunde de se att de talprov som ungdomarna utvärderat som mest
standardnära var de som inte innehöll dialektord, finska ord och regionala drag i uttal och
ordanvändning (Leinonen & Henning-Lindblom, 2016:105).
Liknande kriterier för finlandssvenskt standardspråk lyfter Wärn (2018) fram i sin
undersökning om standardspråksideologier hos gymnasiestuderande i Jakobstad i Österbotten
och deras attityder till regionala finlandssvenska varieteter. Även Wärn kunde med hjälp av
perceptionstest urskilja en gemensam standardspråksideologi bland ungdomarna och i linje med
Leinonen och Henning-Lindblom (2016) beskriver informanterna i hans studie finlandssvenskt
standardtalspråk som fritt från finlandismer, dialektala drag, slang och kodväxling (Wärn,
2018). Standardnära finlandssvenska har även beskrivits som nära skriftspråket och som ett
korrekt språk (Wikner, 2019, se även Nyman, 2015).
I några studier har det huvudsakliga syftet inte varit att studera vilka uppfattningar
finlandssvenskar har om standardspråk men där man ändå tangerat detta i samband med att man
studerat regionala varieteter. Dessa studier har huvudsakligen utförts i Vasa, Helsingfors och
Åbo. Bland annat har Rabb granskat hur mycket standardspråkliga och dialektala drag talare i
Vasa använder, hur personer uppväxta i Vasa uppfattar och eventuellt förklarar variation inom
Vasasvenskan samt vilka språkdrag personer från Vasa uppfattar som kännetecknande för
Vasasvenskan (se Rabb, 2014, 2017a, 2017b). Svenskan i Åbo har i flera folkdialektologiska
studier lyfts fram som den mest standardnära varieteten av finlandssvenska (se t.ex. Leinonen
& Henning-Lindblom, 2016). Personer från Åbo har även visat sig ha svårt att nämna
utmärkande drag för svenskan i Åbo men kan däremot göra det för svenskan i Helsingfors,
vilket indikerar att svenskan i Åbo troligen är mera standardnära än den i Helsingfors
(Haapamäki och Kvarnström, 2014). Även personer från Helsingfors har svårt att definiera vad
de talar för svenska, enligt dem är svenskan i Helsingfors varken dialekt eller standardsvenska

12

och den uppfattas mera som en standardvarietet av finlandssvenskt talspråk (Wikner, 2019). I
Haapamäki och Kvarnström (2014) framkommer att personer från Åbo uppfattar en skillnad
mellan sin egen regionala varietet och den i Helsingfors men skillnaderna är emellertid tydligare
på deras mentala karta än jämfört med den faktiska perceptionen.
Studierna om svenskan i Åbo och Helsingfors är inte endast relevanta för att de studerat
varieteter som uppfattas som standardnära, de ger även en inblick i hur personer i
standardspråksnära områden uppfattar och talar om sin egen varietet. I likhet med
undersökningarna om svenskan i Helsingfors och Åbo har Teinler (2016) undersökt hur
personer talar om och förhåller sig till dialekt och standard i ett standardspråksnära område. Till
skillnad från Wikner (2019) utgörs undersökningsområdet i Teinlers studie av mindre
kommuner på landsbygden i Uppsala län. Med sin studie kunde Teinler visa hur det bland äldre
personer verkar finnas en tydligare uppfattning om vad som är rikssvenska. Det visade sig även
att rikssvenskan, i likhet med standardsvenskan i Finland, förknippas med skriftspråket och att
det ses som ett korrekt och ordentligt språk.

2.3 Materialinsamlings- och analysmetoder inom folkdialektologi
Inom den perceptuella dialektologin har materialinsamlingen gått till på flera olika sätt och i en
del studier har man kombinerat olika metoder. Värt att lyfta fram är att i den perceptuella
dialektologin har tyngdpunkten legat på hur man ska samla in material och testen man använder
för att samla in det (Haapamäki & Wikner, 2015). De metoder som man framför allt använt sig
av är olika typer av perceptionstest och kartritningsuppgifter samt intervjuer och enkäter. Man
har även använt sig av folkdialektologiska metoder för att förstå språklig variation, så som
exempelvis Rabb (2017a) gör.
Perceptionstest används ofta som materialinsamlingsmetod i folkdialektologiska studier och är
även kännetecknade för forskningsområdet. Däremot är metoden inte specifik för
folkdialektologin, utan har även använts i andra forskningssammanhang, till exempel i olika
attitydundersökningar i form av så kallade masktest som främst associeras med Lambert m.fl.
(1960) och deras studie om engelskspråkigas och franskspråkigas attityder till respektive språk
i Kanada. Folkdialektologiska studier som använt perceptionstest som metod går enligt Wikner
(2019) att dela in i fyra olika kategorier med sinsemellan olika syften. De kan delas in i studier
där man forskat i språkbrukares förmåga att lokalisera regionala varieteter, förhållandet mellan
13

informanternas bakgrund och deras perception, vilka språkdrag som uppfattas som
kännetecknade för olika regionala varieteter samt attityder till dessa.
I de studier där man studerat språkbrukares perception har man vanligtvis spelat in talprov med
talare från olika orter och sedan bett informanter lyssna på talproven och utvärdera dem
och/eller svara på frågor utgående från dem. Det finns flera olika sätt att konstruera ett talprov.
Generellt sett är de utformade enligt yttre variabler för att passa in i studiens syfte, exempelvis
har man valt ut specifika orter, varieteter och olika typer av talare. Det är emellertid inte bara
dessa som varierar utan även innehållet i talproven kan vara olika. I en del har talarna blivit
ombedda att berätta fritt om något, exempelvis om sina morgonrutiner (t.ex. Haapamäki &
Wikner, 2015). I vissa har man använt sig av utdrag ur intervjuer, inspelade samtal eller
vardagliga samtal som talprov.
I de studier där man uttryckligen studerat perception av standard har man gjort på olika sätt. I
en del har man använt sig av redan färdigt inspelade talprov där talarna ingår i en grupp som
förknippas med standard, exempelvis lärare (se Grondelaers och Van Hout, 2010). Ett annat
sätt att konstruera standardnära talprov är att på förhand bestämma vad talarna ska prata om, så
som bland annat Leinonen och Henning-Lindblom (2016) och Wärn (2018) gör. Talarna i båda
studierna härstammar från flera olika orter och för att locka fram ett så standardnära språk som
möjligt bad de talarna att återge en berättelse om en lastbilsolycka som de fick läsa i form av
en tecknad serie. Talprovet bestod av två delar. Först fick talarna återge berättelsen i ett påhittat
samtal till en kompis. Därefter låtsades talaren få ett samtal av en journalist som talade standard
och som bad talaren svara på frågor utgående från den tecknade serien. Syftet med den andra
delen var att locka fram en formellare stilnivå hos talaren (Leinonen & Henning-Lindblom,
2016:95). Anmärkningsvärt är att det inte ges någon förklaring eller motivering till varför just
en journalist valdes men som det nämndes ovan har journalister och media ofta förknippats med
standardspråk. En annan typ av talprov är de där talaren får en färdigskriven text som hen ska
läsa upp. Enligt Haapamäki och Wikner (2015) är fördelen med högläsning i talprov att
innehållet är detsamma i alla talprov, vilket gör det mindre sannolikt att lyssnares bedömningar
påverkas av innehållet. Nackdelen med högläsning är däremot att språket riskerar att bli
onaturligt.
Utöver perceptionstest är även enkäter en ofta använd metod inom folkdialektologin. Fördelen
med enkäter är att de är enkla att dela ut och på så sätt behändiga när man vill samla in ett större
material. Detta innebär att de ofta används i kvantitativa studier men även i kvalitativa. I
14

folkdialektologiska studier har enkäter inte sällan använts i kombination med perceptionstest
och då som ett sätt för lyssnare att ge sitt svar i skriftlig form (Haapamäki och Wikner, 2015).
I de flesta av dessa har man i enkäten ställt frågor som informanten ska besvara efter att ha
lyssnat på talstimuli (se t.ex. Kristiansen, 2009; Leinonen och Henning-Lindblom, 2016;
Koppensteiner & Lenz, 2020).
Enkäter har även använts som enda materialinsamlingsmetod när man velat komma åt
språkbrukares uppfattningar om regionala varieteter och standardspråk. Exempelvis Leinonen
(2015) använder sig endast av en webbenkät för att studera vilka varieteter och vilken typ av
språklig variation finlandssvenskar uppfattar, deras attityder till dem samt benämningar som
används för olika varieteter. Skillnaden mellan enkäter som används självständigt och de i
kombination med perceptionstest är att i de förstnämnda baserar sig svaren på informanternas
mentala uppfattningar medan de senare grundar sig på deras faktiska perception. Nackdelar
med enkäten som materialinsamlingsmetod är att den inte tillåter några följdfrågor eller ger
informanten utrymme för egna uttalanden utanför de på förhand givna frågorna.
I jämförelse med enkäter är intervjuer mera tidskrävande som materialinsamlingsmetod men
fördelen med dem är att de tillåter öppnare frågor och ger intervjuaren möjlighet att ställa
följdfrågor och be informanter tydliggöra och/eller vidareutveckla sina svar. Det är även den
här funktionen intervjuer ofta fyllt i folkdialektologiska studier. De flesta av dem har emellertid
varit korta och Wikner (2014) menar att längre intervjuer kan hjälpa till med att skapa en
djupare förståelse för språkbrukares uppfattningar om språklig variation. I folkdialektologin har
intervjuernas upplägg varierat. Ofta inleds de med att den intervjuade ombeds svara på några
allmänna frågor och uppge bakgrundinformation om sig själv. Därefter varierar intervjuerna
beroende på vilket syfte de har. I en del har man bett den intervjuade att fritt berätta om bland
annat sina uppfattningar om och upplevelser av språklig variation (t.ex. Teinler, 2016)
Intervjuer har även gjorts i samband med kartritningsuppgifter och ibland har man utfört
gruppintervjuer istället för enskilda.
Den metod som främst förknippas med folkdialektologisk forskning är troligen
kartritningsuppgifter av olika slag. Kartritningsmetoden är en metod som utarbetats och använts
av Dennis Preston och innebär i praktiken att informanter får rita eller peka ut så kallade
dialektgränser på en karta. Kartritningsuppgifter är en vanlig metod i studier där man velat se
hur personers mentala uppfattning om regionala varieteter ser ut (se t.ex. Long, 1999) men i
studier som fokuserar på standardspråk har de mig veterligen inte använts, i alla fall inte i lika
15

stor utsträckning. Däremot har man i studier om standard undersökt den geografiska
perceptionen. Man har frågat informanter i intervjuer och enkäter var de uppfattar att man talar
standardsvenska eller bett dem placera ut standardnära talprov geografiskt utgående från
talstimuli.

3. Material och metod
I det här avsnittet presenteras materialet för studien samt insamlingsmetoderna. Materialet för
studien samlades in våren 2019 och våren 2020. Materialet utgörs av ett perceptionstest, en
elektronisk enkät och en gruppintervju med en fokusgrupp. Inledningsvis redogör jag för
perceptionstestet som ingick som en del av enkäten och i intervjun med fokusgruppen. Därefter
beskrivs enkäten och slutligen beskrivs upplägget för gruppintervjun.

3.1 Talproven
För att kunna studera den faktiska perceptionen av finlandssvenskt standardtalspråk hos
språkbrukare konstruerades ett perceptionstest. I folkdialektologisk forskning används ofta
olika perceptionstest för att man ska komma åt språkbrukares attityder och uppfattningar om
språklig variation. Perceptionstestet i min studie består av sammanlagt fem standardnära talprov
och talarna är hemma från Borgå, Kyrkslätt, Åbo, Vasa och Pedersöre. Dessa orter valdes ut
eftersom jag ser det som ändamålsenligt att olika delar av Svenskfinland är representerade och
inkluderade. Eftersom talarens kön har visat sig påverka perceptionen i viss mån (t.ex. Clopper
& Pisoni, 2006) är det bara kvinnliga talare i talproven. Övriga kriterier i urvalsprocessen var
att talarna skulle vara uppväxta på orten och att de har svenska som modersmål.
Talprov kan konstrueras på flera olika sätt beroende på deras syfte. I den här studien spelades
talarna in när de läste en text högt. Texten var en nyhetsartikel som publicerats på Sveriges
Televisions nyhetssida och handlade om en ubåtsolycka i Argentina (bilaga 1). Nyhetstexten
redigerades och de inspelade talproven är ca 20 sekunder långa. Motiveringen till att talarna
läste upp en färdigskriven text var att de i så stor utsträckning som möjligt skulle ha liknande
förutsättningar och att talproven skulle handla om samma ämne. Det är givetvis problematiskt
att be personer läsa upp en text högt eftersom lyssnarna då kan bedöma talaren som högläsare
och inte hens naturliga språk. Däremot är en fördel att det är möjligt att bestämma och begränsa

16

innehållet. På så sätt är det mindre sannolikt att talarna avslöjar något om sig själva som har
betydelse i talproven, till exempel hemort. Valet grundar sig även på att själva innehållet i
talprov kan påverka lyssnarna (t.ex. Haapamäki & Kvarnström, 2014:117).
Vid inspelningstillfället fick talarna först läsa igenom texten för sig själv för att bekanta sig med
den. Därefter bad jag dem läsa upp den högt på standardsvenska. Genom att explicit be dem
läsa upp texten på standardsvenska är det enklare att säkerställa att de talar vad de uppfattar
som standard, vilket inte är möjligt i de studier där man försökt locka fram ett neutralt språk
eller använt sig av redan inspelat material (t.ex. Leinonen & Henning-Lindblom, 2016;
Smakman, 2006; Grondelaers & Van Hout, 2010)

3.2 Enkät
En del av materialet består av svar från en elektronisk enkät. Enkät valdes som en av
materialinsamlingsmetoderna för att kunna samla in ett större material och för att nå ut till flera.
I folkdialektologiska studier har enkäter ofta använts i samband med perceptionstest och då
som ett sätt för lyssnare att ge sitt svar i skriftlig form (Haapamäki och Wikner, 2015). I de
flesta av dessa har man i enkäten ställt frågor som informanten ska besvara efter att ha lyssnat
på talprov.
Enkäten spreds via sociala medier och var indelad i tre olika delar. I den första delen ombads
informanter fylla i bakgrundsuppgifter: ålder, kön, hemort och hur länge de bott på hemorten,
övriga orter de bott på och hur länge de bodde på respektive ort, modersmål, deras högsta
utbildningsnivå, yrke (ifall de inte hade ett yrke lämnades fältet tom) samt deras
föräldrars/förälders modersmål, utbildningsnivå och yrke. Efter det fick informanterna lyssna
på ett talprov i gången och de gavs möjlighet att lyssna på talproven flera gånger. När de lyssnat
klart på talprovet ställdes frågorna:
1. Anser du att det här är standardsvenska? (1 = inte alls och 5 = mycket)
2. Motivera vad det är som gör att det låter/inte låter som standardsvenska?
3. Går det att höra varifrån talaren i talprovet kommer ifrån? (ja/nej)
4. Om du svarade ’’ja’’, varifrån tror du talaren kommer ifrån?

17

I den första frågan ber jag informanterna att ta ställning till hur nära standardsvenska varje
enskilt talprov låter.
I den tredje och avslutande delen skulle informanterna besvara tre frågor som berörde
standardsvenska ur ett mera allmänt perspektiv: Kan du beskriva hur standardsvenska låter?,
vem talar standardsvenska enligt dig? och i vilka situationer talar man standardsvenska
respektive i vilka gör man inte det? Med de avslutande frågorna var jag intresserad av och ville
få en förståelse för informanternas standardspråksideologi och hur den ser ut.

3.2.1 Deltagarna i enkäten
Syftet med att samla in material genom en enkät var att kunna samla in ett större material och
förhoppningen var att den skulle få en större geografisk spridning. Sammanlagt besvarades
enkäten av 46 personer. Eftersom mitt primära mål inte är att jämföra olika bakgrundsvariabler
med varandra, exempelvis om yngre och äldre personer har olika standardspråksideologier, är
materialet från enkäten varierande.
Det finns en geografisk spridning i varifrån deltagarna härstammar, alltså vad de uppgett som
sin hemort:
Tabell 1 fördelningen mellan informanternas hemorter
Hemort

Antal (46 st.)

Österbotten

17

Egentliga Finland

2

Åland

9

Huvudstadsregionen

3

Östra Nyland

10

Västra Nyland

5

Som det framkommer i tabellen har de flesta av informanterna uppgett Österbotten respektive
Östra Nyland som hemort, medan endast två gjort det för Egentliga Finland, tre för
Huvudstadsregionen och fem för Västra Nyland. Dessutom har åtta personer uppgett Åland
som hemort vilket erbjuder en möjlighet att jämföra standardsspråksideologin mellan personer
från Åland och från det finländska fastlandet. I samband med att deltagarna skulle uppge sin
18

hemort ombads de även fylla i andra orter de bott på utöver hemorten samt hur länge de bodde
på respektive ort. 41 av deltagarna har bott på åtminstone en annan ort utöver hemorten medan
fem stycken endast bott på hemorten.
Åldersfördelningen bland deltagarna är i stor utsträckning jämn. Medelåldern är 40 år och den
yngsta deltagaren är 18 år och den äldsta 68 år. I fråga om modersmål är 38 stycken enspråkigt
svenska och åtta stycken är tvåspråkiga, varav sju har finska som sitt andra modersmål och en
tyska. Vad gäller könsfördelningen mellan deltagarna är den ojämn. Av sammanlagt 46 är
endast 14 män medan 32 är kvinnor. Majoriteten av deltagarna är högutbildade, 15 har en
yrkeshögskoleexamen, 13 en högre universitetsexamen, 9 en lägre unversitetsexamen, 7 en
yrkesexamen och en har studentexamen och en har endast angett grundskola som högsta
utbildningsnivå. I enkäten ombads deltagarna även uppge sina föräldrars modersmål, högsta
utbildningsnivå och yrke(n).

3.3 Gruppintervju
Utöver enkäten utförde jag även en kvalitativ gruppintervju med en fokusgrupp på tre personer.
Till skillnad från enkäten, som inte tillåter några spontana följdfrågor eller ger informanten
något större utrymme för reflektioner, är fördelen med intervjuer att deltagaren/deltagarna
öppet kan diskutera och reflektera över ett ämne, vilket i bästa fall resulterar i att aspekter eller
ämnen som forskaren själv inte ansett relevanta lyfts fram (jfr. Teinler, 2016:67). I
gruppintervjun var jag inte bara intresserad av att höra vad deltagarna svarade på frågorna jag
ställde utan även hur de resonerade både med sig själva och tillsammans som grupp. Fördelen
med gruppintervjuer är att det inte sätts alltför stor press på enskilda deltagare och att de
tillsammans kan hjälpa varandra att utveckla och reflektera över frågorna och ämnet. Dessutom
kan det i en gruppintervju framkomma olika standardspråksideologier som sinsemellan
kontrasterar mot varandra vilket är av intresse i min studie.
För att delta i intervjun skulle deltagarna uppfylla två kriterier. De skulle vara uppväxta på olika
orter i Finland och ha svenska som modersmål. Sammanlagt deltog tre personer i
gruppintervjun och samtliga av dem var under intervjutillfället studerande vid Åbo Akademi i
Åbo. De är uppväxta på olika orter i Finland: Karleby, Kimitoön och Vanda. Därtill har alla
bott på åtminstone en annan ort utöver Åbo.

19

Gruppintervjun spelades in och sammanlagt består materialet av 29 minuters inspelning varav
en del av har transkriberats. Intervjun var uppdelad i tre olika delar. I den första delen ombads
deltagarna fylla i ett formulär där de skulle ange samma bakgrundsinformation som
informanterna i enkäten. Efter det följde själva intervjudelen där jag deltog i egenskap av
samtalsledare. I den här delen ställde jag följande frågor till deltagarna:
1. Vad är standardsvenska enligt er?
2. Kan ni beskriva hur standardsvenska låter? Vad kännetecknar standardsvenska?
3. Vem talar standardsvenska enligt er?
4. Var talar man standardsvenska?
5. I vilka situationer talar man standardsvenska? Och i vilka situationer talar man inte
standardsvenska?
Upplägget för den här delen av intervjun var förhållandevis öppet och följde inte något på
förhand skrivet manus, utan jag ställde en fråga i taget och lät därefter deltagarna tillsammans
resonera och reflektera över den. Däremot deltog jag stundvis i samtalet men då antingen för
att be dem förtydliga något som blev oklart eller för att ställa följdfrågor om något speciellt de
sagt eller diskuterat.
Efter att alla frågor hade ställts och deltagarna diskuterat klart övergick intervjun till den tredje
och sista delen som bestod av samma perceptionstest som i enkäten. Talproven spelades upp
genom en högtalare och eftersom de som deltog i enkäten hade möjlighet att lyssna på talproven
flera gånger erbjöds även deltagarna i intervjun samma möjlighet. Efter varje talprov ställdes
frågorna:
1. Lät det här som standardsvenska? Motivera.
2. Kan du placera talaren geografiskt? Var i så fall?
När de lyssnat på talproven och svarat på frågorna ställdes en avslutande fråga där jag bad dem
rangordna vilket av talproven som enligt dem själva lät mest respektive minst som
standardsvenska på en skala 1 till 5 (1 = minst standard och 5 = mest standard).

20

3.4 Analysmetoder
I avsnitten ovan har jag gett en överblick över hur man studerat standardspråk ur språkbrukares
perspektiv, materialinsamlings- och analysmetoder inom folkdialektologin samt redogjort för
materialet som mitt resultat baserar sig på. Materialet, som består av enkätsvar och utdrag ur en
gruppintervju, analyseras både kvantitativt och kvalitativt.
Inledningsvis analyserar jag informanternas explicita uppfattningar om standardsvenska. Jag
börjar med att granska informanternas beskrivningar av hur standardsvenska låter. I
informanternas beskrivningar försöker jag urskilja likheter och olikheter i hur de beskriver
standardsvenska och kategoriserar sedan beskrivningarna i övergripande kategorier. Därefter
granskar jag informanternas svar på frågan vem talar standardsvenska enligt er? och
kategoriserar dem, till exempel placeras både svaret journalist och radioreporter under
kategorin Journalister. På samma sätt analyseras informanternas svar på frågorna i vilka
situationer talar man standardsvenska? och i vilka situationer talar man inte
standardsvenska?, det vill säga om en informant uppgett att man inte talar standardsvenska med
nära och kära och en annan svarat familj ingår svaren i samma övergripande kategori.
Efter analysen av informanternas explicita uppfattningar analyseras hur informanterna reagerar
på de fem standardnära talproven. Informanterna har gett varje talprov en siffra mellan 1 och 5
utgående från hur standardnära de uppfattar att det låter, där 1 motsvarar ’’inte alls’’ och 5
’’mycket’’ standardnära. För att se vilket av talproven som uppfattas som mest respektive minst
standardnära har medel- och medianvärde, minimum- och maximumvärde samt
standardavvikelse för varje talprov räknats ut. Genom att granska informanternas motiveringar
är det möjligt att lyfta fram vad informanterna nämner då de uppfattar ett talprov som
standardnära respektive mindre standardnära. För att kunna sammanställa vad som uppfattas
som kännetecknade för standard tittar jag först på alla talprov gemensamt och granskar vad
informanterna lyfter fram i sina svar för de talprov de uppfattar som standardnära. Därefter
sammanställs och presenteras vad informanterna lyfter fram då de uppfattat ett talprov som
mindre standardnära. För att se om informanternas explicita uppfattning om standard avviker
från hur de reagerar på talstimuli analyseras deras värderingar och motiveringar i förhållande
till svaren de givit i enkätens inledande del.

21

Vid analysen av informanternas geografiska placering av talproven tillämpas samma metod
som i Leinonen och Henning-Lindblom (2016), där informanternas svar bedömdes antingen
som korrekta eller felaktiga. Ett svar kan emellertid vara korrekt på olika nivåer beroende på
hur nära den korrekta orten det är. Ett svar kan bedömas som korrekt på antingen ort-, region-,
landskaps- eller landsdelsnivå (se tabell 7). Detta betyder att om en informant till exempel
placerat talaren i Borgåtalprovet i Lovisa noteras svaret som korrekt på regionnivå men om hen
placerat talaren i Nyland räknas svaret som korrekt endast på landskapsnivå.
Den andra delen av materialet består av en inspelad gruppintervju med tre deltagare. Syftet med
analysen av gruppintervjun är att studera hur språkbrukare diskuterar och uppfattar
finlandssvenskt standardtalspråk. Inledningsvis transkriberades hela gruppintervjun och
delades in i delar utgående från frågorna som ställdes, vilka var identiska med de i enkäten. I
analysen fokuserar jag på att analysera vad deltagarna svarar på frågorna men också hur de
resonerar kring dem. Jag strävar också efter att granska vad deltagarna diskuterade utanför och
utöver de ställda frågorna, samt efter att lyfta fram sådant som inte redan tagits upp i
enkätsvaren.

4. Resultatredovisning
I det här avsnittet presenterar jag resultaten från enkäten och gruppintervjun. Avsnittet är indelat
i tre delar. I de två första redogör jag för svaren från enkäten och i den tredje för resultatet från
gruppintervjun. Inledningsvis presenterar jag informanternas explicita föreställningar om
standardspråk i avsnitt 4.1. Därefter berättar jag i avsnitt 4.2 om deras faktiska perception av
standardsvenska utgående från hur de reagerar på talstimuli. Slutligen diskuterar jag de
huvudsakliga iakttagelserna i gruppintervjun i avsnitt 4.3.

4.1 Informanternas mentala uppfattning om standardsvenska
I följande del fokuserar jag på och redogör för informanternas explicita mentala föreställningar
om standardsvenska. Avsnittet är indelat i sju delavsnitt och baserar sig på resultatet från den
tredje och avslutande delen i enkäten, där informanterna svarade på öppna frågor om
standardsvenska. I de fyra första avsnitten presenteras vad informanterna uppfattar som
22

standardsvenska och i avsnitt 4.1.5 vem informanterna anser talar standardsvenska. I avsnitt
4.1.6 behandlas i vilka situationer informanterna uppfattar att man talar respektive inte talar
standardsvenska.
I enkäten fick informanterna svara fritt på frågan Kan du beskriva hur standardsvenska låter?
Informanternas beskrivningar varierar både vad gäller längd och hur noggrant de svarat på
frågan. I informanternas svar framträder fyra återkommande kännetecken som lyfts fram som
utmärkande för finlandssvenskt standardtalspråk. Dessa kan vidare delas in i två övergripande
kategorier, sådana där specifika språkdrag pekas ut samt sådana som handlar om talarens sätt
att tala. De fyra kännetecknen för standardsvenska är avsaknad av dialektala drag, skriftspråklig
karaktär, att det är ett klart, tydligt, rent och korrekt språk. Dessa fyra kännetecken kan samtidigt
förstås som kriterier en varietet ska uppfylla för den ska uppfattas som standard.

4.1.1 Avsaknad av dialektala drag
Det främsta kriteriet informanterna lyfter fram för finlandssvenskt standardtalspråk är att den
inte får innehålla dialektala inslag. Många av informanterna beskriver standardsvenska som en
neutral varietet och som motsatsen till dialekter. Det icke-dialektala kriteriet har lyfts fram som
väsentligt då man bett svenskspråkiga i Finland beskriva vad de förstår som finlandssvenskt
standardtalspråk. Nedan åskådliggörs fem informanters svar där de beskriver hur
standardsvenska ska vara fri från dialekt.
1. Utan nån direkt dialekt.
2. Klart, utan dialekt.
3. Att prata utan dialektala inslag.
4. Tydligt i uttalande, inte jätte mycket dialekt.
5. Så lite lokal melodi som möjligt.
I beskrivningarna kan man urskilja en striktare och en mildare syn på hur mycket dialekt som
får höras i standard. I exempel 2 och 3 betonar informanterna att standard är fri från regional
prägel. I exempel 1, 4 och 5 kan man urskilja en mildare syn på hur mycket dialekt som får
höras i standardsvenska. Detta lyfts särskilt fram i de två sista beskrivningarna, där båda svaren
indikerar att en viss grad av dialekt accepteras i standard.

23

4.1.2 Skriftspråklig karaktär
Det andra kännetecknet för standardspråk är att det har karaktären av skriftspråklighet. Flera av
informanterna beskriver standard som en varietet som liknar eller låter identiskt med
skriftspråket. I likhet med det första kännetecknet ovan tenderar språkbrukare att förknippa talat
standardspråk med skriftspråket som i motsats till talat standardspråk har en tydlig kodifierad
standardnorm. Skriftspråket är med andra ord tydligt avgränsat.
Kopplingen mellan talat standardspråk och skriftnormen berör i stor utsträckning uttal. En
förklaring till varför informanterna ser standardspråket som identiskt med skriftspråket kan vara
att det är variationsfritt. Det finns endast ett grammatiskt korrekt sätt att stava ord och sålunda
borde det även endast finnas ett sätt att uttala ord.
1. Bokstäverna uttalas så som bokstaven anges fonetiskt.
2. Som skrivspråk, utan att hoppa över bokstäver, ändelser och liknande.
3. Korrekt. Låter som orden skrivs…
4. Som skriftspråket. Handlar mer om orden som väljs än om uttalet. T.ex. Används
"ganska" eller "stjyna".
Fler än fyra informanter har beskrivit standard som exemplen ovan men flera av svaren liknar
varandra så de fyra ovan får representera gruppen. Att det främst handlar om att uttalet ska
överensstämma med hur orden stavas åskådliggör exempel 1. Dessutom kan man i exempel 3
se hur informanten indirekt beskriver standardsvenska som variationsfri med förklaringen att
inga ’’annorlunda ord’’ används. Vad hen syftar på med ’’annorlunda ord’’ förklaras inte
närmare, men eventuellt rör det sig om specifika dialektord.
Det finns likheter mellan att beskriva standardsvenska som dialektfri och som identiskt med
skriftspråket. Båda beskrivningarna baserar sig på föreställningen om att standard är en neutral
varietet som låter lika oberoende av talarens regionala eller språkliga bakgrund, precis som
normskriftspråket inte varierar och ser lika ut oberoende av skribent. Däremot är det svårt att
veta vad språkbrukare egentligen menar då de beskriver standardspråk som en varietet med
skriftspråklig karaktär. Det är oklart om informanterna som lyfter fram den skriftspråkliga
karaktären tänker på samma sak.

24

4.1.3 Klart, tydligt och rent språk
Det tredje kännetecknet som informanter lyfter fram som väsentligt för standardsvenska är att
det är ett klart, tydligt och rent språk. I likhet med kännetecknet ovan anser en del informanter
att talarens sätt att uttala ord är en viktig markör för huruvida de uppfattar språket som standard.
Nedan visas tre exempel på beskrivningar där informanten lyfter fram klarhet, tydlighet och
renhet i uttalet som kännetecken för finlandssvenskt standardtalspråk.
1. Jag tänker att det är renare och tydligare och mer artikulerat.
2. Rent och tydligt tal.
3. Klart och förståeligt, tydligt uttal.
Att beskriva standardsvenska som ett klart, tydligt och rent språk är samtidigt intetsägande i
den bemärkelsen att det inte framkommer vad som egentligen avses med ’’klart’’, ’’rent’’ och
’’tydligt’’ i exemplen ovan. Det blir därmed på samma sätt som med kännetecknet i 4.1.2 oklart
vad informanten egentligen syftar på. En möjlig tolkning är att informanterna menar att
standardsvenska ska vara ’’ren’’ som i ’’fri från dialekt’’. Beskrivningarna av standardsvenska
som ett klart, tydligt och rent språk har sålunda likheter med både beskrivningen av standard
som fri från dialekt och skriftspråklig.
Likheten mellan standard som ett klart, tydligt och rent språk och beskrivningen av den som fri
från dialekt kan grunda sig i hur informanterna uppfattar förhållandet mellan standard och
dialekt. Troligen uppfattar de standard som ett klart, tydligt och rent språk, medan dialekter är
oklara, otydliga och orena.

4.1.4 Korrekt språk
Den fjärde och sista beskrivningen som framkom i informanternas svar är att standardspråk är
ett korrekt språk. Däremot ska det framhållas att endast tre informanter har beskrivit standard
på det här sättet. Beskrivningen tangerar de två tidigare beskrivningarna av standard som
skriftspråkligt och som ett klart, tydligt och rent språk. Den här beskrivningen kunde sålunda
ingå i kategorin ovan men lyfts i det här sammanhanget fram som en egen kategori eftersom
den visar hur standardspråk inte sällan anses mera korrekt i jämförelse med dialekter.

25

Nedan åskådliggörs hur de tre informanterna lyfter fram standard som ett korrekt språk. Värt
att nämna är att ingen av dem enbart lyfter fram standard som korrekt men samtliga lyfter fram
det först av allt, vilket inte förekommer i någon annan beskrivning.
1. Korrekta ord och exakt uttal ... som på teve i nyheter typ.
2. Korrekt uttal och sätt att säga och rytmen på vissa ord
3. Korrekt och fint
Gemensamt för exempel 1 och 2 är att båda pekar ut att det är uttalet som ska vara korrekt. I de
två exemplen syns även uppfattningen om standard som variationsfri, det finns bara ett korrekt
sätt att tala och det finns ord som är felaktiga. Båda exemplen tangerar den skriftspråkliga
beskrivningen ovan eftersom bägge lyfter fram uttalet. I exempel 2 framkommer enbart att
informanten uppfattar att standardspråk har ett korrekt uttal men vad detta konkret innebär
förblir oklart. Ett möjligt sätt att förstå det här är att begreppen korrekt och exakt ska ses som
synonymer.

4.1.5 Typiska standardspråkstalare
I föregående avsnitt redogjordes det för informanternas mentala föreställningar om utmärkande
drag hos standardsvenska. Till näst presenteras vem informanterna uppfattar som typiska
standardspråkstalare. Detta inkluderades för att det mig veterligen inte undersökts i någon större
utsträckning vad gäller finlandssvenskan. Informanterna fick svara fritt i skriftlig form, vilket
resulterade i att svaren varierar sinsemellan både vad gäller detaljnivå och omfattning.
I tabell 2 nedan åskådliggörs vilka grupper informanterna anser talar standardsvenska samt
antal gånger respektive grupp nämns. Trots att antalet informanter är endast 46 består tabellen
av sammanlagt 60 svar, vilket beror på att en informant kan ha nämnt två olika kategorier i ett
och samma svar. Informanternas svar delas in i sammanlagt 12 kategorier.

26

Tabell 2. Vem talar standardsvenska enligt informanterna.

Vem talar standardsvenska?
Journalister
Personer från södra Finland
Högutbildade
Personer i offentliga sammanhang
Politiker
Personer utan dialekt

De som pratar skriftspråkligt
Alla förutom stadsbor

Stadsbor
Äldre personer
Österbottningar utan dialekt
Helsingforsare utan dialekt
0 1 2 3 4 5 6 7 8 9 10 11 12 13 14 15 16 17 18 19 20

Informanterna verkar uppfatta att standard talas av olika yrkesgrupper, personer från södra
Finland eller högutbildade. Som tabellen visar är svaren inte jämnt fördelade men det
framkommer tydligt att de i första hand kopplar ihop Journalister med standardspråk. Den
grupp som nämns näst flest gånger är Personer från södra Finland, vilket är anmärkningsvärt
eftersom de då placerar standardsvenska i en viss geografisk landsdel. I den här kategorin ingår
inte bara svar som ’’Personer från södra Finland’’ utan även sådana där informanten pekar ut
specifika orter i södra Finland. Det är endast Åbo och Helsingfors som nämns som specifika
orter medan en informant svarade enbart Nyland.
Anledningen till att Politiker utgör en egen grupp och inte ingår i kategorin Högutbildade är
för att utbildningsnivån bland politiker varierar och yrket politiker inte kräver någon typ av
examen. Efter Politiker minskar antalet svar per kategori markant. Detta markerar hur det finns
delade meningar bland språkbrukare om vilka grupper som anses tala standard. Grupper såsom
Personer utan dialekt och De som pratar skriftspråkligt nämns av endast några informanter.
Vad gäller de här två grupperna är det möjligt att se en koppling med två av de fyra
kännetecknen för standardsvenska som nämndes ovan, nämligen uppfattningen om standard
som icke-dialektal och skriftspråklig.

27

Det framkommer även motstridiga uppfattningar i informanternas svar. Enligt en informant
talar alla förutom de från städer standardsvenska medan en annan påstår att det är det motsatta
som gäller. Även de två sista svaren Österbottningar utan dialekt och Helsingforsare utan
dialekt är anmärkningsvärda eftersom de visar hur en del informanter anser att standard inte får
innehålla någon dialekt samtidigt som de placerar ut standard till specifika orter.

4.1.6 Standard som kontextbunden varietet
I följande avsnitt redogör jag för i vilka situationer informanterna uppfattar att man talar
standardsvenska och i vilka de anser att man inte gör det. Syftet med det här är att undersöka
ifall informanterna uppfattar att användningsområdet för finlandssvenskt standardtalspråk är
begränsat. Jag börjar med att presentera i vilka situationer informanterna tycker att man talar
standard och därefter i vilka de anser att man inte talar standard.

4.1.6.1 Situationer där standard används
Tabell 3 nedan visar i vilka situationer informanterna uppfattar att man talar standardsvenska
samt hur många gånger respektive kategori nämns. Inledningsvis kan man konstatera att det
framför allt är i offentliga sammanhang och i media som informanterna uppfattar att man talar
standardsvenska. Dessa två kategorier sticker märkbart ut i förhållande till de övriga
kategorierna. Detta indikerar i sin tur att informanterna ser standardsvenska som ett opersonligt
språk.

28

Tabell 3. När talar man standardsvenska enligt informanterna.

När talar man standardsvenska?
I officiella sammanhang
I media
I utbildningssammanhang
Då man vill göra sig förstådd
Med personer med annan dialekt
Med icke-svenskspråkiga
Vid tal
Med personer från annan ort
På arbetet
Med personer utan dialekt
I viktiga situationer
I organisationer
0 1 2 3 4 5 6 7 8 9 10 11 12 13 14 15 16 17 18 19 20 21 22

Emellertid kan man se hur något färre informanter anser att standardsvenska talas i
mediesammanhang. Detta går att koppla ihop med att det i synnerhet är journalister som
informanterna uppfattar som typiska standardspråkstalare och flera informanter nämner även
Personer i offentliga sammanhang, vilket går att koppla ihop med kategorin I officiella
sammanhang i tabell 3. En förklaring till att de uppfattar att standardspråk talas i officiella
sammanhang är att de utgår från att det är ett av de två officiella språken i Finland och att det
således används vid olika officiella sammanhang. I förhållande till de här två situationerna har
de övriga tio i tabellen nämnts betydligt färre gånger. I dessa framkommer det att
standardsvenska ibland används i olika utbildningssammanhang, på arbetsplatsen eller då man
håller tal.
Anmärkningsvärt är däremot att kategorierna då man vill göra sig förstådd, med personer med
annan dialekt, med icke-svenskspråkiga, med personer från annan ort samt med personer utan
dialekt framställer standardsvenska som ett språk man tar till då man inte delar den regionala
eller språkliga bakgrunden med den man talar med. Detta visar hur standardsvenska kan fungera
som en typ av lingua franca.

29

4.1.6.2 Situationer där standard inte används
Tabell 4 visar i vilka situationer informanterna uppfattar att man inte talar standardsvenska.
Inledningsvis kan man konstatera att informanterna nämner flera sammanhang där man inte
talar standardsvenska jämfört med sådana där man talar det. Tabellen visar tydligt hur den
främsta skillnaden mellan situationerna är att de i tabell 4 är vardagliga, informella och
inofficiella.
Tabell 4. Situationer man inte talar standardsvenska

När talar man inte standardsvenska?
Med vänner och bekanta
Hemma
I vardagliga situationer
Med personer med gemensam dialekt
På hemorten
I privata sammanhang
På arbetsplatsen
Icke-officiella sammanhang
I friare tv- och radioprogram
Beroende på samtalspartner
Då man vill göra sig förstådd
Vid uttryck av svåra känslor
I barndomshemmet
I mindre byar
I idrottssammanhang
På fest
I alla situationer
0 1 2 3 4 5 6 7 8 9 10 11 12 13 14 15 16 17 18 19

Enligt informanterna är typiska situationer där man inte talar standardsvenska då man umgås
med vänner, bekanta och i hemmet. Enligt informanternas svar uppfattas standard som ett
formellt språk som inte talas i privata och inofficiella sammanhang. Jämför man med tabell 3
ser man också att informanterna kan nämna flera situationer där man inte talar standard än
sådana där man gör det. Informanternas svar tyder på att de tänkt på olika saker då de svarat på
frågan eftersom det i stor utsträckning är olika typer av användningssituationer de nämner.

30

De kategorier som nämns av tre eller färre informanter antyder att standard inte talas i mer eller
mindre privata sammanhang där personerna troligen känner varandra sedan tidigare eller delar
social och/eller regional bakgrund. En anmärkningsvärd kategori är Vid uttryck av svåra
känslor som en informant nämnde. Förutom att det är möjligt att koppla den till flera av de
andra kategorierna pekar den tydligt ut förställningen om standard som ett opersonligt språk.
Därtill är svaret Friare radio- och teveprogram värt att notera, framför allt ifall det ses i
förhållande till att det tidigare framkom att det främst är i mediesammanhang som
standardsvenska används samt att främst journalister uppfattas tala det. Svaret här visar på en
nyansering, det vill säga att talare i radio och teve inte automatiskt talar standardsvenska bara
för att de talar i radio och/eller teve eftersom de enligt informanten kan välja att tala ’’friare’’ i
vissa program.

4.2 Reaktioner på talstimuli
I det här avsnittet diskuterar jag vilka föreställningar informanterna har om standardsvenska
baserat på hur de reagerar på talstimuli. Avsnittet baserar sig på de svar informanterna gav i
samband med perceptionstestet som utgjorde den första delen i enkäten. Inledningsvis
presenterar jag hur de fem olika talproven placerar sig i förhållande till hur standardnära
informanterna bedömt dem. Efter det beskriver jag vad som gör att informanterna uppfattar
talproven som standard och sedan diskuterar jag varje talprov enskilt med fokus på vad
informanterna lyft fram som icke-standard. Slutligen granskas förhållandet mellan
informanternas explicita uppfattningar om den geografiska placeringen av standardsvenska och
var de placerar talproven.

4.2.1 Bedömningar av talproven
I tabell 5 nedan presenteras hur respektive talprov bedömts. Tabellen visar medelvärdet,
median, minimi- och maxvärdet samt standardavvikelsen för de fem talproven. Som tabellen
visar ligger de olika värdena nära varandra och inget talprov har ett medelvärde lägre än tre,
vilket innebär att informanterna överlag uppfattat talproven som standardnära. Inget talprov har
fått det högsta möjliga medelvärdet fem. Talproven från Kyrkslätt, Åbo och Borgå utmärker
sig i förhållande till talproven från Vasa och Pedersöre med att ha ett medelvärde över 4.

31

Tabell 5. Hur talproven bedömts på skalan (5) mycket standard och (1) mindre standard.
Talprov

Medelvärde

Median

Min - max

Standardavvikelse

Kyrkslätt
Åbo
Borgå
Vasa
Pedersöre

4,13
4,13
4,02
3,91
3,04

4
4
4
4
3

2-5
2-5
1-5
1-5
1-5

0,90
0,85
1,08
1,11
1,28

Det som är anmärkningsvärt är att flera av talproven har liknande värden. Talproven från
Kyrkslätt och Åbo är de två talprov som bedöms som närmast standardsvenska. Båda talproven
har ett medelvärde på 4,13 och de har därtill nästan identiska värden, endast standardavvikelsen
skiljer dem åt och då endast med 0,05 procentenheter. Talprovet från Borgå är det talprov som
uppfattas som näst närmast standardsvenska. Det har ett några procentenheter lägre medelvärde
jämfört med talprovet från Kyrkslätt och Åbo.
Borgåtalprovet följs av de två talproven från Österbotten som placerar sig sist i förhållande till
hur standardnära de låter. Talprovet från Vasa och det från Pedersöre har ett medelvärde under
4. Medelvärdet för talprovet från Vasa ligger endast 0,09 procentenheter under 4 medan det
från Pedersöre har ett medelvärde närmare 3 än 4. Talprovet från Pedersöre är det talprov som
informanterna uppfattade som minst standardnära. Det har tydligt det lägsta medelvärdet och
är det enda talprovet med ett medianvärde på 3.

4.2.1.1 De mest standardnära talproven
De talprov som ingår i den här kategorin är de från Kyrkslätt, Åbo och Borgå. Indelningen
baserar sig på att alla tre har ett medelvärde över 4. Som jag konstaterar ovan är det talprovet
från Åbo som överensstämmer mest med informanternas mentala uppfattning om hur
finlandssvenskt standardtalspråk låter. Det anmärkningsvärda är att informanternas explicita
uppfattning överensstämmer med hur de reagerar på talstimuli. Informanterna värderar
talproven från södra Finland som standardnära samtidigt som flera anser att standard talas av
personer från södra Finland. Det här resultatet är anmärkningsvärt eftersom standardspråk
brukar beskrivas som en varietet som inte går att placera geografiskt.

32

Vad gäller informanternas hemort verkar den inte ha någon större inverkan på huruvida de
uppfattar talprovet som standard eller inte. Medelvärdet är relativt högt oberoende av
informantens hemort. Emellertid kan man se är att informanter från Åland uppfattat något i
Åbotalprovet som avvikande. I genomsnitt har de värderat talprovet med 3,8, vilket är något
lägre än vad informanter från de övriga orterna gjort, bland vilka medelvärdet rör sig mellan 4
och 5. Samma fenomen gäller för Borgåtalprovet där informanterna från Åland ger talprovet ett
medelvärde på 3,3 vilket avviker från genomsnittet på 4 och 5 från övriga informanter.
Vad gäller informanternas utbildningsnivå har jag delat in den i tre grupper. I UN1 ingår de
med en högre högskoleexamen, i UN2 de med en lägre högskoleexamen eller
yrkeshögskoleexamen och i den sista gruppen UN3 ingår de med studentexamen,
yrkesskoleexamen eller endast avklarad grundskola. De i UN1 värderar talprovet från Kyrkslätt
i genomsnitt med 3,8, vilket är aningen lägre än UN2 och UN3. I UN2 och UN3 är medelvärdet
för talprovet nästintill identiskt (4,2 respektive 4,3). Till skillnad från när det gäller talprovet
från Kyrkslätt värderar personer i UN3 generellt talprovet från Åbo som mindre
standardsvenskt (medelvärde 3,8) än de i UN1 och UN2 (4 respektive 4,2). Informanter i UN3
bedömer talprovet från Borgå med ett medelvärde på 3,8. Däremot rör det sig inte om någon
större skillnad mellan de olika utbildningsnivåerna eftersom medelvärdet i UN1 och UN2 ligger
relativt nära (4,3 respektive 3,9).

4.2.1.2 De mindre standardnära talproven
De två talprov som avviker mest från informanternas mentala uppfattning om standardsvenska
är de från Vasa och Pedersöre. Av dessa två är det talprovet från Pedersöre som informanterna
uppfattar som minst standardnära. Detta syns förutom på medelvärdet också genom att det har
ett medianvärde på 3 jämfört med talprovet från Vasa som har 4. Det är främst dialektala inslag
som gör att talprovet från Pedersöre uppfattas som mindre standardnära, vilket överensstämmer
med att informanterna beskriver standardsvenska som fri från dialekt.
I fråga om bakgrundsvariablerna hemort och utbildningsnivå verkar informanterna oberoende
av hemort ha bedömt talprovet relativt lika. De som värderat det lägst är emellertid
informanterna från Västra och Östra Nyland (2,6 respektive 2,9 i medelvärde). Personer från
Österbotten värderade det i genomsnitt lägre än informanter från Egentliga Finland, Åland och
Huvudstadsregionen. Det är anmärkningsvärt och förvånande att informanter från södra

33

Finland i högre grad värderar talprovet från Pedersöre som mera standardnära än vad
informanterna från Österbotten gör. En förklaring kan vara att informanterna från Österbotten
känner igen sin egen dialekt i talprovet och därmed har gett det ett lägre värde, vilket i sin tur
indikerar att personer från Österbotten anser att standardsvenska inte får innehålla språkliga
drag typiska för österbottniska dialekter. Men det här förklarar inte varför informanterna från
södra Finland gett talprovet ett högre medelvärde. Förklaringen går inte att finna i
informanternas utbildningsnivå, eftersom hög- och lågutbildade värderar talprovet från
Pedersöre i stor utsträckning lika.

4.2.2 Kännetecken för standard
De kännetecken som informanterna lyfter fram baserat på deras explicita uppfattning om
standard återspeglas i motiveringarna de ger för de talprov som de uppfattar som standardnära.
Då ett talprov uppfattas som standard är det huvudsakligen tre olika motiveringar som
informanterna lägger fram. Dessa går alltså att klassificera i liknande kategorier som de i
avsnitten ovan. Motiveringarna ges för varje talprov och exemplifieras och diskuteras närmare
i avsnitten nedan.

4.2.2.1 Skriftspråkligt och korrekt
Ett drag som informanterna lyfter fram då de uppfattar ett talprov som standardnära är att det
låter skriftspråkligt och korrekt. Det här är i linje med informanternas explicita uppfattningar
om att standard har en skriftspråklig karaktär samt att den ska vara korrekt. Till skillnad från
det tidigare avsnittet om de explicita föreställningarna där kravet på korrekthet ingår i en annan
kategori ingår det här tillsammans med den skriftspråkliga motiveringen. Nedan åskådliggörs
tre exempel på hur den här motiveringen lyfts fram.
1. Korrekt i mina öron
2. Väldigt likt skriftspråket
3. Låter som skriftspråket
I exempel 1 lyfts endast korrektheten fram. I exempel 2 framkommer hur informanten anser att
talet är standard eftersom det liknar skriftspråket. Däremot förblir det oklart vad informanten
som skrev exempel 2 egentligen menar med att talet låter likt skriftspråket. I exempel 3 likställs
34

talarens sätt att tala med skriftspråket. Även här är det svårt att veta vad informanten menar
med att talprovet låter som skriftspråket. Det är påfallande hur informanterna i stor utsträckning
uppfattar skriftspråket som en modell för talat standardspråk. Exemplen ovan visar hur talprov
som låter som eller åtminstone liknar skriftspråket uppfattas som standard.

4.2.2.2 Talarens sätt att tala
Den andra typen av motiveringar berör talarnas sätt att tala. Då informanter bedömt ett talprov
som standard har de ofta i motiveringen beskrivit talarens sätt att tala med olika adjektiv. Detta
visar att uppfattningen om vad som är standard och inte standard inte enbart berör specifika
språkdrag utan även sättet man talar på.
4. Bra uttal
5. Klart och tydligt
6. Låter som nyhetsuppläsare i radio och tv, vilket jag förknippar med standardsvenska
Exempel 6 ingår i den här kategorin eftersom det berör talarens uttal då informanten förknippar
talarens sätt att tala med nyhetsuppläsare i radio och tv. Detta indikerar att det inte enbart är hur
någon talar som inverkar på huruvida talet uppfattas som standardsvenska eller inte. Om sättet,
exempelvis som i exempel 6, påminner om hur nyhetsuppläsare läser upp nyheter kan det leda
till att talet uppfattas som mera standardnära. Det problematiska är att det inte framkommer vad
i nyhetsuppläsarens uttal som informanterna uppfattar som standardsvenska. Det kan även
poängteras att adjektiven klart och tydligt ofta förekommer i informanternas svar.

4.2.2.3 Avsaknad av dialektala drag
Ett tredje drag som gör att informanterna uppfattar talprovet som standard är avsaknaden av
dialektala inslag. I informanternas motiveringar syns en uppfattning om språket som indelat i
antingen dialekt eller inte dialekt. Då ett talprov bedöms som standardnära motiveras detta inte
sällan med att de inte hör någon bakomliggande dialekt eller uppenbara dialektala drag i
talprovet.
7. Jag hör ingen dialekt i talprovet

35

8. Inga dialektala inslag
9. Ingen dialekt används
Varje talprov fick den här typen av motiveringar men i olika hög grad, det vill säga ju mer
standardnära talprovet bedöms desto flera motiveringar av den här typen förekommer.
Talprovet från Pedersöre har betydligt minst motiveringar av den här typen. Det stämmer
överens med att det bedömdes som minst standardnära. För de andra talproven förekommer
däremot den här typen av motiveringar i olika stor utsträckning. Därtill uppträder den här typen
av motivering ofta i kombination med kategorin talarens sätt att tala.

4.2.2.4 Saknar motivering
Den sista typen av motivering som går att urskilja är den där ingen egentlig motivering ges. I
den här kategorin ingår sådana motiveringar där informanten av någon orsak inte kunnat ange
vad som gör att hen uppfattar talprovet som standardnära. Nedan visas tre exempel på den här
typen av motivering. Exemplen visar även hur kortfattade den här typen av motivering är.
10. Vet inte
11. Kan inte sätta ord på det. Går på känsla
12. Inget
Antalet motiveringar av den här typen var få i förhållande till de övriga typerna. Motiveringarna
liknar i första hand sådana som i exempel 1 och 3 ovan. Emellertid är motiveringen Kan inte
sätta ord på det. Går på känsla speciell eftersom den synliggör det problematiska i den här
kategorin. Det främsta problemet är att den här motiveringstypen, till skillnad från de övriga,
inte pekar ut något specifikt i talprovet utan visar hur informanter ibland baserar sin bedömning
på något de inte kan förklara. En förklaring kan vara att informanterna helt enkelt inte kan
berätta vad de utgått från eller reagerat på i talprovet eftersom de saknar ett metaspråk.

4.2.3 Avvikande drag i talproven
Informanterna nämner liknande saker då de ombeds peka ut vad som avviker från deras egen
uppfattning om standard i respektive talprov. Informanternas svar går att dela in i tre olika
kategorier baserat på vad de pekar ut i talprovet. Motiveringarna går även att dela in i två
36

övergripande kategorier. I den ena kategorin ingår motiveringar där informanterna reagerar på
sättet talaren talar och i den andra kategorin ingår sådana där de pekar ut specifika språkdrag.
I den första kategorin ingår en typ av motivering Talarens sätt att tala som den är identiskt med
den som presenterades i avsnitt 4.2.2.2 ovan. Motiveringarna i den andra kategorin är av två
olika slag, Särskilda språkdrag och Dialektala inslag. I Särskilda språkdrag ingår sådana
motiveringar där informanten reagerar på ett specifikt språkligt särdrag och i Dialektala inslag
sådana där informanten uppfattar dialektala drag i talprovet. Tabell 6 visar hur många
motiveringar ur varje kategori varje talprov fått samt det sammanlagda antalet. Ju färre
anmärkningar ett talprov får desto mera standardnära uppfattas det.
Tabell 6. Antal motiveringar ur de tre kategorierna.
Talprov
Kyrkslätt
Åbo
Borgå
Vasa
Pedersöre

Särskilda
språkdrag
3
4
6
7
9

Talarens sätt
att tala
6
2
3
4
4

Dialektala inslag

Sammanlagt

6
4
4
5
19

15
10
13
16
32

I tabellen framkommer det tydligt att flest informanter reagerat på något i talprovet från
Pedersöre. De flesta motiveringarna är språkrelaterade, 9 i kategorin Särskilda språkdrag och
19 i Dialektala inslag. Det är endast i kategorin Talarens sätt att tala som talprovet från
Kyrkslätt har fler anmärkningar. Baserat på det sammanlagda antalet motiveringar har talprovet
från Vasa näst flest med 16 stycken, därefter kommer Kyrkslätt med 15 och sedan Borgå med
13. Talprovet från Åbo reagerar minst informanter på och till skillnad från talprovet från
Kyrkslätt har det färre motiveringar ur kategorierna Talarens sätt att tala och Dialektala inslag.

4.2.3.1 Talprovet från Kyrkslätt
Sammanlagt 15 informanter har reagerat på något avvikande från standardsvenskan i talprovet
från Kyrkslätt. Emellertid verkar talprovet inte innehålla något tydligt drag som flera
informanter reagerar på eftersom motiveringarna fördelas relativt jämnt mellan de tre
kategorierna.

37

Ser man på motiveringarna i respektive kategori är det i första hand dialektala inslag och
talarens sätt att tala som informanterna reagerar på. Anmärkningsvärt är att det talprov som
bedömdes som näst mest standardnära ändå får kommentarer om att det innehåller dialektala
inslag och att det är något avvikande i sättet talaren talar. Hela sex stycken informanter reagerar
på det sistnämnda. Endast talprovet från Pedersöre har, med sina 19 anmärkningar, flera. Lika
många informanter reagerar dessutom på särskilda språkdrag och enligt dem talar talaren från
Kyrkslätt på ett mjukt, aningen rullande och stundvis otydligt sätt. Exemplen nedan åskådliggör
tre av de 15 kommentarer för talprovet från Kyrkslätt.
13. Har en mer dialekt klang
14. Språket i sig är standardsvenska, men uttalet låter inte helt neutralt, utan det finns en
antydan av dialekt i ’’melodin’’.
15. Lätt dialektalt
Av exemplen ovan är det exempel 14 som är det mest påfallande eftersom det visar hur en talare
kan uppfattas tala standardsvenska trots att det i hens prosodi hörs inslag av dialekt. Exemplet
kan även förklara varför informanterna kan reagera på dialektala inslag samtidigt som de
värderar talprovet som standardnära. Det problematiska som exemplen ovan visar är att
informanterna endast konstaterar att språket i talprovet har dialektala inslag men inte
specificerar vad detta dialektala är. Vad gäller särskilda språkdrag lyfter de tre informanterna
upp olika saker, vilket tillsammans med det låga antalet svar tyder på att talprovet inte innehåller
några specifika språkdrag som inte överensstämmer med informanternas uppfattning om
standard.

4.2.3.2 Talprovet från Åbo
Informanterna har svårast att hitta avvikande drag i talprovet från Åbo. Talprovet har
sammanlagt tio anmärkningar, vilket är det lägsta antalet för något talprov. Det här är ytterligare
ett tecken på att talprovet från Åbo är det talprov som informanterna uppfattar som mest
standardnära.
Vad gäller bakgrundsvariablerna så påverkar de inte motiveringarna men anmärkningsvärt är
att hälften av de som anmärkt något i talprovet är hemma från Österbotten. Det indikerar att
något i talprovet väcker uppmärksamhet hos informanterna från Österbotten men inte hos

38

informanterna från någon av de övriga orterna. Det är två av informanterna från Österbotten
som reagerar på att talprovet liknar hur personer i Österbotten talar. Det problematiska är
emellertid att det utgående från kommentarerna inte går att förklara exakt vad de reagerar på.
Nedan syns de fyra motiveringarna ur kategorin Dialektala inslag.
16. Enkelt att förstå, relativt lite dialektalt
17. Lite sjungande dialekt
18. Österbottniskt tal
19. Lite mjukare betoning…Lite mera Österbottnisk
Det framstår som besynnerligt och förvånande att två informanter reagerar på något
’’österbottniskt’’ i talprovet från Åbo. I exempel 18 vidareutvecklar informanten inte sitt svar
utan konstaterar bara att talet i talprovet är österbottniskt. Däremot i exempel 19 skriver
informanten i början att betoningen är lite mjukare. Vad informanten menar med ’’mjukare
betoning’’ är oklart och det framkommer inte heller huruvida det gäller betoningen generellt
eller enbart specifika stavelser.
Betydligt färre informanter har reagerat på något i talarens sätt att tala. Jämfört med talprovet
från Kyrkslätt, där sammanlagt sex stycken reagerar på något avvikande, är det endast två
stycken som reagerar på något i talprovet från Åbo. Den ena informanten menar att talaren från
Åbo har en otydlig artikulation medan den andra uppfattar att finskan påverkar talarens språk.
Talprovet från Åbo utmärker sig också i förhållande till Kyrkslätt genom att fler informanter
uppfattat något avvikande specifikt språkdrag. Det anmärkningsvärda är att alla tre lyfter fram
samma sak.
20. U-ljuden är inte ’’neutrala’’
21. Betoningen på speciellt U och Y
22. U-ljuden igen
Enligt de tre informanterna är talarens sätt att uttala /u/ inte neutralt och det är något avvikande
med betoningen. Det som exempel 20, 21 och 22 däremot inte säger är vilket det ’’korrekta’’
uttalet av /u/ är. Anmärkningsvärt är att samtidigt som tre informanter anser att uttalet av /u/ är
avvikande poängterar en annan informant som värderade talprovet som standardnära det med
att uttalet av /u/ var tydligt.
39

4.2.3.3 Talprovet från Borgå
Det som informanter reagerar på i talprovet från Borgå har främst att göra med Särskilda
språkdrag, sex av de sammanlagt 13 motiveringarna placerar sig i den kategorin. I kategorin
Särskilda språkdrag är det uteslutande prosodiska drag som informanterna har reagerat på. I
likhet med talprovet från Åbo är det talarens uttal av /u/ och i viss grad /y/ som informanterna
reagerar på som avvikande. Det kan nämnas att en möjlig orsak till varför informanter reagerar
på speciellt vokalerna /u/ och /y/ är att texten som talarna i talproven läser innehåller många
u:n. I likhet med talprovet från Åbo beskriver informanterna inte vad som är avvikande med
Borgåtalarens /u/ och /y/. Ett undantag är exempel 25 nedan där informanten explicit lyfter fram
den starka betoningen.
23. Mestadels låter det som standardsvenska men y- och u-ljuden låter inte som standard.
24. U-ljuden
25. Stark betoning på speciellt bokstaven u och y
Ytterligare en kommentar i kategorin Särskilda språkdrag berör talarens uttal av /u/ och är
identiskt med exempel 24 ovan. Av de två sista kommentarerna i kategorin berör den ena uttalet
av /r/ och att det är avvikande eftersom det är rullande. I den sista anmärkningen kommenterar
informanten att uttalet av vokaler inte överensstämmer med vad hen uppfattar som det
standardsvenska uttalet.
Lika många informanter uppfattar inslag av dialekt i talprovet från Borgå som i talprovet från
Åbo. En av informanterna reagerar på något dialektalt men beskriver inte noggrannare vad hen
reagerar på. De tre andra informanterna uppfattade en så tydlig dialekt att de skrev från vilken
regional ort de tror talaren kommer från. Däremot placerade ingen av dem talaren i Borgå utan
i Huvudstadsregionen och Åbotrakten.
Att endast tre informanter uppfattar något i talarens sätt att tala som avvikande är i sig inte
väsentligt men värt att lyfta fram är emellertid att det i motiveringarna tydligt går att urskilja
negativa värderingar gentemot själva talaren. Enligt dem talar talaren på ett sätt som de
uppfattar som ’’stolpigt’’ och ’’hackigt’’ samt att talaren ’’låter som en bortkommen typ’’. Vad
den sistnämnda kommentaren syftar på är oklart men däremot är den tydligt värderad.

40

4.2.3.4 Talprovet från Vasa
Vad informanterna reagerar på i talprovet från Vasa är relativt jämnt fördelat mellan de tre
kategorierna. Sju av informanterna har lyft fram särskilda språkdrag, fyra har reagerat på
talarens sätt att tala och fem har uppfattat dialektala drag. Det som är förvånande är vilka olika
uppfattningar det verkar finnas om talprovet. Talprovet uppfattades som näst minst standard
baserat på informanternas bedömningar Enligt bedömningarna uppfattades talprovet näst minst
standardnära baserat på informanternas bedömningar (se tabell 5 i 4.2.1), men samtidigt får det
bara en kommentar mindre än talprovet från Kyrkslätt.
Bland motiveringarna i kategorin Särskilda språkdrag syns det hur informanterna, i jämförelse
med talproven från Åbo respektive Borgå, nämner olika språkliga drag i motiveringarna. I och
med att olika språkdrag nämns tyder det på att det snarare rör sig om informanternas personliga
åsikter och inte någon gemensam uppfattning. Emellertid är det två informanter som lyft fram
samma drag och det är ett avvikande tj-ljud.
26. ’’ske’’ ljudet uttalas som ’’skänst’’ när det borde vara tjänst
27. Låter mera som rikssvenska tj-ljudet. Standardsvenska/finlandssvenska har hårdare tjljud
I exempel 27 visar informanten att hen uppfattar standardsvenskan i Sverige och Finland som
två olika standardspråk. Överlag var det endast ett fåtal av informanterna som nämnde
standardsvenskan i Sverige och jämförde det med standardsvenskan i Finland. Exemplet ovan
är även en av de få motiveringar där informanten explicit pekar ut vad som skiljer dessa två åt.
En del informanter reagerar även på talarens sätt att tala. De uppfattar talet som knarrigt,
otydligt, inkonsekvent och att artikulationen inte är tydlig. Utöver detta har fem informanter
uppfattat inslag av dialekt men de flesta av informanterna vidareutvecklar inte sin motivering
mera än att skriva att talaren bryter på dialekt och att talet har dialektala drag.

41

4.2.3.5 Talprovet från Pedersöre
Talprovet från Pedersöre har fått flest kommentarer sammanlagt och det avviker betydligt från
de fyra övriga talproven i antalet motiveringar i kategorin Dialektala inslag. Av de sammanlagt
32 anmärkningarna är 19 av typen Dialektala inslag. Däremot är det betydligt färre
kommentarer i kategorin Talarens sätt att tala. Det höga antalet sammanlagda kommentarer
och att så många av dessa pekar ut dialektala inslag är en förklaring till varför talprovet bedöms
som minst standardnära.
Till skillnad från de andra talproven ser man en tydligare värdering i kommentarerna. Inte sällan
använder informanterna adverb som ’’mycket’’ och ’’för mycket’’ då de motiverar varför de
uppfattar talprovet som mindre standardnära. Nedan finns fyra exempel på motiveringar där
informanten reagerar på något dialektalt inslag i talprovet. Majoriteten av motiveringarna i
kategorin Dialektala inslag var formulerade på det här sättet.
28. För mycket dialekt
29. Mycket dialektalt
30. Ganska stark dialekt
31. Det var starkare dialekt än i dom förra talproven
Nio informanter har uppfattat något i talarens sätt att tala och alla förutom en av dem berör
uttalet av /u/. Däremot förekommer det tre olika åsikter om vad som är avvikande med uttalet
av /u/. En del av informanterna reagerar på att talaren från Pedersöre har ett dialektalt uttal av
/u/ men beskriver inte desto mera vad exakt som är dialektalt med det. Andra anser att uttalet
ligger för nära uttalet av /o/ och en informant exemplifierar detta med att skriva att hundra låter
som ’’hondra’’. Utöver detta uppfattar några informanter talet som otydligt, stötande,
inkonsekvent och att intonationen inte låter som i standardsvenska.
4.2.4 Geografisk placering av standard

I det här avsnittet diskuterar jag huruvida informanterna kan placera ut talarna i talproven på
rätt geografisk ort. Jag börjar med att förklara hur svaren kategoriserats och därefter redogör
jag för var informanterna placerat ut talproven och huruvida det överensstämmer med deras

42

föreställningar om standard. Avslutningsvis granskar jag om bakgrundsvariabeln hemort
inverkar på var informanten placerar talprovet.

4.2.4.1 Placering av talproven
För och främst kan det konstateras att informanternas svar skiljer sig åt sinsemellan i hur
noggrant de placerar ut talproven. Medan en del informanter placerar ut dem i mindre byar på
landsbygden har andra endast uppgett i vilken del av Finland de uppfattar att talaren kommer
ifrån. Vid genomgången av resultatet visade det sig att en del informanter svarat att de inte kan
placera ut talaren i talprovet men likväl gjort det. Deras placeringar har tagits med här eftersom
det är relevantare att se var de placerar ut talaren än att de anser att det inte går.
Informanternas svar kategoriseras i fyra olika kategorier beroende på hur korrekt svaret är. Ett
svar kan vara korrekt på fyra nivåer: ort-, region-, landskaps- och landsdelsnivå. För att ett svar
ska noteras som korrekt på en viss nivå krävs det att informanten placerat talprovet enligt tabell
7 nedan.
Tabell 7. Hur den geografiska placeringen bedöms.
Talprov

Ort

Region

Kyrkslätt

Kyrkslätt

Huvudstadsregionen Nyland

Landskap

Landsdel

Felaktiga

Södra
Finland

Åbo
Borgå

Åbo
Borgå

Egentliga Finland
Östra Nyland

Egentliga

Södra

Finland

Finland

Nyland

Södra
Finland

Vasa

Vasa

Mellersta

Österbotten

Österbotten

Österbotten

Österbotten

Österbotten
Pedersöre

Pedersöre

Norra Österbotten

Tabellen visar hur de olika nivåerna ser ut för respektive talprov. Om en informant exempelvis
svarar att de tror åbotalaren härstammar från Södra Finland antecknas svaret som korrekt på
landsdelsnivå. I den sista kategorin ’’Felaktiga’’ placeras felaktiga placeringar, till exempel om
talprovet från Vasa placeras i Egentliga Finland bedöms svaret som felaktigt på alla nivåer. För
Pedersöre har de svar där informanten uppgett en specifik by i kommunen Pedersöre bedömts

43

som korrekt på ortnivå, eftersom Pedersöre är en relativt liten kommun och flera informanter
har uppgett specifika byar i kommunen.
I tabell 8 nedan presenteras hur många av informanternas svar som var korrekta och antalet rätt
på de olika nivåerna. Som det syns i tabellen varierar både hur många informanter som placerar
talproven och hur många korrekta placeringar respektive talprov får.
Tabell 8. Hur respektive talprov placeras i förhållande till korrekthet.
Talprov

Ort

Region

Landskap

Landsdel

Felaktiga

Total antal svar

Kyrkslätt

-

3

9

6

6

24

Åbo

0

0

0

12

12

24

Borgå

0

0

16

4

1

21

Vasa

2

0

3

0

11

16

Pedersöre

4

10

20

0

4

38

Det som i första hand framkommer i tabellen är att informanternas placeringar står i samklang
med vad som kommer fram i avsnitten ovan om informanternas föreställningar om
standardsvenska. Talprovet som informanterna har svårast att placera ut geografiskt är det från
Åbo eftersom ingen av informanterna placerar talprovet på rätt ort-, region- eller landskapsnivå.
Det här resultatet i kombination med att få informanter reagerar på dialektala inslag, sättet
talaren talar och särskilda språkdrag (se tabell 6) tyder på att talprovet från Åbo i hög grad
uppfattas som standardnära. Anmärkningsvärt är att flera har placerat talprovet i Österbotten
och då huvudsakligen i Vasa och norrut i Jakobstad.
Talprovet från Kyrkslätt har placerats ut av lika många informanter som talprovet från Åbo men
till skillnad från det förra har informanter placerat ut det korrekt på både region- och
landskapsnivå. Det här antyder att talprovet innehåller drag som informanterna kopplar ihop
med hur de uppfattar att man talar i Huvudstadsregionen. Det är anmärkningsvärt hur väl
talprovet från Borgå klarar sig i förhållande till de övriga talproven. Däremot kan det här snarare
bero på att informanterna hör att talprovet är från Nyland men inte kan placera ut det mera
specifikt än att talprovet inte innehåller några regionala språkdrag. Det kom tidigare fram att
informanterna framför allt reagerar på särskilda språkdrag i talprovet, i huvudsak uttalet av /u/
och i viss mån /y/ (se avsnitt 4.2.3.3).
44

Att talprovet från Pedersöre placeras ut rätt av flest informanter överensstämmer helt och hållet
med att informanterna bedömer det som minst standardnära och att det tydligt framkommer i
deras motiveringar att huvudorsaken till detta är att talprovet innehåller för mycket dialektala
inslag. Värt att anmärka på är att också de mera standardnära talproven uppfattas innehålla
dialektala inslag till en viss grad men uppfattas trots det fortfarande som standardnära. Det här
kan tolkas som att det till en viss nivå tillåts dialektala inslag i finlandssvenskt standardtalspråk
men inslagen kan överskrida nivån ifall de är för många och tydliga. Med andra ord hörs den
regionala variationen för tydligt i talprovet från Pedersöre för att informanterna ska acceptera
den som lika standardnära som talproven från Åbo och Kyrkslätt.
För Kyrkslätt, Vasa och Åbo tyder inget på att det skulle gå att urskilja ett mönster bland
informanterna baserat på hemort. Anmärkningsvärt för talprovet från Borgå är däremot att
ingen informant från Östra Nyland har placerat ut det på korrekt landskapsnivå utan endast på
landsdelnivå. Det har endast två av sammanlagt 16 informanter lyckats med. Det här pekar på
att informanterna från Östra Nyland inte känner igen något i talarens sätt att tala i hur de själva
talar. Vad gäller talprovet från Pedersöre korrelerar informanternas hemort med hur korrekt de
placerar talprovet. Informanternas hemort går att placera på samma geografiska nivå som deras
placeringar. De informanter som placerat talaren korrekt på ortnivå är också själv hemma från
Pedersöre. Informanter med hemort i Norra Österbotten har placerat talprovet på rätt regionnivå
och de med hemort utanför Norra Österbotten har placerat det i Österbotten.

4.3 Gruppintervju
4.3.1 Uppbyggnad och transkription
Eftersom jag, i egenskap av intervjuare, deltog i intervjun och ställde en fråga i taget som
informanterna sedan fick svara på är intervjun relativt strukturerad till sin natur. Ett problem
med att använda sig av gruppintervju som metod är att jag på förhand inte vet vad informanterna
kommer att svara på frågorna. I intervjun ställde jag samma frågor som i enkätens tredje del
och i samma ordningsföljd.

45

Eftersom det varken är samtalets uppbyggnad eller hur informanterna pratar som är fokus i
gruppintervjun har intervjun transkriberats grovt eftersom det väsentliga i den är vad de pratar
om. Intervjun har rensats från sådant som kan störa läsningen av utdragen. I analysen använder
jag den samtalsanalytiska benämningen tur då jag talar om ett enskilt yttrande som en deltagare
gör. I intervjun används benämningen deltagare för personerna som deltog och deltagarna har
även fått pseudonymer: deltagaren från Karleby kallas Kajsa, den från Vanda kallas Valter och
den från Kimitoön kallas Kim.

4.3.2 Föreställningar om standardsvenska
Deltagarna beskrev standardsvenska i liknande termer som informanterna i enkäten. Överlag
visade deltagarna en enighet kring vad de uppfattar som standardsvenska. Enligt dem är
standard en språklig varietet utan dialektala drag som inte är kopplad till någon specifik ort och
som är grammatiskt korrekt. Emellertid problematiserar Kim föreställning om att standard inte
är kopplad till någon geografisk ort. Han lägger fram idén om att standardsvenska i större
utsträckning talas i de södra delarna av Finland.
Exempel 1. Standardsvenska talas främst i Södra Finland.
1. Kim:

2. Valter:
3. Kim:
4. Valter:
5. Kajsa:
6. Valter:
7. Kim:
8. Kajsa:
9. Kim:
10.Kim:
11.Kajsa:
12.Valter:

på något sätt tänker jag att det är närmare det man talar i vissa
delar av södra Finland mera än i andra men det behöver kanske inte
alltid vara så heller
nä för just vid kusten eller södra Finland så där blandas ju sen
finskan ganska mycket
ja den gör ju det så då blir det annorlunda det är sant jag tycker
det är typ det man hör på Yle
men jag tycker i Åbo talar man ganska standard
jag har läst någon artikel just att i Åbo har man kanske den mest
standardsvenska
ja de blandar kanske inte så mycket finska
Det är faktiskt sant det stämmer
eller är det just för att det är här alla olika dialekter samlas
och det blir en nån slags
mix
men jag tänker just på riksnyheter när jag tänker på
standardsvenska
mm jå
mm

På rad två kontrar Valter Kims påstående med att svenskan i Södra Finland influeras av finskan
vilket Kim menar gör svenskan ’’annorlunda’’ och att den därmed inte längre uppfattas som

46

standard. Senare på rad fyra talar Valter emot detta genom att kommentera att man i Åbo talar
en svenska som ligger ganska nära standard eftersom de inte blandar så mycket på finska, vilket
får medhåll av Kim. Kajsa lägger däremot fram teorin om att svenskan i Åbo eventuellt
uppfattas som standardiserad eftersom många olika dialekter samlas och blandas där.
Anmärkningsvärt är att ingen av dem, inte ens Valter från Vanda, lyfter fram Helsingfors som
ett alternativ för man talar standard. Utdraget visar att deltagarna, i likhet med informanterna i
enkäten, förknippar standardsvenska med södra Finland. Däremot menar deltagarna att finskan
blandas mera in i svenskan där.

4.3.3 Gruppdeltagarnas syn på standard
Enligt deltagarna kännetecknas standardsvenska av att den är konsekvent och gemensam för
alla svenskspråkiga i Finland. De lyfter även fram kriteriet att den ska vara fri från dialekt och
att alla förstår den. Emellertid problematiserar Kim idén om ett standardspråk, vilket ingen av
informanterna i enkäten gjorde. Kim frågar ifall det trots allt bara ska förstås som en social
konstruktion och att ingen egentligen har det som modersmål. Deltagarna fortsätter ändå att
diskutera standardsvenska som en konkret varietet och något som de själva talar i vissa
sammanhang.
I ett skede av intervjun ställer Valter standardsvenskan i Finland mot den i Sverige och
kommenterar att det används inte lika mycket engelska ord och uttryck i standardsvenskan i
Finland som det görs i standardsvenskan i Sverige. I det sammanhanget lyfter Kajsa fram
finlandismer och menar att man istället för engelska använder sig av finlandismer i
standardsvenskan i Finland. I samband med detta frågade jag om de anser att finlandismer ska
ses som en del av standardsvenskan i Finland.
Exempel 2. Finlandismer i standardsvenska
1.
2.
3.
4.
5.

I:
Valter:
Kajsa:
Kim:
Valter:

är finlandismer en del av standardsvenskan?
jå
det tycker jag
jå
för de är ju allmänt sånt som alla använder det är ju inte bara
något som bara används i vissa dialekter

47

I utdraget ovan framkommer det tydligt att deltagarna anser att finlandismer ingår i
standardsvenska. Enligt Valter är de inte kopplade till dialekter och används av alla. Valters
förklaring får till en början medhåll från Kim och Kajsa men senare ifrågasätter Kajsa
användningen av finlandismer i mer officiella sammanhang.
Exempel 3. Finlandismer i akademiska avhandlingar
1.
2.
3.
4.
5.

Kajsa:
Kim:
Valter:
Kim:
Valter:

6. Kajsa:
7. Kim:

8. Kajsa:

9. Kim:

men får vi använda finlandismer i akademiska avhandlingar?
jaa får man det?
nej jag tycker inte det man måste förklara att det är en finlandism
ja det är så
i alla fall vi har så att man måste förklara att det är en
finlandism
då får man ju igen börja undra om de hör till standardsvenskan
(skratt)
vissa av dem är ju såna där gamla svenska ord som har fallit bort
i rikssvenskan tekniskt sett men har hållits kvar här så de borde
ju vara men samtidigt ändrar ju språket
men är de då kanske en typ av dialekt för standardsvenskan som
alla bara godtar
(Skratt)
det kan hända för nu var det talspråket som vi skulle fokusera på
så där skulle jag nog säga att man nästan kommit överens om att
man använder dem

Enligt dem är finlandismer acceptabla i standardtalspråk men inte i skriftspråket. Valter
understryker att ifall man använder en finlandism i en akademisk avhandling måste man
förklara att det är en finlandism. Kim berättar att vissa finlandismer är äldre svenska ord som
bevarats i finlandssvenskan men som fallit bort i rikssvenskan och att de följaktligen borde vara
accepterade, men tillägger att språket ändras. På rad åtta lägger Kajsa fram tanken om att
standardsvenska med finlandismer är en typ av dialekt som är accepterad av språkbrukare. Kim
svarar med att det kan vara möjligt men understryker att det inte är relevant i och med att fokus
ligger på finlandssvenskt standardtalspråk.

4.3.4 Typiska standardspråkstalare
Det faktum att deltagarna håller med varandra tyder på att de i stor utsträckning delar en
gemensam syn på vad som är finlandssvenskt standardtalspråk. Dessutom ger de en liknande
bild av standard som informanterna i enkäten. Vidare delar deltagarna samma uppfattning om
vem som talar standardsvenska. Frågan behandlades snabbt i förhållande till de övriga frågorna

48

och ingen av dem ifrågasatte en annan deltagares åsikt. Deltagarnas svar går att klassificera i
liknande kategorier som informanternas svar.

Exempel 4. Vem talar standardsvenska?
1.
2.
3.
4.

I:
Valter:
Kim:
Kajsa:

vem talar standardsvenska enligt er?
redaktörer
redaktörerna
alltså de här finlandssvenska kanalerna tevekanalerna
radiokanalerna och här på universitetet
5. Kim:
ja det är ju sant
6. Kajsa: åtminstone professorerna och liksom lärarna pratar och även tycker
jag i gymnasiet och högstadiet så pratar ju nog också lärarna
standard
7. Valter: jag skulle säga att i radio så gäller det kanske främst liksom
nyheterna att sedan då det är något annat program så kan det ju
nog vara dialekter och blandat med finska
8. Kim:
jå just nyhetssändningar på så sätt känns det ju lite konstruerat
att det inte finns någon som skulle tala det helt

Utdraget visar att det huvudsakligen är journalister som uppfattas tala standardsvenska, men
även högutbildade såsom lärare och professorer. På rad sju nyanserar Valter kopplingen mellan
standard och journalister med att det främst är nyhetsuppläsare som talar standardsvenska.
Enligt honom kan man i övriga program höra dialekter och inslag av finska, vilket enligt hans
mening inte är tillåtet i standardsvenska. Valters påstående uppfattar Kim som ytterligare ett
stöd för att standardsvenska endast ska ses en konstruktion.
Strax därefter berättar Kim hur han i samtal med rikssvenskar medvetet försöker ändrar sitt sätt
att tala och börjar tala något som enligt honom kunde kallas standardsvenska.
Exempel 5. I samtal med rikssvenskar.
1. Kim:

2.
3.
4.
5.

Kajsa:
Kim:
Kajsa:
Kim:

nog tycker jag att just då man pratar med rikssvenskar så tar man
bort lite de här dialektala orden eller åtminstone jag försöker
göra det och ta bort de finska uttrycken som man skulle använda
så då blir nån form som man kanske skulle kalla standardsvenska
blir det inte mera att man försöker efterapa den här rikssvenskan
kanske mera det också lite den rytmen det är sant
man försöker ju ta bort alla de svåra orden så de förstår
det är kanske mera det att man ändrar mot

Enligt Kim kan det språk som blir kvar efter att dialektala ord och finska uttryck tagits bort
kallas standardsvenska. Kajsa svarar på Kims påstående med att fråga honom ifall man i samtal
49

med rikssvenskar snarare försöker efterlikna deras sätt att tala än att direkt undvika att använda
dialekt och finska uttryck, vilket Kim håller med om. Enligt Kajsa handlar det även om att
svenskspråkiga i Finland försöker ta bort svåra ord då de talar med svenskspråkiga i Sverige.

4.3.5 Standardspråkets geografiska placering
I likhet med frågan vem som talar standard fick deltagarna uppge var man talar standard. Det
uppstod en lång tystnad på sammanlagt tio sekunder innan någon deltagare ens svarade på
frågan, vilket endast skedde i den här delen av intervjun. En möjlig orsak är att frågan
uppfattades som problematisk och att svaret inte är lika självklart som för de övriga frågorna.
Exempel 6. Var talar man standardsvenska?
1. I:

var talar man standardsvenska?
(tystnad tio sekunder)
2. Kim:
i en såhär officiell verklighet alltså akademisk
3. Valter: institutioner
4. Kim:
institutioner precis Kulturfonden
(skratt)
5. Kim:
jag vet inte var
6. Kajsa: men alltså jag tycker liksom den här offentliga sfären
7. Kim:
jaa den offentliga sfären kanske skulle vara ett bra svar ingen
geografisk ort kanske precis förstås är de fokuserade på vissa men
nä nog finns de ju också i olika alltså det är sant att det är här
åbo kanske kommer närmast man skulle kunna kalla men det är inte
ändå för de har ändå ganska mycket andra ord och uttryck så det
är nog ganska bra det som du sa

Var deltagarna uppfattar att man talar standard överensstämmer med de situationer som
informanterna nämner i enkäten. Som utdraget ovan visar är det i officiella situationer såsom i
akademiska sammanhang, vid institutioner och i offentliga sammanhang som deltagarna
uppfattar att standardsvenska talas. Därtill nämner Kajsa situationer då man samtalar med
kundservicepersonal vilket kan klassificeras som ett offentligt sammanhang. Hon preciserar
emellertid inte om detta enbart gäller inom vissa branscher men hon poängterar att det inte
gäller ifall man känner kundservicepersonalen.
På rad sju understryker Kim att man inte talar standard på någon specifik geografisk ort. Han
nämner däremot Åbo som ett möjligt alternativ men konstaterar att varieteten där innehåller för

50

mycket egna ord och uttryck för att kunna accepteras som standard. Detta överensstämmer inte
med det som enkäten visar, nämligen att informanterna oberoende av hemort inte uppfattar
dialektala inslag i talprovet från Åbo och dessutom har svårt att placera ut det. Enligt honom
verkar standardsvenskan inte heller avvika mellan olika geografiska orter utan det handlar mera
om att man på vissa orter talar mera standard än på andra.

4.3.6 Situationer där standard används
På frågan var man talar standardsvenska beskrev deltagarna den som en varietet som talas
framför allt i olika offentliga sammanhang, eller ’’offentliga sfären’’ som de uttrycker det.
Emellertid preciserar de inte om de syftar på något specifikt med begreppet ’’offentliga sfären’’.
För att få en tydligare uppfattning om detta ställdes frågan om de uppfattar att standardsvenska
talas i specifika situationer.
Enligt utdraget nedan uppfattar deltagarna standardsvenska som en tydligt avskild varietet man
tar till i specifika situationer. Att ingen av deltagarna ifrågasätter eller säger emot de andras
påståenden tyder på att de delar en liknande uppfattning om när standardsvenska kan användas.
Sammanlagt nämner de fyra olika situationer där man talar standardsvenska, vilka åskådliggörs
i utdraget nedan.
Exempel 7. När talar man standardsvenska?
1.
2.
3.
4.
5.
6.
7.
8.
9.

I:
Valter:
Kim:
Kajsa:
Kim:
Kim:
Kajsa:
Kim:

i vilka situationer talar man standardsvenska?
nå då när man liksom är med personer från olika områden
mm
mm och just som kundservice
jå kundservice
(Paus sju sekunder)
i radio som vi sade redan
med övriga norden
ja med övriga norden jå precis då blir de ju kanske lite mera att
man försöker kompromissa just använder till exempel mera
rikssvenska uttryck

Enligt dem talar man standard då man är i kontakt med personer med annan regional bakgrund,
i kundservice och radio samt då man talar med personer från de övriga nordiska länderna. De
fyra olika situationerna som deltagarna nämner går att klassificera i fem av de 12 kategorier
som presenterades i tabell 2 (se avsnitt 4.1.5) De kategorier man kan se en koppling mellan här
är Personer från annan ort, Offentliga sammanhang, Med icke-svenskspråkiga, I media och

51

Med personer med annan dialekt. I de två sistnämnda kategorierna ingår situationen då man
talar med någon från ett annat nordiskt land samt då man talar med svenskspråkiga från Sverige
eftersom de inte kan kategoriseras i kategorin Med icke-svenskspråkiga men däremot i Med
personer med annan dialekt eftersom det är dialekten som är annorlunda och inte modersmålet.
Att deltagarna uppfattar att man talar standardsvenska med personer från de övriga nordiska
länderna visar tydligt hur standardsvenskan kan fungera som ett lingua franca i situationer då
man inte kan använda sig av dialektala ord och uttryck. Däremot kommenterar Kim på rad nio
att det troligen i sådana situationer inte rör sig om en ’’ren’’ standardsvenska utan snarare om
en kompromiss mellan finlandssvenska och rikssvenska.

5. Sammanfattande slutdiskussion

5.1 Sammanfattning
I den här avhandlingen har jag studerat uppfattningar om standardsvenska i Finland. Jag har
enbart undersökt uppfattningar om talat standardspråk. Avhandlingen utgår från den
folkdialektologiska forskningstraditionen i vilken man ser ett värde i att fråga språkbrukarna
själva hur deras uppfattningar och åsikter om språklig variation ser ut och anser att dessa kan
bidra till språkvetenskapen. I min avhandling har jag försökt besvara frågan vilka uppfattningar
har språkbrukare om finlandssvenskt standardtalspråk?
Det visar sig att både informanterna i enkäten och deltagarna i fokusgruppen upplever att det
existerar ett finlandssvenskt standardtalspråk. Utgående från svaren i enkäten kan man även se
att informanternas mentala uppfattning om standardsvenska i stor utsträckning överensstämmer
med hur de reagerar på och värderar standardnära talprov. Informanterna delar i stor
utsträckning en gemensam standardspråksideologi och enligt dem är standard korrekt, fri från
dialektala inslag, har en skriftspråklig karaktär och uppfattas som ett klart, tydligt och rent
språk. Standard beskrivs även som ett formellt och offentligt språk som främst används i
offentliga sammanhang såsom i media och vid officiella tillställningar. Det beskrivs även hur
standard kan fungera som en typ av lingua franca då man talar med personer med annan språklig
eller regional bakgrund. Enligt resultatet talas inte standard hemma eller med familj och vänner.

52

Standardsvenskans användningsområden verkar vara beroende av hur formell och offentlig
situationen är och vilken relation man har till den man talar med.
I både enkäten och i fokusgruppen framkommer att det i första hand är journalister som
uppfattas tala standardsvenska. Utgående från enkäten anses även högutbildade och personer
från Södra Finland tala standardnära. Att standardsvenskan placeras ut i Södra Finland är
intressant eftersom standard ofta beskrivs som en neutral varietet som inte ska gå att placera ut
geografiskt. Det är talproven från Åbo och Kyrkslätt som uppfattas som mest nära standard.
Flest informanter placerar ut talprovet från Pedersöre korrekt, vilket överensstämmer med att
det även uppfattades som minst standardnära.
Då informanterna bedömt ett talprov som standardnära motiverar de bedömningen med att
talprovet innehåller få eller inga inslag av dialekt, att det påminner om skriftspråket och/eller
att talaren talar på ett visst sätt, så som klart och tydligt. Det som gör att informanterna bedömer
ett talprov som mindre standardnära är att de uppfattar inslag av dialekt eller särskilda språkdrag
samt att de reagerar på talarens sätt att tala. Flera informanter reagerar speciellt på uttalet av /u/
men även till viss del /y/. Utgående från resultatet kan man se hur talarens sätt att tala kan
påverka hur standardnära ett talprov uppfattas. Om en informant anser att en talare talar hackigt
eller oklart kan det leda till att hen uppfattar talprovet som mindre standardnära.
Av de sammanlagt fem talproven som informanterna värderade är det talprovet från Åbo som
uppfattas som mest standardnära. Talprovet från Kyrkslätt bedömdes som näst mest
standardnära. Informanterna hade svårigheter med att hitta avvikande drag i talprovet från Åbo.
Enligt dem innehåller talprovet få eller inga inslag av dialekt, har en skriftspråklig karaktär och
det låter korrekt. Det talprov som bedömdes som minst standardnära är det från Pedersöre i
Österbotten. Detta beror främst på att informanterna uppfattar alltför många dialektala inslag i
det och ett avvikande uttal av /u/, bland annat att det uttalas som /o/.

5.2 Resultatet i förhållande till tidigare forskning
Avhandlingen visar att språkbrukare upplever att det existerar ett finlandssvenskt
standardtalspråk. De kan beskriva vad som utmärker det och utgår även från den egna mentala
föreställningen då de tar ställning till huruvida ett talprov är standardnära eller inte. Däremot är
53

de kännetecken som informanterna lägger fram i stor utsträckning generella och språkbrukare
tenderar att beskriva standardspråk i dessa termer (se Smakman, 2012). Däremot kan man
konstatera att det finns tydliga likheter mellan hur informanterna i min undersökning beskriver
finlandssvenskt standardtalspråk och hur den beskrivits i tidigare studier. Bland annat i Wikner
(2019) beskrivs standardsvenska som ett korrekt språk med skriftspråklig karaktär och dessa
två kännetecken nämns även i Nyman (2015). I likhet med Leinonen och Henning-Lindbloms
(2016) studie är det talprov utan dialektala inslag som uppfattas som mest standardnära. Att
liknande kännetecken även lyfts fram i annan forskning antyder att dessa drag är utmärkande
för finlandssvenskt standardtalspråk.
Samtidigt som resultatet visar att informanterna upplever att det existerar en standardnorm för
finlandssvenskt talspråk förblir det oklart hur denna låter rent konkret. Det här resultatet kan
ses i förhållande till Milroys (2001) teori om att standardspråk ska förstås som en ideologi och
abstrakt idé som endast existerar som en mental föreställning hos språkbrukare, och inte som
en konkret varietet. Studerar vi de utmärkande dragen för standard som informanterna nämner
ser vi att alla i egentligen beskriver standard som enformigt och att standard inte får innehålla
inslag av regionala varieteter. Den beskrivs också som ett korrekt språk, vilket indirekt
förutsätter att det måste finnas ett felaktigt sätt att tala. Samma sak gäller för talarens sätt att
tala, om en talare kan tala standard på ett korrekt sätt borde hen också kunna tala det på ett
felaktigt sätt.
Resultatet berättar även något om standardspråkskulturen i Svenskfinland. Standardspråk
förknippas eller har förknippats med olika saker i olika standardspråkskulturer. Resultatet i den
här studien pekar på att standardsvenskan inte förknippas med någon viss regional varietet
såsom standarddanskan förknippats med den regional varieteten i Köpenhamn (Ladegaard,
2001). Men att informanterna uppfattar talproven från södra Finland, framför allt det från Åbo
och Kyrkslätt, som standardnära samt att flera informanter nämner att personer från södra
Finland talar standardsvenska antyder att de regionala varieteterna i södra Finland ligger
närmare det som uppfattas som standardsvenska.
Att talprovet från Åbo bedöms som mest standardnära och att det var svårast för informanterna
att placera ut det geografiskt går att jämföra med Leinonen och Henning-Lindblom (2016) och
Wärn (2018). I båda studierna är det just talprov från Åbo som informanterna har problem med
att placera ut geografiskt. Exempelvis Wärn (2018) kunde i sitt resultat se en stor spridning i
54

var hans informanter placerar en talare från Åbo. Det går även att se likheter mellan min
avhandling och Leinonen och Henning-Lindblom (2016) kring varför informanterna uppfattar
talprovet från Åbo som standardnära. I både min och deras studie lyfter informanterna fram att
det saknas lokala drag i språket. Det intressanta är att den regionala varieteten i Åbo redan
tidigare beskrivits som en varietet med få lokala särdrag (Haapamäki och Wikner, 2015).

5.3 Utvärdering
Resultatet i avhandlingen baserar sig på 46 enkätsvar samt en gruppintervju med tre deltagare.
I enkäten var de flesta av informanterna från Österbotten och Åland medan de var betydligt
färre från speciellt Egentliga Finland och Huvudstadsregionen. Det hade varit både
ändamålsenligt och intressant ifall flera personer från Södra Finland, framför allt från Åbo och
Helsingfors, skulle ha deltagit i undersökningen. Detta vore speciellt viktigt eftersom mitt
resultat visar att talproven från just Åbo och Huvudstadsregionen uppfattas som mycket
standardnära. För att få en bredare förståelse för vilka uppfattningar det finns om
finlandssvenskt standardtalspråk kunde dessutom flera talprov användas, både från flera olika
orter men även flera från en och samma ort.
För att komma åt ett så standardnära talspråk som möjligt i talproven bad jag talarna att läsa
upp en färdigskriven text på standardsvenska. Fördelen med det här tillvägagångssättet var att
jag kunde garantera att innehållet i talproven är det samma och att informanterna läste det på
vad de förstår som standard. En nackdel är däremot att informanterna inte enbart bedömt
talproven rent språkligt utan även talarens förmåga att läsa upp texten. En del informanter har
jämfört de olika talarna i talproven utgående från hur bra de läser, vilket bland annat syns i
kommentarer där de nämner att talaren talar hackigt eller stötigt. Dessa kommentarer är
förhållandevis få men visar ändå det problematiska med att be lyssnare ta ställning till en
uppläst text. Detta synliggör även utmaningen med att konstruera talprov där innehållet inte
avviker alltför mycket samtidigt som språket är så naturligt som möjligt.
I en del av informanternas svar är det oklart vad de egentligen syftar på. Till exempel då de
uppfattat ett talprov som mindre standardnära och endast kommenterat ’’betoningen’’. För att
undvika att informanternas kommentarer är alltför öppna kunde det efter varje talprov
presenteras färdiga kategorier t.ex. ’’prosodin’’ eller ’’grammatiken’’. På så sätt kan
55

informanterna kryssa i vad de reagerar på i talprovet och under varje kategori skulle det ges
möjlighet för dem att förklara eller vidareutveckla vad exakt i t.ex. ’’prosodin’’ de reagerar på.
På så sätt kunde det bli klarare vad informanterna menar med sina kommentarer och vad de
egentligen har bedömt.

5.4 Fortsättning
En möjlighet för att få en bättre förståelse för språkbrukares uppfattning om standardsvenska
är att utföra en liknande studie som denna men med betydligt större omfattning. I den kunde
talprov från flera olika orter inkluderas samt flera från en och samma ort. Speciellt intressant
vore det också att inkludera flera österbottningar i undersökningen eftersom uppfattningar om
standardspråk verkar variera i Österbotten.
Det vore intressant att utföra en mer kvalitativ studie där man förutom en elektronisk enkät och
gruppintervju även utför enskilda intervjuer med informanter från olika orter i Svenskfinland.
På så sätt kunde man få en djupare förståelse för hur språkbrukare resonerar kring begrepp som
standardsvenska och varför de anser eller inte anser att det existerar en standardnorm. Man
kunde även studera hur mycket det påverkar informanterna att de lyssnar på uppläst text och
inte naturligt tal. Ett sätt att göra det här är förslagsvis att spela in två talprov från samma ort
där man ber den ena talaren att läsa upp en text och den andra att tala mera fritt om något. På
så sätt kunde man eventuellt studera huruvida uppläst text uppfattas mera standardnära än
naturligt talspråk.

56

Litteraturförteckning
Agha, Asif. 2003. The social life of cultural value. I: Language and Communication (23). s.
231-273
Ahlbäck, Olav. 1971. Svenskan i Finland. Stockholm: Läromedelsförlagen
Auer, Peter. 2005. Europe’s sociolinguistic unity, or: A typology of European dialect/standard
constellations. I: Delbecque m.fl. (red.) Perspectives on Variation. Sociolinguistic, Historical,
Comparative. Berlin: Mouton de Gruyter. s. 7–42
Clopper, Cynthia & Pisoni, David P. 2006. Perception of Dialect Variation. I: Pisoni, D &
R.E. Remez (red.), The Handbook of Speech Perception. Oxford: Blackwell. s. 313-337
Coupland. Nikolas. 2000. Sociolinguistic prevariacation about ’standard English’. I: Journal
of Sociolinguistics 4 (4) s. 622-634
Coupland, Nikolas & Kristiansen, Tore. 2011. SLICE: Critical perspectives on language
(de)standardisation. I: Coupland, N & Kristiansen T (red.) Standard Language Ideology in
Contemporary Europe. Oslo: Novus Press. s. 11-35
Deumert, Ana & Vandenbussche, Wim. 2003. Standard languages. Taxanomies and histories.
I: Deumert, A & Vandenbussche, W (red.) Germanic Standardizations: Past to Present.
Philadelphia: John Benjamins Publishing Company
Gregersen, Frans. 2011. Language and ideology in Denmark. I: Coupland, N & Kristiansen T
(red.) Standard Language Ideology in Contemporary Europe. Oslo: Novus Press. s. 47-54
Grondelaers, Stefan & Van Hout, Roeland. 2010. Is Standard Dutch with a regional accent
standard or not? Evidence from native speakers’ attitudes. I: Language Variation and Change
22. s. 221-239
Grondelaers, Stefan., van Hout, Roeland. & Speelman, Dirk. 2011. A perceptual typology of
standard language situations in the Low Countries. I: Kristiansen & Coupland (red.) Standard
languages and language standards in a changing Europe. Oslo: Novus. s. 199–222
Grondelaers, Stefan & Kristiansen, Tore. 2013. On the need to access deep evaluations when
searching for the motor of standard language change. I: Kristiansen & Grondelaers (red.)
Language (de)standardisation in Late Modern Europe: Experimental Studies. s. 9-52

57

Haapamäki, Saara & Kvarnström, Sarah. 2014. Svenskan i Helsingfors och Åbo ur ett
folkdialektologiskt perspektiv. I: Svenskans Beskrivning 33
Haapamäki, Saara & Wikner, Sarah. 2015. Att undersöka lyssnares perception av språklig
variation. I: Folkmålsstudier 53
Herrgen, Joachim. 2015. ’’Entnationalisierung des Standards. Eine perzeptionslinguistische
Untersuchung zur deutschen Standardsprache in Deutschland, Österreich und der Schweiz’’.
I: Lenz & Glauninger (red.). Standarddeutsch im 21. Jahrhundert. Theoretische und
empirische Ansätze mit einem Fokus auf Österreich. Göttingen: Vienna University Press. s.
139-164
Johansson, Lars-Erik. 2011. Mellan standard och dialekt: utformning av ett språkligt
begreppssystem. I: Käännösteoria, ammattikielet ja monikielisyys (38). s. 117-128
Koppensteiner, Wolfgang & Lenz, Alexandra N. 2020. Tracing a standard language in Austria
using methodological microvariations of Verbal and Matched Guise Technique. I: Linguistik
online (102:2) s. 47-82
Kristiansen, Tore. 2001a. Two Standards: One for the Media and One for the School. I:
Language Awareness, (10) s. 9-24
Kristiansen, Tore. 2001b. Guest Editorial: The Notion of Standard Language in Late
Modernity: Introducing Three Studies of Young Danes' Perceptions and Evaluations of
Standardness in Language. I: Language Awareness, (10:1) 1-8
Kristiansen, Tore. 2009. The macro-level social meanings of late-modern Danish accents. I:
Acta Linguistica Hafniensia, (41:1) s. 167-192
Ladegaard, Hans J. 2001. Popular Perceptions of Standard Language: Attitudes to ’Regional
Standards’ in Denmark. I: Language Awareness, (10). s. 25-40
Lambert, Wallace & Hodgson, Richard & Gardner, Robert & Fillenbaum, Samuel. 1960.
Evaluation reactions to spoken language. I: Journal of Abnormal and Social Psychology 60. s
44−51
Leinonen, Therese. 2015. Finlandssvenskars uppfattningar och åsikter om språklig variation.
En webbenkät. I: Lehti-Eklund m.fl. (red.). Folkmålsstudier 53. s. 35-77
Leinonen, Therese & Henning-Lindblom, Anna. 2016. Gymnasieelevers åsikter om
standardspråk och variation i finlandssvenska. I: Svenskan i Finland 16. s. 92-107
Lippi-Green, Rosina. 1994. Accent, Standard Language Ideology, and Discriminatory Pretext
in the Courts. I: Language in Society (23) No.2. s. 163-198

58

Long, Daniel. 1999. Geographical Perceptions of Japanese Dialect Regions. I: Preston, D.
(red.), Handbook of perceptual dialectology vol 1. Amsterdam: John Benjamins. s. 177-198
Milroy, James & Milroy, Lesley. 1999. Authority in Language: Investigating Standard
English. London/New York: Routledge
Milroy, James. 2001. Language ideologies and the consequences of standardization. I:
Journal of Sociolinguistics 5/4. s. 530-555
Milroy, James. 2007. The Ideology of the Standard Language. I: LIamas C, Mullany L,
Stockwell, P (red.) The Routledge Companion to Sociolinguistics. s. 133-139
Nyman, Lina. 2015. Dialektal identitet bland ungdomar i Jakobstadsregionen: en
folkdialektologisk studie. Opublicerad avhandling pro gradu Åbo: Åbo Akademi
Preston, Dennis R.. 1989. Perceptual dialectology. Nonlinguists' views of areal
linguistics. Dordrecht
Preston, Dennis R.. 1999. Handbook of perceptual Dialectology vol 1. Amsterdam: John
Benjamins
Preston, Dennis. 2011. Methods in (applied) folk linguistics. I: AILA Review 24. s. 15‒39
Rabb, Viveca. 2014. Dialektvariation i Vasa. I: Jan Lindström m.fl. (red.), Svenskans
beskrivning 33 (s. 372−382). Helsingfors: Finska, finskugriska och nordiska institutionen vid
Helsingfors universitet
Rabb, Viveca. 2017a. Hur varierar Vasasvenskan? En undersökning av Vasabors perception
av språklig variation kontrasterad mot deras språkliga produktion. I: Folkmålsstudier 55. S.
117‒142
Rabb, Viveca. 2017b. Uppfattningar om Vasasvenskans kännetecknande språkdrag inne i och
utanför staden: En diskussion om salience. I: Jan-Ola Östman m.fl. (red.), Ideologi, identitet,
intervention. Nordisk dialektologi 10 (s. 245−256). Helsingfors: Finska, finskugriska och
nordiska institutionen vid Helsingfors universitet
Smakman, Dick. 2006. Standard Dutch in the Netherlands. A sociolinguistic and phonetic
descpription. Utrecht: LOT Publishers
Smakman, Dick. 2012. The definition of the standard language. A survey in seven countries.
I: International Journal of the Sociology of Language (218) s. 25-58
Soukup, Barbara. 2009. Dialect use as interaction strategy. A sociolinguistic study of contextualization, speech perception and language attitudes in Austria. I: Austrian Studies in English
(98)

59

Soukup, Barbara & Moosmüller, Sylvia. 2011. Standard Language in Austria. I: Kristiansen
& Coupland (red.) Standard languages and language standards in a changing Europe. Oslo:
Novus. s. 39-46
Stenberg-Sirén, Jenny. 2014. Skriftspråksnära talat standardspråk. En studie av uttalsdrag i
upplästa finlandssvenska tv- och radionyheter 1970-2009. I. Språk och stil NF 24. s. 197-230
Svahn, Margareta & Nilsson, Jenny. 2014. Dialektutjämning i Sverige. Göteborg: Institutet
för språk och folkminnen
Teinler, Jannie. 2016. Dialekt där den nästan inte finns. En folklingvistisk studie av dialektens
sociala betydelse i ett standardspråksnära område. Uppsala: Insitutionen för nordiska språk.
Uppsala universitet
Wikner, Sarah. 2014. Svenskan i Helsingfors ur talarens perspektiv. I: Puhe ja Kieli, 34:3, s.
119-137
Wikner, Sarah. 2019. Svenskan i Helsingfors. Uppfattningar, perception och variation. Åbo:
Åbo Akademi
Wärn, Christoffer. 2018. Enligt mig ska man inte använda finska ord i svenskan. En
folklingvistisk undersökning av vad gymnasiestuderande i Jakobstad tänker om talad
finlandssvenska. Opublicerad avhandling pro gradu. Åbo: Åbo Akademi
Östman, Jan-Ola & Mattfolk, Leila. 2011. Ideologies of standardisation: Finland Swedish and
Swedish-language Finland. I: Kristiansen, Tore & Coupland, Nikolas. (red.). Standard
languages and languages standards in a changing Europe. Standard language ideology in
contemporary Europe, no. 1, Oslo: Novus

60

Bilaga 1 – Den redigerade nyhetstexten
Besättningen omkom på 40 millisekunder när ubåten imploderade
Besättningen med 44 personer ombord på en ubåt omkom omedelbart när den krossades av
vattentrycket på nära 400 meters djup. Uppgifterna kommer från en ljudanalys av USA:s
marina underrättelsetjänst, rapporterar argentinsk media. Ubåten försvann för två månader
sedan.
USA:s marina underrättelsetjänst skriver i analysen att besättningen omkom på 40
millisekunder. Det gick så snabbt att besättningen inte hann uppfatta vad som hände, står det i
analysen som ett argentinskt tv-bolag refererar till.
’’De varken drunknade eller upplevde smärta. Döden var ögonblicklig’’, skriver USA:s
marina underrättelsetjänst.
Enligt analysen imploderade ubåten, vilket innebär att den tryckts ihop och krossades av
vattentrycket på nära 400 metes djup. Skrovets delar spreds över ett stort område i havsdjupet.

61

