Autenticitet i den pedagogiska
relationen

En hermeneutisk studie av Charles Taylor och
Emmanuel Lévinas

Timmy Enberg

Avhandling pro gradu i pedagogik

Fakulteten för pedagogik och välfärdsstudier

Pedagogiskt ledarskap och utvecklingsarbete
Åbo Akademi
Vasa 2020

Handledare: Charlotta Hilli

Abstrakt
Författare

Enberg, Timmy

Årtal

2020

Arbetets titel

Autenticitet i den pedagogiska relationen: En hermeneutisk studie av Charles Taylor och
Emmanuel Lévinas
Opublicerad avhandling i pedagogik för pedagogie magisterexamen

Vasa: Åbo Akademi. Fakulteten för pedagogik och välfärdsstudier

Sidantal (tot.)

63

Referat

Syftet med den här avhandlingen är att undersöka Charles Taylors (1991) och Emmanuel Lévinas
(1988) förståelse av autenticitet i en pedagogisk relation. Avhandlingen har två forskningsfrågor
och dessa är:

1. Vad är en autentisk pedagogisk relation?

2. Hur blir autenticitet till i en pedagogisk relation?
Avhandlingens ramverk består av en teori om den pedagogiska relationen som främst representeras

av Carl Anders Säfström (2017). Här förstås undervisningen som en pedagogisk relation där den

andres frihet värdesätts och eleven ses som ett subjekt. Avhandlingens ansats är hermeneutik och
Paul Ricoeurs hermeneutiska textanalys (1988; 2016) har använts som metod för att analysera

Taylors verk ”The ethics of authenticity” (1991) och Lévinas verk ”Etik och oändlighet: Samtal
med Philippe Nemo” (1988). Då dessa två verk undersöktes var analysen avgränsad till vissa

utvalda begrepp som tolkades hermeneutiskt. Dessa begrepp ledde till en gemensam knutpunkt
som bestod av undersökningens resultat. Resultatet kombinerades sedan med den pedagogiska
relationen.

Undersökningens resultat visar på att ansvaret har en nyckelroll i förståelsen av autenticitet i en
pedagogisk relation. Autenticitet uppkommer i en pedagogisk relation ifall individen ansvarar för

att sträva efter frågor (eng. Issues) som är betydelsefulla och som inte individen själv har valt. Det

här är ett ansvarstagande som berör både läraren och eleven. Undersökningens resultat visar även
på att en autentisk relation och en autentisk identiteten hos individen har sin grund i ansvaret.
Ansvaret är det som möjliggör autenticitet.
Sökord

Autenticitet, Ansvar, Dialog, Erkännande, Pedagogisk relation, Taylor, Lévinas

Innehållsförteckning
Abstrakt

Innehållsföreckning

1 Inledning..................................................................................................................................... 1

1.1 Syfte, forskningsfrågor och metod ...................................................................................................... 2
1.2 Bakgrund ........................................................................................................................................... 3
1.3 Tidigare forskning .............................................................................................................................. 5
1.4 Avhandlingens struktur ...................................................................................................................... 7

2 Avhandlingens teori ................................................................................................................... 9

2.1 Olika sätt att förstå autenticitet ........................................................................................................... 9
2.2 Dialogen som ett möte.......................................................................................................................12
2.3 Erkännande .......................................................................................................................................13
2.4 Den pedagogiska relationen ...............................................................................................................15

3 Hermeneutik som ansats .......................................................................................................... 20

3.1 Syfte och forskningsfrågornas relevans till metoden ..........................................................................20
3.2 Hermeneutiken som teori...................................................................................................................21
3.3 Ricoeurs hermeneutiska textanalys ....................................................................................................23
3.4 Fenomenet som undersöks och analysens utförande ...........................................................................25

4 Den hermeneutiska analysen ................................................................................................... 30

4.1 Autenticitet, dialog och erkännande hos Taylor .................................................................................30
4.2 Första analysen, den naiva nivån .......................................................................................................31
4.3 Andra analysen, den strukturella nivån ..............................................................................................34
4.4 Ansvar, dialog och erkännande hos Lévinas.......................................................................................39
4.5 Första analysen, den naiva nivån .......................................................................................................40
4.6 Andra analysen, den strukturella nivån ..............................................................................................42

5 En fördjupad diskussion av Taylor och Lévinas ..................................................................... 48

5.1 Autenticitet och ansvar ......................................................................................................................49
5.2 Dialog ...............................................................................................................................................50
5.3 Erkännande .......................................................................................................................................51
5.4 Att bygga en ”bro” mellan Taylor och Lévinas ..................................................................................52
5.5 Autenticitet i den pedagogiska relationen...........................................................................................53
5.6 En kritisk diskussion av resultatet ......................................................................................................55

6 Avslutande reflektion ............................................................................................................... 57

6.1 Metoddiskussion ...............................................................................................................................57
6.2 Förslag på fortsatt forskning ..............................................................................................................58
6.3 Konklusion .......................................................................................................................................59

7 Litteraturförteckning ............................................................................................................... 61

1

1 Inledning

Denna avhandling vill förstå begreppet ”autenticitet” i en pedagogisk relation genom att

undersöka Charles Taylors ”The ethics of authenticity” (1991) och Emmanuel Lévinas ”Etik
och oändlighet: Samtal med Philippe Nemo” (1988). Dessa två verk analyseras hermeneutiskt

med hjälp av Paul Ricoeurs (1988; 2016) hermeneutiska textanalys, där strävan är att erhålla en

djupare förståelse av fenomenet autenticitet i en pedagogisk relation. ”Pedagogisk relation”
fungerar som undersökningens ramverk och i den här avhandlingen förstås ”pedagogisk

relation” som något som ger läraren möjlighet att se sina (Säfström, 2017) elever som subjekt

och elevernas frihet värdesätts i undervisningen. Läraren ser sina elever som subjekt och

värdesätter deras frihet vilket möjliggör att en relation uppstår i undervisningen som är
ansvarsfull till sin grund.

Carl Anders Säfström (2017) beskriver undervisning som ett sätt att förstå en pedagogisk
relation. Säfström erbjuder tre perspektiv på undervisning: ett etiskt, ett politiskt och ett estetiskt

perspektiv. Vid alla de tre perspektiven är den andres frihet ett ändamål och Säfström nämner
om en strävan till en ansvarsfull frihet med andra individer i den pedagogiska relationen. I den
här undersökningen används även andra pedagogiska synvinklar. Michael Uljens (2014, s. 63)

beskriver undervisningen som en provokation och elevens rätt till att öva upp självständighet i

sitt tänkande. Gert Biesta (2003; 2013) lyfter upp att diskussion är viktig i undervisningen, men
också att undervisningen kan ses som en gåva där en utveckling sker hos eleven. Det
gemensamma för dessa tre forskare är att de lägger tonvikt på att se sina elever som subjekt och

att det finns en respektfull dialog i den pedagogiska relationen. Det här kan förstås som en
betydelsefull del i identitetsutvecklingen hos eleven.

Begreppen ”autenticitet”, ”dialog” och ”erkännande” är väsentliga för den här undersökningen.

Pedagogik som är autentisk kännetecknas av att läraren stöder sina elevers utveckling, deras
fria val och stöder elevers strävan till autenticitet (Kreber, 2010). ”Dialog” förstås i

avhandlingen som ett möte där läraren är öppen för sina elever i undervisningen (Shady &

Larson, 2010). ”Erkännande” sammankopplas med behovet och individen har ett behov av att
bli erkänd av sina medmänniskor för att erhålla en identitet, som kännetecknar individen
(Honneth, 2003; Heter, 2006). Dessa tre begrepp ska avgränsa analysen, men också leda till en
gemensam knutpunkt, som består av undersökningens resultat.

Autenticitet är ett fenomen som väcker många frågor. Det är ett begrepp vilket jag upplever att

sällan används i vardagliga konversationer och begreppet ”autenticitet” förknippas med det
materiella, exempelvis konstverk, drycker eller varumärken. Vad är det som kännetecknar van

2

Goghs tavlor eller vad är det som gör att drycken Coca Cola är just Coca Cola? Jag uppfattar
att det autentiska letar efter kännetecken och vad som gör att dessa produkter upplevs som äkta.

Mera ovanligt är det att diskutera fenomenet autenticitet i relation till sådant som är otydligt
och inte självklart. Det materiella går att uppfatta på ett tydligt sätt. Coca Cola är en dryck som
har sin originella smak, men hur är det exempelvis med relationer? Vad är det som kännetecknar

en relation och vad är det som gör att en relation är autentisk i pedagogiska sammanhang? Vad
är pedagogik och kan en enskild individ vara autentisk i en pedagogisk relation? Detta är djupa,

men också utmanande frågor eftersom de inte är självklara. Dessa frågor har väckt mitt intresse
för undersökningens tema eftersom de går in på ett existentiellt område som ser pedagogiken
som ett filosofiskt problem.

Pedagogiken och utbildningen domineras långt av resultatinriktning och prestation med PISA

(Sjøberg, 2015) som ett globalt mätinstrument. Av den orsaken är det lätt att förknippa

pedagogiken och utbildningen med ett ”verktyg”, där vi lär oss enbart för att gynna exempelvis
arbetsmarknaden. Människans växande och relationens betydelse i pedagogiken får inte samma

fokus även fast den finländska läroplanen för den grundläggande utbildningen lyfter upp vikten

av att respektera sina elever och se dessa som unika. Detta skulle bidra till att eleverna kan
forma sin identitet i samband med lärandet och ifall eleven inte har möjlighet att få ta del av

lärande finns det risk för att elevens utveckling och växande uteblir. (Utbildningsstyrelsen,
2014, s. 14.)

Avhandlingen antar att mötet mellan en lärare och elev är brännpunkten för en pedagogisk

relation genom den dialog som kan få utrymme. I dialogen kan läraren erkänna elevens s.k.

autentiska själv. ”Autenticitet”, ”dialog” och ”erkännande” som har beskrivits ovan kopplas

samman i den här undersökningen. ”Autenticitet” i den här avhandlingen innebär en strävan till
äkthet, där det som är äkta uppstår i en pedagogisk relation och ger utrymme för att eleverna
ska kunna ses som subjekt och deras frihet beaktas.

1.1 Syfte, forskningsfrågor och metod

I den här avhandlingen är det autenticitet som undersöks i den pedagogiska relationen.

Undersökningen strävar efter en större förståelse av fenomenet autenticitet med hjälp av

Ricoeurs (1988; 2016) hermeneutiska textanalys och knyta samman detta med pedagogisk

relation. Syftet med den här avhandlingen är att undersöka Charles Taylors (1991) och
Emmanuel Lévinas (1988) förståelse av autenticitet i en pedagogisk relation. ”Autenticitet” är
ett komplext fenomen som kännetecknas av äkthet men också av begrepp som ”naturlig”,

”originell” och ”essentiell” (Lindholm, 2008, s. 1). Jag vill försöka närma mig begreppet

3

teoretiskt för att förstå hur det kan komma till uttryck. Etik är en relevant aspekt att beakta vid

undersökningen av autenticitet, eftersom ansvaret i Lévinas filosofi har en nyckelroll i
förståelsen av autenticitet.

De två forskningsfrågorna som står i fokus för avhandlingen är: 1. Vad är en autentisk

pedagogisk relation? och 2. Hur blir autenticitet till i en pedagogisk relation? Den första
forskningsfrågan är en konceptuell fråga som lägger fokus på vad som gör att fenomenet kan

existera, vilket i det här fallet är vad som gör att en pedagogisk relation är autentisk. Den andra

forskningsfrågan beskriver mera en process som uttrycks när läraren och eleven möts, ett
handlande som leder till autenticitet i en pedagogisk relation.

Taylors ”The ethics of authenticity” (1991) och Lévinas “Etik och oändlighet: Samtal med
Philippe Nemo” (1988) är analysobjekt för den här undersökningen. Taylor problematiserar

fenomenet autenticitet utifrån tre perspektiv. Dessa perspektiv är individualismen, det
instrumentella förnuftet och den politiska nivån. I verket går Taylor in på kultur och samhälle

var han förhåller sig kritisk till den moderna synen på autenticitet, där självcentreringen blir ett
ideal för det autentiska. Lévinas verk lägger fokus på etik och ansvar för den andre, där det

religiöst transcendentala är ett tema. Det är en intervju med Lévinas som Philippe Nemo har

sammanfattat och i verket får man en övergripande bild av vad Lévinas filosofi går ut på. Dessa
två verk har lästs hermeneutiskt och analyserats i flera omgångar, från att inledningsvis enbart

fått grepp om helheten av verken till att läsa dem på en detaljerad nivå, för att sedan placera
detaljerna i en större helhet. Öppenhet för vad texten har att berätta åt mig som läsare har varit
centralt och i analysprocessen har den tidigare forskningen ständigt använts parallellt i analysen
för att möjliggöra en djupare förståelse av texterna som undersöks.

1.2 Bakgrund

I det här avsnittet ska bakgrunden till undersökningen beskrivas och hur det autentiska kan
komma till uttryck i pedagogiska sammanhang. I inledningen beskrevs undervisning som en

pedagogisk relation där subjektet hos eleven erkänns av läraren i en dialog och på det sättet

möjliggörs autenticitet. Vid sådana tillfällen (Säfström, 2017) värdesätts den andres frihet och
subjektet hos eleven synliggörs.

Säfströms beskriver i sin artikel (2010, s. 19, 21) hur man strävar efter jämlikhet i lägen där

ojämlikhet förekommer. I en undervisningskontext blir en individ jämlik och eleven bekräftas

samt att detta anses vara ett villkor för att utbildning ska fungera som en ”intellektuell
frigörelse”. Även här beskrivs relationen med de andra som väsentlig, där bekräftelsen är

betydelsefull för att jämlikhet ska uppstå och intellektuell frigörelse ska bli möjligt.

4

”Intellektuell frigörelse” kunde tolkas som möjlighet där varje elevs reflekterande kring ett
ämne får uttryckas och värdesätts i undervisningen. Detta innebär att läraren måste ta ansvar

för att det som gör eleverna unika får utrymme undervisningen, samtidigt då att alla elever är
jämlika, vilket kan jämföras med den finländska läroplanen (Utbildningsstyrelsen, 2014, s. 14)

som beskriver att läraren bör se sina elever som unika. Det här kan tolkas som att varje elev har

ett värde eftersom alla elever är unika. Det här kan dock upplevas som paradoxalt, eftersom har
olikheter (exempelvis att varje elev är unik) något utrymme i undervisningen då jämlikhet
eftersträvas? Ifall jämlikhet är något som värdesätts i undervisningen kan läraren uppleva de
elever som är ”annorlunda”? Ett tydligt exempel är att ifall en elev uppenbarligen är bättre på
ett ämne än alla andra jämnåriga i klassen är de då jämställda i den undervisningskontexten
eller ska det unika hos eleven erkännas?

Aspelin (2016) introducerar idén om relationskompetens. Aspelin utgår ifrån Bubers (1997)
syn på distans och relation var en människa ska ha möjlighet att träda in i en relation, men också

kunna distansera sig från relationen. Aspelin (2016, s. 11) skriver att pedagogisk
relationskompetens innebär att eleven kan vara aktiv i relationer och samtidigt som eleven ska

kunna distansera sig från sina medmänniskor. Det innebär att eleven får möjlighet att både
kunna träda in i en relation och att distansera sig ifrån relationen, exempelvis till sina

klasskamrater. Det här kunde tolkas som att eleven får utrymme att reflektera kring ett problem
för sig själv, för att sedan dela med sig av reflektionen i relationen till andra.

Rytzler (2017) beskriver uppmärksamheten som läraren ger sina elever som ett sätt att

undervisa. Uppmärksamheten i en pedagogisk situation blir ett sätt för läraren att utföra
undervisningen till sina elever, där eleverna ses som unika och kan dela med sig av sina

lärdomar vilket bidrar till att eleverna får möjligheten att ta del av undervisningen (Rytzler,

2017, s. 226). Här också lyfts en människas unika själv upp som något väsentligt och att eleven
får ta del av ”världen”, vilket i detta fall är tillfället i en undervisning. I dessa tillfällen delar
eleven med sig av sin kunskap och erfarenhet. Eleven blir sedd som ett subjekt och är kapabel

att dela med sig av sin kunskap. Märk väl att begreppet ”sin kunskap” läggs det extra vikt vid,

eftersom kunskapen eleven delar med sig av kunde uppfattas som ett uttryck för hans eller
hennes reflektion. Eleven får ett erkännande för den kunskap han eller hon har reflekterat över

och kunskapen kan diskuteras med klasskamraterna genom den dialog som sker i
undervisningen.

Synliggörandet av elevers subjekt som delar med sig av sin kunskap kan också exemplifieras
med Rhodes och Carlsen (2018, s. 1312) som betonar att en person kan vara kvalificerad att

kunna reflektera och kan komma till en vettig slutsats utifrån hans eller hennes egen erfarenhet.

5

Det här kan innebära att läraren ser sina elever som subjekt, erkänner sina elevers sätt att tänka
och lyssnar till elevernas åsikter då en diskussion sker i undervisningen. Orsaken till detta är att

läraren ger eleven möjlighet till att reflektera, vilket i sin tur bidrar till att elevens egen reflektion
kommer till uttryck. Reflektionen som kommer till uttryck är något betydelsefullt och kan
erkännas av läraren.

Malik och Akhter (2013) beskriver praktiken i ett klassrum utifrån ett existentialistiskt synsätt.

Läraren kan presentera ett ämne inför klassen på ett adekvat sätt, där en genuin diskussion

uppkommer, vilket bidrar till att eleverna blir bekanta med sitt eget tänkande och den egna
reflektionen kring ämnet speglas till den tidigare kunskap eleverna har om ämnet (Malik &
Akhter, 2013, s. 89). Eleven får möjlighet att reflektera och reflektionen hos eleven värdesätts.
Det här kan vara ett undervisningstillfälle då eleverna diskuterar kring ett filosofiskt ämne som

exempelvis eutanasi. Det förekommer olika synpunkter angående ämnet där en elev kan

uppleva att till exempel eutanasi alltid är fel eftersom det kan jämföras med mord. Efter en
dialog med sina klasskamrater i undervisningen kan eleven förstå att det förekommer olika
synvinklar kring fenomenet eutanasi och kommer till insikt om att ämnet är komplext och på
det viset inte alltid självklart. Poängen med exemplet är att läraren ger eleverna möjlighet till

att utveckla sitt tänkande och låter dem spegla den nya slutsatsen från det som eleverna har
reflekterat kring med vad de förstod av ämnet från tidigare. Läraren ser sina elever som subjekt

med ett eget tänkande och erkänner sina elevers sätt att tänka som utvecklas i samband med
dialogen.

I det här avsnittet har relationens betydelse i pedagogiska sammanhang beskrivits då en elev

ses som unik av sin lärare. I undervisningen kan läraren ge sin elev möjlighet till att utveckla
sitt eget sätt att tänka och tillåter eleven att formas. Det här innebär att elevens utveckling i
tänkandet inte begränsas till ett visst sätt att tänka, utan eleven blir sedd som ett reflekterande

subjekt. Det autentiska synliggörs då läraren är öppen för att se eleven som unik och tillåter att

eleven får bilda sig en uppfattning om ett fenomen som problematiseras, utifrån sitt eget sätt att
tänka. Läraren har den avgörande rollen att skapa tillfällen i undervisningen som möjliggör att
subjektet hos eleven synliggörs, exempelvis en diskussion där öppenhet för varandra är centralt

och där det egna tänkandet värdesätts. ”Subjekt” som beskrivs vid jämna mellanrum kan vara
synonymt med ett ”autentiskt själv”.

1.3 Tidigare forskning

I det här avsnittet ska motiveringen till varför Taylors och Lévinas verk valts ut som

analysobjekt för den här undersökningen samt tidigare forskning beskrivas. Varken Taylor eller

6

Lévinas har haft som intention att vara pedagogiska i sina teorier, men det förekommer forskare

som har använt sig av deras teorier i pedagogiska sammanhang. Som följande kommer tre
forskare presenteras som har använt sig av Taylor och Lévinas teorier, där Mörkenstam (1994)
och Kreber (2010) har använt sig av Taylor, medan Todd (2008) har använt sig av Lévinas.

Mörkenstams artikel ”Identitet, frihet och erkännande: Charles Taylors kritik av

individualismen” (1994) utgår från en statsvetenskaplig synvinkel och diskuterar att en
människas själv eller identitet inte kan utvecklas utan interaktion med andra människor.

Mörkenstam utgår i sin artikel från Taylors syn på de ”moraliska ramverken” som är en
förutsättning för utvecklingen av en identitet. De moraliska ramverken är bundna till att det

finns en föreställning av vad självet är samt ”av att vara ett jag bland andra jag”. (Mörkenstam,
1994, s. 348.)

Mörkenstam visar på relationens betydelse när en individ utvecklas. Relationen är viktig

eftersom då kan en dialog uppkomma och Mörkenstam (1994, s. 354) beskriver att dialogen är
en viktig aspekt i sammanhanget där identiteten utvecklas hos en individ. Det innebär att
kontexten, vilket är det moraliska ramverket, där dialogen utspelar sig i har en avgörande roll i
skapandet av en individs identitet (1994, s. 354). Mörkenstam beskriver också om att människan

lär, formas och utvecklas livet ut i dialog med andra (1994, s. 361), vilket är väsentligt ur en
pedagogisk synvinkel. I pedagogiska situationer lär, formas och utvecklas människan,

exempelvis i en undervisningskontext. Ifall dialogen är en hörnsten för lärandet, formandet och
för utvecklingen hos en människa, då borde dialogen vara något som bör prioriteras i
pedagogiska sammanhang.

Mörkenstam (1994, s. 358) nämner också om erkännande av olika identiteter, där det moraliska
ramverket möjliggör ett faktiskt erkännande. I och med att dialogen och erkännandet är

betydelsefulla aspekter för att identiteten inte ska bli betydelselös för en individ är dialogen och

erkännande också betydelsefulla för autenticiteten hos en individ (Mörkenstam, 1994, s. 358).
Av den orsaken är ”dialog” och ”erkännande” två begrepp som beaktas vid undersökningen av
autenticitet.

Kreber (2010, s. 194) har behandlat Taylors teori om ”dialog”, ”erkännande” och ”autenticitet”,
där dialogen innebär att det autentiska uppstår i strävan efter att identifiera det vad man tror på

och försöker synliggöra det som är annorlunda hos en annan. Det här sker i ett dialogiskt

engagemang var olika uppfattningar och värderingar uppstår. Denna dialog inkluderar mod och
medkänsla vid lyssnandet av den andres åsikter, men också att den andre får ett erkännande för
sina påståenden.

7

Kreber (2010, s. 194) diskuterar begreppet autentisk pedagogik, vilket lägger bland annat

betoning på att stöda utvecklingen för alla elever, deras fria val och stöda elevers strävan till
autenticitet. Lärarens stöd till elevens strävan efter autenticitet kan tolkas som att läraren visar
omsorg och erkänner elevens utvecklingsprocess. Det fria valet som Kreber nämner kan
jämföras med då Säfström (2017) lyfter upp att den andres frihet är ett mål i den pedagogiska
relationen.

Todd (2008) har undersökt ”didaktik som våldshandling” i verket ”Att lära av den Andre:

Levinas, psykoanalys och etiska möjligheter i undervisning och utbildning”. Todd beskriver
följande om den didaktiska våldshandlingen: ”Min betoning ligger här på den obevekliga yttre
kraft som har makten att underordna, som tvingar oss att lära och bli” (2008, s. 40). Tvånget av

att lära och bli i sig är inte negativt, det som i stället blir väsentligt att beakta är ifall utbildningen
kränker allt för mycket och på vilket sätt lärare kunde i pedagogiska möten bidra med

möjligheter vilka är till sin karaktär våldsfria (2008, s. 40). Det här kunde tolkas som att läraren
reflekterar över sitt handlade i undervisningen. Detta eftersom läraren erkänner sina elever som
fria subjekt och är väl medveten om att sättet läraren möter sina elever kommer att påverka dem

(ett etiskt förhållningssätt), vilket i sig bidrar till att eleven erkänns. På samma gång är ”didaktik
som våldshandling” kanske en ren nödvändighet, eftersom det kan stimulera eleven att vara i
en dialog. För att dialogen ska upprätthållas behöver eleven bli utmanad och vara engagerad av

sin lärare. Eleven blir på det viset ”omskakad” och en våldshandling mot elevens tillvaro sker.

Det här kan vara nödvändigt för att en utveckling hos eleven ska vara möjligt eller som det
tidigare nämndes, ”lära och bli”.

De tre forskarna som har beskrivits i detta avsnitt visar på att både Taylor och Lévinas är
relevanta för pedagogisk forskning. Orsaken till att Taylor är intressant är för att han beskriver
autenticiteten, men även vikten av att erkänna andra. Taylor betonar relationen till sina

medmänniskor samt dialogens betydelse. Lévinas företräder en etisk teori med fokus långt på
ansvaret, men Lévinas nämner i sitt verk om att talet och svaret är förknippat med ett ansvar,
vilket kan kopplas ihop med dialogen.

1.4 Avhandlingens struktur

Avhandlingen består av ett inledningskapitel (1), där syfte, forskningsfrågor och metod (1.1)
presenteras. Bakgrunden (1.2) till avhandlingen och tidigare forskning (1.3) lyfts även upp, där

kapitlets sista avsnitt (1.4) beskriver avhandlingens struktur. I det andra (2) kapitlet redogörs
undersökningens teori vilket består av fyra avsnitt. En (2.1) beskrivning av autenticitet, dialog
som möte (2.2) och erkännande (2.3) förekommer i teorikapitlet. I det sista avsnittet (2.4)

8

redogörs den pedagogiska relationen i den här avhandlingen och en konklusion av kapitlet
beskrivs.

I avhandlingens tredje (3) kapitel beskrivs undersökningens metod där syfte och

forskningsfrågorna relateras till metoden (3.1). Hermeneutiken som teori (3.2) redovisas och
Ricoeurs hermeneutiska textanalys beskrivs (3.3). Kapitlets sista avsnitt (3.4) är en beskrivning

av fenomenet som undersöks och hur analysen har utförts. I avhandlingens fjärde kapitel (4)
presenteras den hermeneutiska analysen och Taylors verk introduceras (4.1). Den första

analysomgången (4.2) består av en naiv tolkning av Taylors verk vilket sedan följs av en djupare
tolkning på strukturell nivå (4.3). Efter detta presenteras Lévinas verk (4.4) där analysen börjar

med en beskrivning av en naiv tolkning (4.5) som sedan utmynnar i en tolkning som befinner
sig på en strukturell nivå (4.6).

Det femte (5) kapitlet är en fördjupad diskussion av det resultat som uppkommit från analysen
av Taylors och Lévinas verk. ”Autenticitet” och ”ansvar” diskuteras parallellt (5.1) medan
”dialog” (5.2) och ”erkännande” (5.3) diskuteras skilt. Sedan skapas en ”bro” (5.4) mellan
resultatet utifrån de begrepp vilka har fungerat som avgränsningsområden i analysen för att

synliggöra den gemensamma knutpunkten. Kapitlet har ett avsnitt (5.5) som beskriver vad
autenticitet i den pedagogiska relationen är för något utifrån resultatet. I det sista avsnittet (5.6)
diskuteras undersökningens resultat utifrån ett kritiskt perspektiv.

I det sjätte kapitlet (6) redogörs en avslutande reflexion kring avhandlingen, där en
metoddiskussion (6.1) beskrivs och förslag på fortsatt forskning (6.2). I slutet av kapitlet
presenteras en konklusion (6.3) där avhandlingens centrala delar diskuteras.

2 Avhandlingens teori

9

I det här kapitlet diskuteras avhandlingens teori, där undersökningens centrala begrepp

”autenticitet”, ”dialog” och ”erkännande” ingår. I den här avhandlingen fungerar pedagogisk

relation som undersökningens ramverk. Avhandlingen undersöker Charles Taylors (1991) och

Emmanuel Lévinas (1988) förståelse av autenticitet i en pedagogisk relation. Den pedagogiska
relationen i den här undersökningen baserar sig främst på Säfströms (2017) syn på pedagogisk

relation där den andres frihet värdesätts och subjektet hos eleven blir sedd. I en pedagogisk
relation har också frågan (Biesta, 2003, s. 67) som läraren ställer till sin elev en betydande roll

eftersom detta kunde fungera som en provokation (Uljens, 2014, s. 63) var eleven blir tvungen

att svara. Detta kan bidra till att en utveckling hos eleven sker i undervisningen. Elevens sätt att

tänka utvecklas och detta tänkande kan vara något autentiskt. Autenticitet, dialog och
erkännande beskrivs mera utförligt under kapitlets tre första avsnitt och dessa begrepp
kombineras sedan med den pedagogiska relationen under det fjärde avsnittet där kapitlets
konklusion även lyfts upp.

2.1 Olika sätt att förstå autenticitet

Autenticitet är ett komplext fenomen. Enligt Lindholm (2008, s. 1) inkluderar det olika begrepp
som ”uppriktighet”, ”naturlig”, ”originell” och ”äkthet”. Det som dock skiljer autenticiteten
från dessa begrepp är att det autentiska står ensamt och har ett högre nästan ett andligt kall att

tjäna. En autentisk person är sanningsenlig mot sina rötter eller ifall livet som han eller hon
lever utrycks omedelbart från hans eller hennes essens. (2008, s. 1–2.) Att vara sanningsenlig

mot sina rötter kan innebära att personen är trogen den tradition som han eller hon är uppvuxen
i. Det ursprung en person har och identifierar sig själv med är större än individen. Det som är
större än individen kan exempelvis vara kulturen och kulturen kan vara något individen

identifierar sig med. Kulturen är större än individen eftersom den enskilde personen är en del
av denna kultur, som utgör en större helhet. Essensen kan tolkas som ”kärnan” hos individen,
det som gör honom eller henne unik eller originell. Det originella som uttrycks från individens

essens är med andra ord det som är äkta. Men vad är ”äkthet” i sådana fall och hur kan detta

beskrivas? Ett sätt är att beskriva motsatsen till det äkta, nämligen det ”falska”. Heidegger

(2013, s. 49–50) beskriver begreppet ”falskvaron” vilket innebär att framföra något som det

egentligen inte är. Individen försöker framföra något som han eller hon inte är sanningsenlig
till och på det sättet inte uppriktig gentemot. Det innebär att det individen försöker framföra
inte upplevs som ”äkta” vilket bidrar till att autenticitet uteblir.

10

Stycket ovan går att relatera till det Lindholm exemplifierar i sitt verk vilket är då kvinnor kom
ut i arbetslivet och dessa skulle bemöta kunder på ett visst sätt, som man utgick ifrån var ett

kvinnligt beteende. Det förekom en föreställning att kvinnor var varma och vänliga av sig vilket

kunde uppfattas som ett moderligt beteende och detta ideal skulle kvinnor leva upp till i
arbetslivet (Lindholm, 2008). Lindholm exemplifierar med en yrkesgrupp som har blivit utsatt
för detta, nämligen flygvärdinnor. Flygvärdinnor förväntades vara varma och vårdande

gentemot kunderna. Det förekom framförallt två strategier som flygvärdinnorna använde sig av
för att uppnå detta mål: det ena var att på ytan visa ett varmt och vårdande beteende, vilket
resulterade i längden med utbrändhet, eftersom känslan man hade inombords inte

överensstämde med vad man som person uttryckte i praktiken (exempelvis skulle ett leende

finnas konstant på läpparna). Den andra strategin var att vissa flygvärdinnor övertygade sig
själva att de var varma och vårdande av sig och försökte hårt med att följa branschens linje för

hur en flygvärdinna ska uppföra sig. Exemplet med flygvärdinnorna visar på hur en kultur kan
begränsa vårt ”autentiska själv”, eftersom vi ska vara på ett visst sätt. (2008, s. 67.) Det visar

också på hur viktigt ett framförande är för att något ska upplevas som äkta, vilket lyftes upp i
föregående stycke då Heidegger nämndes (2013, s. 49–50). Flygvärdinnorna framförde ett
beteende som baserade sig på en föreställning, alltså flygbranschens ideal på ett kvinnligt

beteende, vilket inte tog hänsyn till flygvärdinnorna som enskilda individer. Det som

flygvärdinnorna framförde var inte något genuint, utan det var ett framförande utifrån en
föreställning om ett kvinnligt beteende. Det autentiska uteblir eftersom flygvärdinnorna är

objektifierade av branschens ideal och det som uttrycks och framförs från flygvärdinnorna är i

sådana fall inte något autentiskt, utan falskt. Det som är falskt är ett resultat utifrån den
objektifiering som flygvärdinnorna blev tvungna att ta på sig i sin yrkesroll.

Exemplet med flygvärdinnorna går att relatera till när Lindholm hänvisar till Jean-Jacques
Rousseau och att det sociala inom vår civilisation har förstört människans sanna väsen. Utifrån

Rousseaus teori beskriver Lindholm (2008, s. 9) att människan är fastkedjad och att vi
människor har lärt oss att älska kedjorna samt att hylla den orättvisa sociala värld som har

förstört människans genuina varande. Ifall man utgår ifrån det här påståendet, kunde detta tolkas

som att människan lever i en kultur där vi tenderar att konstruera människan till ett varande,
istället för att ge honom eller henne möjligheten att bli den han eller hon är. Det som är äkta
hos människan får inget utrymme, utan han eller hon konstrueras på förhand. Av den orsaken
har kulturen en avgörande roll ifall det autentiska hos en individ kan eller tillåts att framföras.

En annan forskare som har behandlat det autentiska som fenomen är Safran (2017) och här lyfts
autenticiteten upp hos individen och detta i relation till andra människor. Safran beskriver att

11

autenticiteten hos en individ skapas i dialogen (2017, s. 76). Att vara autentisk innebär också
att en individ har förmågan att reflektera över vad som är värt att fullfölja i den sociala kontext

han eller hon befinner sig i (Safran, 2017, s. 75). Utifrån en pedagogisk synvinkel kunde detta
exemplifieras med en reflektion som är självständig och detta förknippas med ett autentiskt
själv.

Ett annat begrepp som Safran berör i sin artikel är ”integritet”, som innebär att man står för
något. Integritet inkluderar bland annat en persons önskningar och utvärderingar vilket kunde
förknippas med stycket ovan då en autentisk person har förmågan att reflektera på ett

självständigt sätt. Safran beskriver att integritet även innebär att kunna vara öppen för andra

personers åsikter och att ens värderingar kan utvecklas i och med detta. (Safran, 2017, s. 75–
76.) Det visar på att människor inte är autonoma utan utvecklas i relation med andra.

Ashton skriver i sin artikel (2010, s. 14) att läraren måste bekräfta sina elevers ”helhet” och
detta genom att se vem de är och vad de kan bli, på samma gång erkänna hur eleverna vid

nuläget ser på sig själva samt vad de önskar att de kan bli. Läraren ska bekräfta sin elevs
”helhet”, men också den elevens egen syn på sig själv samt dess önskan vad han eller hon kan
bli. Det visar på att öppenhet är betydelsefullt för autenticiteten och att läraren befinner sig i en

position där läraren kan bekräfta elevens ”helhet”, men kan också förvägra att bekräfta sina
elevers ”helhet”.
Bialystoks artikel (2015) lägger fokus på autenticitet hos läraren och inte eleven. Bialystok
strävar mot att synliggöra ifall ett autentiskt själv hos läraren är sammankopplat med gott

lärande. Slutsatsen var att ett autentiskt själv inte var sammankopplat med gott lärande. Istället
lyfter Bialystok upp att autenticitet förknippas med att vara sanningsenlig mot sig själv och att

det självet vi önskar uttrycks i ett klassrum beror långt på vem läraren är (Bialystok, 2015, s.
321). Det som är värt att notera är att läraren förväntas vara på ett visst sätt. Som åhörare i ett

klassrum har varje individ en föreställning över vad ett gott lärande är för något och hur detta i
sådana fall är förknippat med att läraren är autentisk. Frågan som uppkommer är att konstruerar

man lärarens väsen på förhand? Är lärarens ”autentiska själv” uppbyggt på förhand, eftersom
vi vill att han eller hon ska vara på ett visst sätt? Det här visar på att relationen till sina

medmänniskor är betydelsefull och att det som gör en individ autentisk kan begränsas av
föreställningen över hur individen ska vara. Av den orsaken framträder individen sig själv på
ett sätt som inte nödvändigtvis blir äkta, utan på ett sätt som är falskt (jfr. Heidegger, 2013) och
därför riskerar det autentiska att utebli.

2.2 Dialogen som ett möte

12

Shady och Larson (2010) samt Gordon (2011) undersöker mötets betydelse vid en dialog genom

Martin Bubers dialogfilosofi. Dialogen är en väsentlig aspekt för det autentiska hos en individ

och kan jämföras med Safran (2017) som förstår relationen som avgörande för autenticiteten.
Dialogen är också nödvändig för att en elev ska kunna ta del av undervisningen där eleven kan

utvecklas på ett personligt och på ett intellektuellt plan (Shady & Larson, 2010). Läraren kan
med hjälp av dialogen stödja sina elever till att inse sina potentialer (Gordon, 2011) eller
färdigheter och detta kan ses som ett stöd för elevens utvecklig. Det här är orsaken till att
dialogen är relevant för den här undersökningen, eftersom det är vid mötet, som kännetecknas

av dialogen, var mycket av det avgörande sker för en elevs utveckling som människa men också
för autenticiteten hos eleven.

Shady och Larson (2010, s. 84) beskriver att självet och andra existerar samtidigt dialogiskt i

en värld av relation, som kännetecknas av solidaritet och genuin gemenskap. Dialog och

relation är sammankopplade med varandra och det förekommer en ömsesidighet mellan de som

befinner sig i denna ”värld”. Denna värld är något som Buber i sitt verk ”Jag och Du” (2013)
beskriver som ett ”Jag-Du–förhållningssätt”, vilket kännetecknas av att kunna vara öppen för
att möta hela människans sanna väsen. Det dialogiska mötet i undervisningen uppstår när ett

”Jag-Du–förhållningsätt” sker (Shady & Larson, 2010). Dialogen är nödvändig och
sammankopplas med ett erkännande, men också att det förekommer en ömsesidighet mellan de

två parterna i dialogen (Shady & Larson, 2010, s. 85). Shady och Larson beskriver en
klassrumsmiljö där dialogen kan utspela sig i:

”By opening a space where all students in the classroom can discuss the issue from different

perspectives and seek to understand both why the student making the comment sees the world in this

way as well as why others see his position as harmful, the instructor allows for a possible ”meeting”
between persons in the classroom” (Shady & Larson, 2010, s. 91).

Citatet lyfter bland annat upp att såväl läraren som eleverna måste vara öppen och sträva efter

förståelse för en elevs syn på ett problem när diskussionen äger rum. I citatet beskrivs också

risken för konflikter i undervisningen ifall läraren och klasskamraterna vägrar vara öppen att
förstå elevens perspektiv på problemet. Läraren har en betydelsefull roll vid skapandet av
dialogiska möten som citatet visar på.

I en klassrumsmiljö som är dialogisk finns det möjlighet till personlig och intellektuell

utveckling för eleven (Shady & Larson, 2010, s. 91–92). Eleven har blivit sedd och läraren
strävar till att förstå eleven som människa då eleven har tagit del av ”världen” i ett möte

13

kännetecknat av dialog, vilket bidrar till att en utveckling hos eleven sker. I dialogen blir eleven
sedd för den han eller hon är. Då de andra, klasskamrater och läraren, försöker förstå eleven
kan reflektionen som eleven delar med sig av vara det som de andra försöker förstå. De försöker
förstå det eleven som person står för. Då eleven uttrycker en reflekterad åsikt vid diskussionen

i klassrummet blir eleven tvungen att stå för det han eller hon uttrycker. På samma gång som

eleven ska bli sedd och förstådd i dialogen blir eleven också utmanad för det han eller hon står
för. Eleven blir utmanad då han eller hon funderar igenom det som diskuteras för att sedan
kunna stå för det han eller hon talar om. Det sker en utveckling på ett intellektuellt plan där
elevens tänkande kommer till insikt om nya synvinklar, då de nya synvinklarna speglas till det

man vet från tidigare. Det kan jämföras med Safran (2017) som förstår begreppet integritet som
att stå för något, men även att vara öppen för andras åsikter och att ens egna värderingar kan
utvecklas (se avsnitt 2.1).

Gordon (2011, s. 211) beskriver också en dialog som är inspirerad av Buber, där en människa

inte uppenbarar sig med hela sitt väsen vid isolering eller i en del av ett kollektiv, utan i relation
eller dialog med andra människor. En lärare ska inte enbart se sina elever som en summa av

olika kvaliteter ifall läraren vill bidra med att elever ska inse sina egna potentialer, utan läraren

måste se sina elever som hela väsen. Detta sker ifall läraren möter sina elever i en dialogisk

relation (2011, s. 211). Elevens insikt till egna potentialer kan innebära att läraren hjälper

eleverna att inse sina styrkor och färdigheter med hjälp av att läraren stöder sina elevers
utveckling. Lärarens roll att understödja elevers insikt i egna färdigheter kan leda till utveckling
på intellektuellt plan, vilket kan bidra till att eleverna får en grogrund att skapa något utifrån

sitt intellekt. Detta skapande utifrån intellektet kan vara något som kännetecknar autenticitet
hos eleven, något egendomligt eller något som kännetecknar elevens sätt att tänka.

2.3 Erkännande

Erkännandet utifrån Honneths teori (2003) innebär att en person utvecklar en positiv relation
till sig själv och på detta sätt utvecklas ett själv. Vidare citerar Honneth: ”Mänskliga subjekt

uppnår nämligen en intakt självrelation endast genom att de finner sig bekräftade eller erkända

med avseende på värdet av bestämda förmågor och rättigheter” (2003, s. 105–106). Relationen

har betydelse och begreppet rättighet anses ha ett värde. I Honneths (2003, s. 106) teori
förekommer det tre former av erkännande där den första formen består av kärlek och omsorg,

den andra formen beskrivs som en allomfattande likabehandling medan den tredje formen av
erkännande beskrivs som ett stadie var det förekommer en ”särskild uppskattning”. Det är den
första formen av erkännande som är signifikant i den här avhandlingen, eftersom Honneth

14

betonar då att en persons önskningar och behov erkänns och har ett värde för andra människor.
Det här kunde tolkas som att det förekommer ett behov av att erkänna den andres själv, för den

individen är, inte för den individen ska vara. En människa erkänns för den person han eller hon
verkligen är.

Erkännandet av den andre har betydelse för en individs formande som människa. Erkännandet

är kopplat till att kunna se den andres behov av att bli erkänd. Det innebär att något driver oss

att inkludera den andre i vår tillvaro eller att den andres behov av att bli erkänd berör oss av
någon orsak. Det här kan exemplifieras med Shady och Larson (2010) att det förekommer en
öppenhet till att vilja förstå en elevs synpunkter kring ett problem som diskuteras i klassrummet
(se avsnitt 2.2). Det faktum att eleven blir sedd och hörd, där det förekommer ett intresse av att

rikta uppmärksamheten mot denna elev och att det som eleven talar om i dialogen har betydelse,
visar på att det förekommer ett erkännande.

Heter (2006) beskriver vikten av ett erkännande och hur detta är avgörande för den andres

”självidentitet”. Heter utgår ifrån Hegels teori och konstaterar att en person får en känsla av en

komplett självidentitet och detta enbart av att han eller hon har erkänts av sina medmänniskor

(Heter, 2006, s. 23). I Heters undersökning lyfts Jean-Paul Sartre syn på erkännande upp som
utgår ifrån mästare/slavidén och slutsatsen blev att idén utgick ifrån förtryck av den andre. Detta
resulterar i att det inte förekommer någon ömsesidighet mellan parterna. Utifrån denna slutsats,

beskriver Heter att ju mindre ömsesidighet det förekommer i en relation, desto mindre erkänns
den andres frihet, behov, intressen. (Heter, 2006, s. 29.) ”Självidentiteten” är något som kan
förknippas med ett ”autentiskt själv” eftersom ”identiteten” är något som kännetecknar

individen. Det här kan jämföras med Lindholm (2008, s. 67) som lyfte upp exemplet med
flygvärdinnorna som försökte leva upp till branschens föreställning om vad ett kvinnligt

beteende innebar. Flygvärdinnorna skulle leva upp till ett ideal, vilket inte gick ihop med vad
de sedan uttryckte i praktiken, eftersom i vissa fall ledde detta till utbrändhet. Exemplet med

flygvärdinnorna kan tolkas som att det förekom ett behov av att bli erkänd för den man

verkligen var och erhålla en ”komplett självidentitet”. På det sättet skulle flygvärdinnorna få en
chans att uppträda på ett sätt som vore äkta. Detta behov blev förvägrat ett erkännande, vilket
ledde till utbrändhet, eftersom behovet inte togs hänsyn till.

Bägge teorierna som lyfts upp i det här avsnittet nämner begreppet ”behov” i samband med ett
erkännande. Det kan tolkas som att behovet av att bli erkänd är en värdefråga och som

förverkligas ifall vi tar vara på relationen. Märk väl att bägge teorierna även lägger tonvikt på

det relationella, vilket innebär att relationen är väsentlig för ett erkännande. ”Självidentiteten”
(Heter, 2006, s. 23) var också något som förknippades med ett erkännande. För att

15

självidentiteten ska bli ”komplett” behövs ett erkännande från omgivningen. Identiteten som
självet bär på kan upplevas som ett synonym till ett autentiskt själv eftersom identitet kan
uppfattas något som kännetecknar den enskilde individen, det som gör denna individ äkta eller
autentisk. Individen är således i behov av att få ett erkännande av sina medmänniskor för att det
som kännetecknar individen, nämligen identiteten, blir komplett.

2.4 Den pedagogiska relationen

Denna avhandling skrivs inom ramen för en pedagogisk relation. En pedagogisk relation i den
här avhandlingen innebär att värdesätta den andres frihet i undervisningen och se sina elever

som subjekt. (Säfström, 2017.) En pedagogisk relation inkluderar också provokation från

lärarens håll, där frågan kan vara en provokation i en pedagogisk handling. Detta eftersom

provokationen kan leda till en omskakning av subjektet hos eleven och på det viset sker en
utveckling. Här representerar Säfström (2017) den pedagogiska relationen som sedan utvecklas
vidare av Uljens (2014), Biesta (2003; 2013) och Winter (2011) under avsnittets gång.

Autenticitet i en pedagogisk relation innebär en strävan efter äkthet men också att det

förekommer en öppenhet gentemot den andre, som i detta fall är eleven. Denna öppenhet kan
komma i uttryck då läraren ser elevens ”helhet” (Ashton, 2010) eller då läraren stödjer elevens
utveckling (Kreber, 2010) vilket leder till autenticitet. Det autentiska i en pedagogisk relation

inkluderar också ”integritet” (Safran, 2017) vilket innebär att kunna stå för något. Att kunna stå
för något kan vara en förutsättning till att sträva efter något äkta.

Säfström representerar den pedagogiska relationen i den här avhandlingen. Säfström (2017, s.
215) kombinerar tre perspektiv vid undervisningen, det etiska, det politiska och det estetiska

perspektivet var den andres frihet värdesätts. Undervisningen förstås här som en pedagogisk
relation där eleven bör ses som någon med sitt unika sätt att vara, som ett subjekt istället för ett

objekt utifrån lärarens föreställning om vem eleven är (2017, s. 222). Denna objektifiering i

undervisningen kallar Säfström (2017, s. 216) för ”arrogans” och det innebär att läraren inte
tolererar att eleven inte är som en själv, vilket kan ses som en form av självcentrering.

Härnäst ska den pedagogiska teorin vidareutvecklas med hjälp av Uljens (2014), Biesta (2003
& 2013) och Winter (2011). Genom dessa forskare beskrivs avhandlingens definition av
pedagogisk relation.

Uljens (2014) beskriver teorin om icke-affirmativ uppfordran utgående från Dietrich Benner.
Uljens skriver följande om icke-affirmativ uppfordran:

16
”En icke-affirmativ uppfordran till självverksamhet betonar att bildningsprocessen är beroende av
ett erfaret tilltal men att när denna provokation är ett pedagogiskt handlande bör detta handlande

medvetet avhålla sig från att oproblematiskt bekräfta det rådande eller ideala framtida tillstånd. Med
ett sådant självreflekterande pedagogiskt omdöme antas pedagogen bättre kunna skapa rum för en
bildningsprocess som erkänner den lärandes självverksamhet och rätt till att uppöva medveten
självständighet i tänkandet”. (Uljens, 2014, s. 63.)

Läraren tar ett ansvar för att skapa rum var eleven blir sedd samt att eleven får möjligheten att

skapa något själv från sitt eget tänkande. Elevens frihet är något som prioriteras i samband med
ett erkännande. Det självständiga tänkandet kan uppfattas som något av värde och rätten till att
få uppöva självständighet i tänkandet erkänns av läraren. Skapandet av rum kunde metaforiskt

uppfattas som en värld i en undervisningssituation var ett reflekterande tänkande har
möjligheten att uttryckas och på det viset utvecklas ett självständigt tänkande. Begreppet

provokation beskrevs också i samband med ett pedagogiskt handlande. Provokation kan vara
nödvändigt i undervisningen för att dialogen ska upprätthållas mellan läraren och eleven samt

att elevens självständighet i tänkandet utmanas. Det innebär att i undervisningen kan läraren
skapa rum där en dialog mellan läraren och eleven uppkommer, var läraren ger eleven möjlighet

att tänka fritt och vid reflektionen sträva mot ett tänkande som är självständigt. För att utmana
det reflekterande tänkandet kan läraren provocera eleven för att dialogen ska upprätthållas men

också för att elevens sätt att tänka utvecklas. Läraren kan erkänna det svar som eleven ger i

dialogen, ett svar som är unikt just för eleven. Detta reflekterande svar kan vara ett uttryck från
elevens autentiska själv.

Todd (2008, s. 40) beskrev den didaktiska våldshandlingen som går ut på att vi tvingas till att
lära och bli. Det här kan relateras till Uljens (2014, s. 63) lyfter upp provokation i pedagogiskt

handlande. ”Didaktik som våldshandling” och ”provokation” kan fungera som synonymer i
samband då eleven formar sitt sätt att tänka. Då läraren utmanar elevens sätt att tänka sker en
”omskakning” av elevens tillvaro eller subjektet hos eleven. I och med att läraren befinner sig
i en maktposition till sin elev är det viktigt att provokationen eller den didaktiska
våldshandlingen inte ”kör över subjektet”, utan läraren vet var gränsen går.

Biesta (2003) har diskuterat om temat frågan och svaret i ett pedagogiskt sammanhang, där

utbildningen bör vara öppen för att genuina frågor får utrymme, men möjligheten för elever att

få presentera ett svar är essentiellt. Här kunde frågan som ställs av läraren upplevas som en
provokation som stimulerar eleven och svaret som presenteras av eleven tas i beaktan, eftersom

det värdesätts som något betydelsefullt. Frågan blir ett sätt att stimulera eleven att upprätthålla
en dialog och provokationen blir ett sätt för eleven att få ta del av undervisningen med sitt svar.

17

Biesta (2013) skriver att då läraren i en undervisningssituation lär ut kunde möjligheten som

eleven får, nämligen att lära och utvecklas, ses som en gåva. ”To be taught – to be open to
receiving the gift of teaching – thus means being able to give such interruptions a place in one´s

understanding and one´s being” (Biesta, 2013, s. 457). Utifrån det här kunde undervisningen
uppfattas som en möjlighet för eleven att utvecklas. Detta eftersom läraren erbjuder ett tillfälle
eller ett avbrott, där eleven får friheten att reflektera och skapa något nytt med sitt tänkande.

Dessa tillfällen eller avbrott kunde vara en dialog som utspelar sig mellan läraren och eleven.
Detta tillfälle eller avbrott kan också jämföras med ett skapande av rum då eleven övar upp
medveten självständighet i sitt tänkande som beskrevs i samband med Uljens (2014).

I en intervju med Biesta som utfördes av Winter (2011) uppkommer temat om ”uniqueness-asirreplaceability”. I intervjun diskuterades att när spelar det roll att jag är jag? Svaret på den
frågan var när någon vänder sig till mig, när någon tilltalar mig eller när någon kallar på mig

(Winter, 2011, s. 539). Det här kan exemplifieras till en undervisningssituation då läraren kallar

på sin elev och detta kunde tolkas som att läraren ”bjuder in eleven” till en ”värld” var elevens
sanna väsen får utrymme. När någon tilltalar eleven kan det innebära att läraren som tilltalar

eleven vill något specifikt just av eleven och detta kan vara en förutsättning för att en dialog
skapas. När någon tilltalar eleven kan detta också ses som en provokation (Uljens, 2014) eller

didaktisk våldshandling (Todd, 2008) i undervisningen, eftersom eleven blir satt i en position
där han eller hon blir tvungen att svara och på viset blir delaktig i undervisningen.

Utifrån teorikapitlet kan det konstateras att en autentisk pedagogisk relation innebär att sträva
efter äkthet i undervisningen. ”Äkthet” är det begrepp som synonymt står närmast autenticitet

och öppenhet är centralt i en autentisk pedagogisk relation. Denna öppenhet kan vara väsentlig

för att ”arrogansen”, vilket Säfström (2017, s. 216) beskriver att inte kunna acceptera att andra
inte som en själv, uteblir. Det här kan jämföras med Shady och Larson (2010) syn på dialogen
där öppenheten att förstå sin klasskamrat i diskussionen var väsentligt, där man både ser och är
lyhörd vad klasskamraten har att berätta. Som deltagare i diskussionen är man villig att låta sig

bli berörd av det eleven har att berätta och då utgår man inte från sig själv. Öppenheten är också
viktigt vid ett erkännande eftersom behovet av att bli erkänd och erhålla en ”komplett

självidentitet” (Heter, 2006, s. 23) är beroende av att vara öppen för att se behovet. Mörkenstam
(1994, s. 358, 361) lyfte upp att erkänna olika identiteter och att människan formas, lär och

utvecklas i dialogen med andra. Ifall detta relateras till en pedagogisk situation kunde

undervisningen vara ett tillfälle eller en kontext där elever utvecklar sina identiteter, där läraren

och eleven kan ha en dialog med varandra och detta har en inverkan på elevens identitet, men

18

också formande och utveckling som människa. Även här är man villig att se bortom sina egna
intressen och låter sig bli berörd av behovet av ett erkännande.

Autenticiteten kännetecknas också som integritet vilket innebär att kunna stå för något (Safran,

2017) och även här var öppenhet väsentligt. Det här kan innebära att kunna stå för det man
uttrycker i tal, vilket har exemplifierats som ett resultat från en reflexion. Eleven blir tvungen
att stå för det han eller hon talar, inte enbart för sig själv, utan även för deltagarna som lyssnar

på diskussionen och på det viset strävar eleven efter äkthet. Det här kan vara ett sätt att undvika

den s.k. ”falskvaron” som nämndes i samband med Heidegger (2013, s. 49–50) vilket innebar
att framföra något som det egentligen inte är (se avsnitt 2.1).

Med andra ord innebär är en autentisk pedagogisk relation att inte utgå ifrån egna intressen,

utan vara öppen för det som är annorlunda. Det här gäller såväl i en dialog och som vid ett
erkännande. Eleven blir sedd som ett subjekt eller autentisk, inte för läraren själv vill det, utan
för att detta är ett värde i sig som läraren inte själv har valt. Det innebär att läraren inte utgår

från egna intressen, utan är öppen för att synliggörandet av ett subjekt i en pedagogisk relation
har ett värde i sig, vilket läraren strävar efter.

Autenticitet i en pedagogisk relation blir till då eleven får ta del av undervisningen. Läraren

skapar förutsättningar för att eleven blir sedd och hörd, vilket kan ske på olika sätt. Shady och
Larson (2010) lyfte upp att läraren kan skapa ett möte mellan eleverna, där alla blir hörda och
öppenhet att förstå en elevs synpunkt var väsentligt i dialogen. Det har också exemplifierats

med Uljens (2014) som beskrev att läraren kan skapa rum där eleven kan utveckla

självständighet i tänkandet, men också kan detta relateras till Biesta (2013) där
undervisningssituationen kan anses vara ett tillfälle där eleven lär och utvecklas.

Det har nämnts i samband med Safran (2017) att autenticitet förknippas med integritet, vilket

innebär att kunna stå för något. Det har beskrivits om provokation i pedagogiskt handlande

(Uljens, 2014) och den didaktiska våldshandlingen (Todd, 2008) vilket kan ses som en

”omskakning” av eleven. Frågan som ställs i undervisningen (Biesta, 2003) kan fungera som
en provokation eller en didaktisk våldshandling där eleven blir tvungen att ge ett svar. Detta

svar är något som eleven blir tvungen att stå för och på det viset uppstår något äkta eller

autentiskt. Därför handlar dialogen också om att kunna ställa frågor där eleven måste svara och
sedan att kunna erkänna det svar eleven ger.

Konklusion

19

De begrepp som nämnts ovan har strävat efter att förtydliga vad autenticitet är för något, men
även en pedagogisk relation. Autenticiteten förknippas med något som är äkta eller originellt,

vilket inte är helt problemfritt att beskriva ifall det berör ett autentiskt själv. Det kan dock
konstateras utifrån begreppen att ett autentiskt själv är förknippat med att man står för något
och detta något i sig är egendomligt, eller tydligare sagt: äkta. Det som är äkta uttrycks från

eleven, vilket kan vara en reflektion som eleven vill dela med sig av. Ifall man utgår ifrån
Säfströms (2017) syn på pedagogisk relation, kunde detta förverkligas då läraren tar ansvar för
att eleven blir sedd som ett subjekt och där elevens frihet beaktas, exempelvis då denne utrycker

sin åsikt. Det här sker i mötet, där det förekommer en dialog (Shady & Larson, 2010) mellan

olika individer i undervisningen. Frågan (Biesta, 2003) som läraren ställer eleven kunde fungera
som en provokation för att nämna Uljens (2014). Frågan ställer visserligen eleven i position var

han eller hon måste ge ett svar, men frågan kan också bidra till att dialogen upprätthålls. Det
svar som eleven ger är ett uttryck för hans eller hennes essens vilket läraren lyssnar till och

kunde betraktas som ett erkännande av att det finns någon som är helt annan än den jag är (jfr.
Säfströms syn på ”arrogans”). Detta erkännande kan vara ett behov som leder till en
”självidentitet” som blir komplett och då utvecklas individen. (Heter, 2006, s. 23.)

En pedagogisk relation blir ett tillfälle som möjliggör att eleven får utrymme i ”världen” vilket
sker i undervisningen. Det här kan utspela sig i en dialog som läraren tar ansvar för att
förverkliga. Den andres frihet är något som beaktas, eftersom eleven man möter erkänns för

den han eller hon är, inte för den man vill att han eller hon ska vara. Det innebär att läraren inte
utgår ifrån eget intresse, utan strävar efter något som är av värde i pedagogiska sammanhang.

3 Hermeneutik som ansats

20

Den ansats som används i denna avhandling är hermeneutiken där tolka och förstå texter är
centralt (Westlund, 2009). Metoden är textanalys, vilket som baserar sig på Ricoeurs (1988;

2016) hermeneutiska textanalys. Den här avhandlingen undersöker Charles Taylors (1991) och

Emmanuel Lévinas (1988) förståelse av autenticitet i en pedagogisk relation. ”Autenticitet”,
”dialog” och ”erkännande” är de begrepp som avgränsar undersökningen men bidrar också till
en djupare förståelse av fenomenet autenticitet. I analysen av Lévinas verk används begreppet

”ansvar” som avgränsning istället för ”autenticitet”, eftersom ansvaret är centralt i Lévinas teori
och har en nyckelroll i förståelsen av autenticitet. Det här kapitlet har fyra avsnitt där det första
avsnittet relaterar syftet och forskningsfrågorna till undersökningens metod samt analysen. Det
andra avsnittet lyfter upp hermeneutiken som teori medan det tredje avsnittet beskriver Ricoeurs
hermeneutiska textanalys. Kapitlets fjärde avsnitt berättar om fenomenet som undersöks och
hur analysen har utförts i den här avhandlingen.

3.1 Syfte och forskningsfrågornas relevans till metoden

Avhandlingens syfte är att undersöka Charles Taylors (1991) och Emmanuel Lévinas (1988)

förståelse av autenticitet i en pedagogisk relation. Den här undersökningen har två
forskningsfrågor. Den första forskningsfrågan är att vad är en autentisk pedagogisk relation?

Den första frågan lägger fokus på hur fenomenet kan existera, som i det här fallet är att vad som
kännetecknar en pedagogisk relation som är autentisk. Den andra forskningsfrågan är att hur

blir autenticitet till i en pedagogisk relation? Den andra frågan är mera ett handlande eller en
process där läraren och eleven möts, en fråga om hur autenticitet möjliggörs i en pedagogisk
relation.

Eftersom avhandlingens syfte är undersöka Charles Taylors och Emmanuel Lévinas förståelse

av autenticitet i en pedagogisk relation är en hermeneutisk textanalys lämplig att använda sig

av som metod. Det innebär att få en djupare förståelse av autenticitet i en pedagogisk relation

utifrån de texter som tolkas. Texterna som tolkas hermeneutiskt är Charles Taylors ”The ethics
of authenticity” (1991) och Emmanuel Lévinas “Etik och oändlighet: Samtal med Philippe
Nemo” (1988). Dessa två verk har jag läst igenom flera gånger för att greppa helheten av deras
innehåll. För att undersöka texterna på detaljnivå har jag valt ut begrepp som även begränsar

själva analysen. I analysen av Taylors verk är dessa begrepp ”autenticitet”, ”dialog” och
”erkännande”, medan i analysen av Lévinas verk är det ”ansvar”, ”dialog” och ”erkännande”.
Detaljerna som uppkommer från dessa begrepp i undersökningen av texterna, pendlas mellan
texternas helhet och tillbaka till detaljerna vilket bidrar till en djupare förståelse av autenticitet

21

i en pedagogisk relation. För att erhålla en djupare förståelse för fenomenet autenticitet är det
viktigt att jag som tolkare är ödmjuk inför texten och låter den presentera sig själv till mig som

läsare. Min förståelsehorisont av det som undersöks kan då utvidgas och forskningsfrågorna
kan besvaras utifrån den djupare förståelsen.

3.2 Hermeneutiken som teori

Gadamers teori om hermeneutiken inkluderar exempelvis begrepp som ”fördom”, ”förståelse”,

”tolkning”, ”tradition”, ”språk”, ”öppenhet”, textens annan-het, ”historicism” och ”utvidgning
av horisont”. Det förekommer också en pendling mellan helhet och detaljerna i en text. Allt

detta förekommer i processen då tolkning av en text sker. Denna process brukar beskrivas som
en hermeneutisk cirkel, där varje början är ett slut och varje slut är en början. (Gadamer, 2004,
s. 468.)

Tolkningsprocessen startar med forskarens fördom. Varje forskare bör vara medveten om sin

fördom för att textens annan-het (alteritet) ska kunna visa sig för tolkaren (Gadamer, 2004, s.

271–272, 273). Detta kan jämföras med att forskaren träder in i en relation med den text som
undersöks och det förekommer en växelverkan mellan forskaren och undersökningsobjektet.

Textens ”annan-het” eller ”alteritet” kan beskrivas som att texten har sitt unika sätt att vara och
att texten är självständig.

Begreppet ”horisont” är en central aspekt inom hermeneutiken. Gadamer beskriver en
“horisont” på följande sätt: ”A person that has an horizon knows the relative significance of

everything within this horizon, whether it is near or far, great or small” (2004, s. 301–302). Den
erfarenhet forskaren har av ett fenomen finns inom denna horisont. Varje tolkare har en

erfarenhet av ett fenomen från tidigare som undersöks och erfarenheten har också en central

betydelse inom hermeneutiken, men detta ska beskrivas mera utförligt senare i detta avsnitt. Att
utvidga en ”horisont” innebär att sträcka sig bortom den horisont man i nuläget har (2004, s.
304). Det visar på att forskaren är öppen för att erhålla en större förståelse för det fenomen som
tolkas, vilket i längden bidrar till att horisonten utvidgas.

Hermeneutisk erfarenhet präglas av traditionen. Traditionen erfars i sin tur som språk och
språket uttrycks som ett Du. Förståelsen av en tradition ska inte ses som ett uttryck för en annan
persons liv, utifrån den personens texttradition, utan bör ses som en innebörd som är fristående

från författarens avsikt med texten, där texten bör ses som ett Jag och Du. (Gadamer, 2004, s.
352.) Det här visar på att författarens intentioner i en text inte är det väsentliga, utan det är

texten i sig som visar sig som ett Du, som är det betydelsefulla. ”I must allow tradition’s claim
to validity, not in the sense of simply acknowledging the past in its otherness, but in such a way

22

that it has something to say to me” (Gadamer, 2004, s. 355). Det förekommer ett erkännande

av att traditionen är giltig och då framför allt för att den talar till läsaren och har något att säga.
Den öppenhet tolkaren har gentemot texten bidrar till ett ömsesidigt förhållande mellan texten
och den som tolkar.

Erfarenheten är en väsentlig aspekt eftersom en forskare som blir medveten om sin erfarenhet
också har blivit erfaren. Den nya förståelsen inom den nya horisonten kan bli en erfarenhet
(Gadamer, 2004, s. 348). Den erfarenheten blir ett väsentligt kriterium för att i fortsättningen
kunna utvidga nya horisonter, då man vill erhålla en djupare förståelse kring ett fenomen.

I hermeneutiken är öppenhet i samband med dialogen väsentligt, eftersom det bidrar till att det

förekommer en växelverkan med texten som analyseras. Det här resulterar i att textens annanhet förverkligas och forskaren ska på samma gång ta hänsyn till texten, vilket står tydligt i

citatet: ”...with respect to the written tradition...” (Gadamer, 2004, s. 361), vilket grundar sig i
en respekt för den skrivna texten.

Språket är en betydelsefull del av hermeneutiken, vilket syns i sammansmältningen av
horisonterna som sker i förståelsen, vilket i själva verket är ett verkställande av språket

(Gadamer, 2004, s. 370). Språket beskrivs som den universella medelvägen där förståelsen sker,

medan förståelsen i sin tur sker vid en tolkning (2004, s. 390). Det verbala språket är
människans erfarenhet av världen, vilket utvidgar tolkarens horisont i analysen vid en
hermeneutisk erfarenhet (2004, s. 444). Gadamer skriver att: ”Whoever has language ”has” the

world” (2004, s. 449). Språket är väsentligt, grundbulten i mellanmänsklig kommunikation och
förståelse, men språket påverkar också hur erfarenheten utvecklas. Den erfarenhet jag hade

tidigare om något och som jag uppfattade med hjälp av språket, utvecklas till en större
erfarenhet då den språkliga förståelsen utvidgas.

Ett annat centralt innehåll i hermeneutisk teori är principen om helhet och detaljer, vilket
innebär att för att förstå helheten av något blir man tvungen att se på detaljerna, medan för att
förstå detaljerna krävs att man ser på helheten. Det ska ske en växelverkan mellan dessa två
under hela undersökningsprocessen då något studeras hermeneutiskt. Resultatet av en lyckad

pendling mellan helhet och detalj är en korrekt förståelse av det som undersöks. (Gadamer,
2004, s. 291.)
Trovärdighet

och

tillförlitlighet

till

hermeneutiken

ligger

i

det

kretslopp

som

undersökningsprocessen går igenom. Lincoln, Lynham och Guba (2011, s. 105) beskriver det

hermeneutiska kretsloppet som att tolkaren samlar in data, tolkar det insamlade materialet,
vilket resulterar i att det sker en handling som baserar sig på det tolkade materialet. Den här

23

undersökningen hade samma modell, där material av det som undersöktes insamlades och

tolkades. Undersökningen utfördes sedan utifrån det resultat som erhölls från det material som
hade insamlats. Då analysobjekten studerades jämfördes resultaten med det material som
tidigare insamlats från den tidigare forskningen. Det innebär att då min förståelsehorisont

utvidgades i analysen av Taylors och Lévinas verk, speglades analysen konstant till den tidigare
forskningen som hade samlats in.

3.3 Ricoeurs hermeneutiska textanalys

Ricoeur ville kombinera en sammansmältning av ”förklarandet” av en text och att kunna
”förstå” en text, där ”förklaring” traditionellt har förknippats med naturvetenskap och

”förståelsen” med humanistisk vetenskap, där tolkandet är sammankopplat med förståelsen.
(1988, s. 31.) Ricoeur skriver: “Jag skulle då vilja påstå följande: att förklara är att frilägga
strukturen, d v s de interna beroenderelationer som utgör textens statiska tillstånd. Att tolka är

att följa den tankeriktning som öppnas genom texten, att ge sig iväg mot textens gryningsland”.

(1988, s. 60.) Förklaringens försöker få ett grepp om den text som studeras, medan tolkningen
är ett sätt att låta texten visa sig för tolkaren utifrån sin annan-het.

Ricoeur (2016, s. 123) beskriver pendlingen mellan att förklara och att förstå en text på följande
vis:

”If, on the contrary, we regard structural analysis as a stage – and a necessary one – between a naive
and a critical interpretation, between a surface and a depth interpretation, then it seems possible to

situate explanation and interpretation along a unique hermeneutical arc and to integrate the opposed
attitudes of explanation and understanding within an overall conception of reading as the recovery
of meaning”.

I citatet dyker begrepp som ”naiv tolkning” och ”kritisk tolkning” där tolkning på ytan
kännetecknas av en naiv tolkning, medan en mera djupgående tolkning sammankopplas med

en kritisk tolkning. Den hermeneutiska båge som Ricoeur (1988, s. 76) nämner ger en

förutsättning för en naiv tolkning att utvecklas till en mera kritisk tolkning med hjälp av
förklaringen.

Förståelse framställs också som en tillägnelse hos Ricoeur (1988, s. 55), vilket innebär att

övervinna den kulturella distansen, att förena den text som tolkas och självet (tolkaren) som
tolkas. Det innebär att den tradition som texten grundar sig på kan övervinnas av den som

studerar verket för att ”textens sak” ska få utrymme (1988, s. 150). Det betyder också att den
text som har tolkats påverkar tolkaren och den som tolkar har tolkat sig själv för att vara

medveten om sin roll i tolkningsprocessen, vilket Ricoeur beskriver på följande sätt:

24

”Henceforth, to understand is to understand oneself in front of the text” (2016, s. 106). Texten
har något att ”erbjuda” sin läsare då tillägnelsen är öppen för sin text och det är ”textens sak”
som erbjuds till läsaren.

Ett annat centralt begrepp i Ricoeurs hermeneutiska teori är distansering, som bidrar till att
textens autonomi möjliggörs och författarens intention med texten blir av mindre betydelse.

Distansering bidrar även till att textens betydelse eller ”textens sak” får en allt större relevans

och är en princip för att textens annan-het möjliggörs. (1988, s. 150–151.) Rent praktiskt
innebär detta att när någon har en naiv tolkning av en text, sker det vid en mera djupgående

analys en distansering från materialet, vilket följs av en kritisk tolkning. Det som sedan sker
vid Ricoeurs teori är att texten framställer en värld framför sig själv och detta kännetecknas
som ”textens sak” (1988, s. 77).
Pendlingen mellan helhet och detaljer förekommer också hos Ricoeur (2016, s. 137) där
detaljerna i texten bygger upp verkets helhet och relationen mellan detaljerna och helheten är
oundvikligen cirkulär. Ricoeur fortsätter med beskriva att: ”A clue serves as a guide for a
specific construction, in that it contains at once a permission and a prohibition; it excludes

unsuitable constructions and allows those which give more meaning to the same words” (2016,
s. 137). I citatet nämner Ricoeur begreppet ”clue” vilket kan översättas till ”ledtråd”. Ledtråden

kan fungera som en guide och är mera tillåtande mot vissa uppbyggnader, ifall uppbyggnaden
är mera betydelsefull för orden, och en ledtråd kunde eventuellt vara en beskrivning som ger

betydelse för de ord som undersöks. Dessa uppbyggnader kan fungera som textens detaljer, där

alla detaljer inte är likvärdiga för att erhålla en djupare förståelse av ett ord eller det som
undersöks hermeneutiskt. Det innebär att vissa detaljer i en text är mera signifikanta för
helheten i en hermeneutisk analys.

Ricoeurs hermeneutiska textanalys kan sammanfattas med att då en text analyseras bör läsaren
ha ett förhållningssätt till texten där både ”förklaring” och ”förståelse” aktivt används. Då en

text studeras börjar läsaren med att få ett grepp om helheten av verket, där vissa delar av texten
väljs ut och i detta skede är det en naiv tolkning som sker i undersökningen. Efter detta

distanserar sig läsaren från materialet för att se på delarna som i verket är fria från författarens

intentioner. Det sker ständigt en växelverkan att förklara texten till att förstå texten, där den
naiva tolkningen utvecklas till en mera kritisk tolkning via förklaringen.

”Textens sak”, det som texten berättar utifrån sig själv, uppenbarar sig inför läsaren som är

medveten om traditionen och sig själv som läsare, för att öppenheten inför att texten ska bidra
till att det texten berättar som sig själv når sin läsare. Det är vid detta tillfälle var tillägnelsen

25

har skett under tolkningsprocessen där texten och läsaren befinner sig i en slags symbios med
varandra.

För att sammankoppla hermeneutiken med Ricoeurs hermeneutiska textanalys är horisonten
inledningsvis begränsad till traditionen och fördomen. Horisonten utvidgas en aning vid den

naiva tolkningen och fortsätter att utvidga då den kritiska tolkningen sker. Förklaringen av en

text innebär att få grepp om helheten och detaljerna av en text, medan att förstå (tolka) en text

innebär att kunna utvidga horisonten av den erfarenhet läsaren får, först via en naiv tolkning
och sedan med en mera kritisk tolkning.

3.4 Fenomenet som undersöks och analysens utförande

Empirin som studeras hermeneutiskt i den här avhandlingen är Charles Taylors ”The ethics of

authenticity” (1991) och Emmanuel Lévinas ”Etik och oändlighet: Samtal med Philippe Nemo”
(1988). Analysen av dessa två verk har indelats i tre olika nivåer utifrån Ricoeurs (2016)
hermeneutiska textanalys. Det är naiv nivå, en strukturell nivå och en kritisk nivå.

Vid analysen hos Taylor fungerar begreppen ”autenticitet”, ”dialog” och ”erkännande” som
avgränsningsområden, medan vid analysen hos Lévinas är ”ansvar”, ”dialog” och ”erkännande”

de begrepp som avgränsar undersökningen. Eftersom ”autenticitet” är det centrala temat i
Taylors verk fungerar detta som ett skilt avgränsningsområde och likadant med Lévinas där
”ansvaret” är ett centralt tema. Dessa begrepp ska förutom att avgränsa analysen också leda till

en gemensam knutpunkt som bidrar till en djupare förståelse av autenticitet i en pedagogisk
relation.

Jag ska som följande beskriva hur den hermeneutiska textanalysen har utförts i den här
undersökningen. Westlund (2009, s. 70–71) nämner att det inte förekommer någon allmän

arbetsmodell vid en hermeneutisk analysprocess, eftersom varje forskare har sina egna
fördomar och tolkningssätt av det som studeras.

Det första som utfördes innan hela undersökningen sattes igång, var att jag skrev ner de
fördomar som förknippades med fenomenet autenticitet. I och med att autenticitet är ett

komplext filosofiskt begrepp var det utmanande att greppa mina egna fördomar kring det.

Autenticitet förknippades ofta med det materiella, exempelvis varumärken eller konstverk. Det
var därför utmanande att beskriva ett ”själv” som är autentiskt. Beskrivningen av ett ”autentiskt

själv” upplevdes som ett problem vilket gick in på det psykologiska området. Därför började
autenticitet som ett begrepp studeras teoretiskt och det synonym som tydligast beskrev

autenticitet var ”äkthet”. Det förekom även tankegångar att en ”excentrisk” individ som är

26

egendomlig i sitt beteende kunde upplevas som autentisk men denna tankegång förkastades i

ett tidigt skede, eftersom det upplevdes beröra ett mera psykologiskt område. Efter en del

reflektion kring mina fördomar som berörde autenticitet och det jag hade läst om autenticitet,

antecknade jag ner mina fördomar som förknippades med det autentiska. Dessa var bland annat
”äkta”, ”originell”, ”det genuina” och det som ”är”. Det innebär att man som person är helt

annorlunda och försöker inte vara något annat än den man är. Fördomen var också att det
autentiska var s.a.s. autonomt, att autenticitet inte var i behov av yttre påverkan för att existera.
Exempelvis en individ har sin unika eller autentiska identitet oberoende sin omgivning.

I den här avhandlingen skulle Charles Taylors (1991) och Emmanuel Lévinas (1988) förståelse

av autenticitet i en pedagogisk relation undersökas, vilket innebar att det relationella var
väsentligt för undersökningen. Relationen är ett fenomen som jag tidigare har läst mig in på och

då speciellt Bubers (2013) relationsfilosofi om ”Jag och Du-förhållningssättet”, där öppenheten
för den andres verkliga väsen möjliggörs i den sanna relationen. Min syn på relationen var att
den bestod av öppenhet inför den individ man möter och öppenheten baserade sig på ett etiskt

förhållningssätt, vilket resulterade i att etiken blev ett aktuellt tema för den här undersökningen.
Lévinas etikfilosofi hade väckt intresse för undersökningen, delvis eftersom hans teori lade

fokus på ansvaret men också för att det förekom tidigare forskning inom pedagogik som använt
sig av Lévinas teorier, exempelvis Todd (2008) och Biesta (2003).

Då analysen inleddes, studerades Taylors och Lévinas verk var och en skilt för sig för att greppa

helheten av deras teori. Jag strävade att vara öppen för texten i deras teorier och inte begränsa
mig allt för mycket av tidigare studier och antaganden. Det väsentliga vid det här skedet var

att få ett grepp av vad analysobjekten generellt hade att berätta om sig själva. Här kan Ricoeurs

(1988, s. 60) princip om att förklara och att förstå en text relateras, då intentionen var att greppa
helheten av verkena, skedde en förklaring av deras texter, medan öppenheten för texternas

”annan-het” bidrog till en djupare förståelse för texterna. Fördomarna vid det här skedet

påverkade visserligen ännu hur jag som tolkare såg på det som undersöktes. Exempelvis lade
jag märke till hur synen på Lévinas etikfilosofi var påverkad av min erfarenhet kring Bubers

relationsfilosofi och vid läsningen av Taylors verk var det utmanande att förstå autenticitet på

ett allmänt plan, eftersom mina fördomar var att det autentiska begränsades långt till individens
”sfär”. Att komma till insikt om sig själv som tolkare och vara medveten om sin egen fördom i
relation till texterna som analyseras är nödvändigt i en hermeneutisk analys, vilket Ricoeur
(2016, s. 106) nämner då en forskare är tvungen att förstå sig själv framför texten.

Genom att läsa tidigare forskning utvidgades min förståelsehorisont gällande autenticitet.
Material söktes även om den pedagogiska relationen eftersom detta fungerarar som

27

undersökningens ramverk. Trovärdigheten och tillförlitligheten i en hermeneutisk studie
baserar sig på att forskaren samlar in data kring det som undersöks och tolkar detta, vilket

resulterar i en handling utifrån det data som tolkats (Lincoln, Lynham, Guba, 2011, s. 105). I
den här undersökningen är data den tidigare forskningen som jag handlade utifrån, eftersom
dessa visade på studiens relevans samt att analysen speglades ständigt till den tidigare

forskningen. Insamling av tidigare forskning som undersökningen kunde basera sig på var

nödvändigt för att studien skulle betraktas som tillförlitlig. Utifrån den tidigare forskningen

började nya begrepp dyka upp vilket kunde kopplas ihop med autenticitet och den pedagogiska
relationen. Autenticiteten förknippades med ord som att stå för något, vara sanningsenlig med
sig själv, identitet och det som är annorlunda. Den pedagogiska relationen förknippades med
den andres frihet, öppenhet, skapande av ett ”rum”, provokation i pedagogiskt handlande,
omsorg och ett erkännande.

Dialog var en term som hade väckt mitt intresse efter den första genomläsningen av
analysobjekten. En sökning efter tidigare forskning kring dialog inleddes och från denna

sökning ansågs dialog vara något som förknippades med ett möte var omsorgen för den andre
och den andres utveckling som människa låg i fokus. Taylor hade lyft upp dialogens betydelse
i sitt verk, medan för Lévinas hade dialogen inte samma betydelse, men däremot var talet och

svaret som Lévinas förknippade med ett ansvar. Av denna orsak blev dialogen ett
avgränsningsområde för den andra genomgången då analysobjekten studerades, men även

ansvaret började fungera som ett avgränsningsområde vid ett senare skede. Erkännande var

även ett begrepp som hade väckt mitt intresse utifrån Taylors teori, men erkännandet hade också
lyfts upp i pedagogiska sammanhang i samband med Uljens (2014, s. 63). Av den orsaken blev
erkännande ett avgränsningsområde vid analysen, men den hade inte en lika dominerande roll

som exempelvis dialogen hade vid det här skedet. Det relationella är en tyngdpunkt för den här
undersökningen,

därför

upplevdes

dialogen

och

ansvaret

som

de

främsta

avgränsningsområdena vilka bidrog mest till analysen. Ansvaret och framför allt dialogen
började vid det här skedet påverka riktningen för analysprocessen.

Vid ett senare skede i analysprocessen tonades dialogen roll ner och fungerade som ett av de

”mindre” avgränsningsområdena tillsammans med erkännandet. Detta eftersom ansvaret fick
en allt mera signifikant roll under analysens gång vid undersökningen av autenticitet och
ansvaret lyckades synliggöra sammankopplingen mellan autenticitet och den pedagogiska

relationen på ett mera tydligt sätt. Den uppmärksamhet som dialogen inledningsvis hade i
undersökningen resulterade i att den förståelsehorisont jag hade om autenticitet begränsades

enbart till en ”sfär” vilket lade fokus på självet hos individen. Det gick inte att förklara

28

autenticitet på ett allmänt plan, vilket var nödvändigt för att kunna utvidga min
förståelsehorisont. Begränsningen riskerade dessutom att öppenheten till ”textens sak”
(Ricoeur, 1988, s 150) höll på att misslyckas, vilket bidrar till en snäv tolkning i en
hermeneutisk analys. Dialogen var visserligen betydelsefull för autenticitet, men den lyckades
inte på egen hand förklara vad autenticitet är och hur autenticitet blir till.

Vid den andra genomläsningen av analysobjekten var strävan att inte begränsa sig allt för

mycket utan öppenhet för texten var viktigt, men intressanta citat skrevs ner. Det här är det

skede i den hermeneutiska processen som Ricoeur (2016, s. 120) kallar för en naiv tolkning,

där läsaren har en helhetsbild men försöker nu också hitta signifikanta detaljer i texten. Från
bägge verken upptäcktes flera intresseväckande detaljer som antecknades ner i samband med

analysen. Ett intressant citat från Taylor var: ”Which issues are significant, I do not determine”
(1991, s. 39). Ett annat signifikant citat från Taylor var att individen enbart kan uppnå en
betydelsefull identitet till sådant som är av betydelse och att autenticitet befinner sig bortom

självet. (1991, s. 40–41.) Det bidrog till en insikt om att något som är betydelsefullt har en
inverkan på individens identitet, men att det betydelsefulla inte är bestämt av individen själv
samt att gemenskapen hade en viktig roll för individens identitet.

Signifikanta citat från Lévinas (1988, s. 102, 117) var då ansvaret förknippades med en
autentisk relation men också att människans ”egentliga identitet” förknippades med ansvaret.

Ett annat intressant citat från Lévinas (1988, s. 112) som antecknades ner var: ”Det är ett ansvar
som sträcker sig bortom det jag gör”. Ansvaret förknippads med autenticitet och den ”egentliga

identiteten”, men också att ansvaret är något som sträcker sig bortom individen. Relationens

inverkan på en individs identitet började väcka uppmärksamhet för mig som tolkare och inom
kort började förståelsehorisonten utvidgas.
I

den

här

undersökningen

har

en

s.k.

”bro”

använts

för

att

tydliggöra

horisontsammansmältningen av det resultat som uppkommit mellan Taylors och Lévinas verk.
Resultatet är den ”byggsten” som förbinder teoretikerna. Utifrån begreppen ”autenticitet”,

”ansvar”, ”dialog” och ”erkännande” söktes efter en gemensam knutpunkt, något som

gemensamt kunde svara på det som undersöktes i den här avhandlingen. I varje underrubrik i
analysen förekom det citat som undersöktes och i varje citat förekom det begrepp som kunde

vara signifikanta, vilka studerades på detaljnivå. Begreppen kunde exempelvis vara ”identitet”,
”betydelse”, ”bortom”, ”antropocentrisk”, ”språk”, ”talet” och ”svaret”. Dessa detaljer
undersöktes i relation till helheten och det skedde en pendling mellan helheten och detaljerna.

Det väsentliga med pendlingen var att detaljerna kunde sättas in i helheten och på det viset
förklara helheten av det som undersöktes för att en djupare förståelse kunde uppkomma.

29

Ricoeur (2016, s. 137) skrev att detaljerna bygger upp helheten av texten och dessa är

oundvikligen cirkulära, vilket Gadamer (2004, s. 468) nämner i samband då en hermeneutisk

process är som en cirkel. Ricoeur (2016, s.137) nämner om ledtråden i en hermeneutisk analys
som är mera tillåtande till uppbyggnader som är av betydelse för orden. Ifall ett citat i analysen

var en uppbyggnad som hade betydelse för autenticiteten, togs detta i beaktan och denna detalj
var en väsentlig uppbyggnad för helheten.

Anteckningarna som jag skrev i samband med genomläsningen av analysobjekten, jämfördes

med den tidigare forskningen och den pedagogiska relationen i den här avhandlingen. Sedan

började det som Ricoeur (1988, s. 55, 150–151) kallar för en ”distansering” av materialet, där
anteckningarna analyserades mera djupgående samt en tillägnelse för den text som lästes. Detta

för att det som Ricoeur kallar för ”textens sak” ska få utrymme, att texten säger något till mig

som läsare. Fördomarna av det ämne som analyserades i texten begränsades, vilket var krävande

men nödvändigt för att en större förståelse av det ämne som tolkades i texten kunde
förverkligas. Det är här var den kritiska tolkningen av texten sker i en hermeneutisk
tolkningsprocess. Ricoeur (1988, s. 76) nämner om den hermeneutiska bågen som bidrar med
att den naiva förståelsen utvecklas till en mera kritisk förståelse med hjälp av förklaringen.

Förklaringen är nödvändig för att en djupare förståelse erhålls, vilket förekom i den här

undersökningens analysprocess. Dialogen hade som det tidigare nämndes en mera dominerande
roll i början av analysen och lyckades inte förklara fenomenet autenticitet på egen hand.

Eftersom dialogen inte lyckades förklara uteblev en djupare förståelse av autenticitet.
Visserligen var dialogen en viktig aspekt i undersökningen av autenticitet, men dialogen var

inte tillräcklig för att min förståelsehorisont av autenticitet kunde utvidgas. Av den orsaken fick

ansvaret en mera avgörande roll i analysen av autenticitet, eftersom den lyckades förklara det
som undersöktes, vilket resulterade i en mera djupare förståelse av autenticitet.

4 Den hermeneutiska analysen

30

I det här kapitlet ska Taylor och Lévinas verk analyseras hermeneutiskt där varje analys är
indelade i en naiv och i en strukturell nivå efter Ricoeurs (2016, s. 123) hermeneutiska

texttolkning. Kapitlet har sex avsnitt där det första avsnittet är en presentation av Taylors verk
”The ethics of authenticity” (1991) och en kort introduktion till hur verket har analyserats. Det

andra avsnittet är den första analysen av Taylors verk vilket är den naiva nivån. I det tredje

avsnittet beskrivs den andra analysen i Taylors verk som är på en strukturell nivå. Varje analys

är indelad i tre avgränsningsområden och dessa är ”autenticitet”, ”dialog” och ”erkännande”.
Analysen av Taylors verk avslutas med en sammanfattning vilket beskriver de centrala delarna
som uppkommit i undersökningen av verket och detta exemplifieras med en vardaglig situation
för att resultatet blir tydligt för läsaren.

Det är samma uppställning vid analysen av Lévinas, där verket ”Etik och oändlighet: Samtal

med Philippe Nemo” (1988) introduceras och en kort presentation över hur verket analyserats

beskrivs i det fjärde avsnittet. Efter detta redogörs den första analysen av Lévinas verk som är
på en naiv nivå i det femte avsnittet. Den strukturella nivån av Lévinas verk beskrivs i det sjätte
avsnittet. I varje analys har ”ansvar”, ”dialog” och ”erkännande” använts som

avgränsningsområden. Analysen av Lévinas verk avslutas med att sammanfatta de mest
centrala delarna från undersökningen och för tydlighetens skull ska resultatet exemplifieras med
en vardaglig situation.

4.1 Autenticitet, dialog och erkännande hos Taylor

I detta avsnitt ska Charles Taylor verk ”The ethics of authenticity” (1991) analyseras
hermeneutiskt. Det förekommer tre avgränsningsområden vid analysen av Taylor och dessa är

”autenticitet”, ”dialog” och ”erkännande”. Dessa begrepp ska avgränsa analysen men också
bidra till en gemensam knutpunkt som ska svara på det problem som undersöks.

Vid första läsningen lästes verket ut enbart för att greppa innehållet i sin helhet. Vid andra
läsningen utfördes en mera analytisk läsning, eftersom strävan var att upptäcka signifikanta

citat som sedan antecknades. Citat som lyftes upp och väckte intresse i ett tidigt skede var bland
annat sådant som berörde ”identitet”, ”gemenskap”, ”värderingar” och ”frågor” (eng. Issues).
Detta var en naiv tolkning vid undersökningsprocessen. Sedan utfördes en djupgående analys
av de anteckningar som valts ut, vilket resulterade i att vissa citat som antecknats ner upplevdes

tillföra mera till undersökningen än andra. ”Värderingar” blev vid ett senare skede synonym till

”betydelsefulla frågor”, eftersom detta var mera tydligt än begreppet ”värderingar”. Begreppet

31

”antropocentrisk” väckte intresse vid ett senare skede i analysen och bidrog till en större
förståelse för autenticitet.

Den pedagogiska relationen har använts som en ”lins” då Taylors verk har tolkats, vilket baserar

sig främst på Säfströms (2017) syn på pedagogisk relation, men också Uljens (2014) forskning

har använts i samband med analysen. Även andra källor som har beskrivits tidigare i
avhandlingen har använts vid analysen vars syfte har varit att fördjupa förståelsen kring
fenomenet autenticitet i en pedagogisk relation.

Taylors verk är inte en pedagogisk forskning, utan är en undersökning som är inriktat på kultur

och samhälle. Taylors undersökning kretsar kring tre olika kategorier som han problematiserar,

nämligen individualismen, det instrumentella förnuftet och den politiska nivån. Inledningsvis
antecknades citat från alla kapitel i verket, men då anteckningarna undersöktes mera

djupgående blev det klart att det var kapitlen som berörde individualismen som tillförde
analysen mest. Det bör dock nämnas att Taylors verk är skrivet på engelska och det är den

engelskspråkiga versionen som analyserats. I och med att det engelska språket och det svenska
språket skiljer sig grammatiskt, finns risken att vissa begrepp på engelska inte uppfattas på

samma sätt som på det svenska språket. Ett väsentligt begrepp från analysen som är
problematiskt att översätta är ”issues”, vilket kan betyda bland annat ”problem”, ”frågor”,
”sakfrågor”, ”tvistefrågor” etcetera. I den här undersökningen har begreppet ”issues” översatts
till ”frågor”, alltså inte en fråga som ställs under ett samtal mellan två individer, utan

betydelsefulla frågor som eftersträvas i samband med autenticitet. Detta kan exempelvis vara
värderingar (religion, medborgarskap, normer) som är eftersträvansvärda i förverkligandet av
autenticitet.

4.2 Första analysen, den naiva nivån
Autenticitet

I sitt verk sammanfattar Taylor kort vad autenticitet inkluderar och det är A1) skapande och
uppbyggande samt upptäckande A2) originalitet och A3) opposition mot samhällets regler och

det vad vi potentiellt erkänner som moral. I samma veva nämner Taylor att autenticitet även

innefattar B1) en öppenhet för betydelse horisonter och B2) självdefinition i dialog. (1991, s.
66.) Utifrån denna sammanfattning upptäcktes en del citat vilka inledningsvis upplevdes som

otydliga, men vid en mera djupgående undersökning blev allt mera tydliga och signifikanta för
analysen.

32

Autenticitet är uppdelat i två olika områden, på ett individuellt plan och på ett socialt plan. I det

första (A1) påståendet beskriver Taylor: ”We discover what we have it in us to be by becoming
that mode of life, by giving expression in our speech and action to what is original in us” (1991,
s. 61). Det är framförallt begreppen ”discover”, ”expression”, ”speech”, ”action” och ”original”
som är signifikanta eftersom dessa visar på att individen upptäcker det originella hos sig själv

vid uttrycket av ett tal eller i ett handlande som han eller hon utför. Ifall det här sammankopplas

med det som tidigare har beskrivits om pedagogisk relation kunde reflektionen som eleven
uttrycker i talet vara något originellt och talet som uttrycks är också ett handlande. Det innebär
att den slutsats som eleven utrycker från sin reflektion är något som eleven måste upptäcka hos
sig själv.

Enligt Taylor (1991, s. 62) är det som uttrycks inte är en existens skapad på förhand (eng. Pre–
existing), utan ett nyskapande. Det här visar på hur betydelsefull situationen är då det originella
uttrycks, men även att det förekommer en öppenhet vid tidpunkten. Den andres frihet var något

som värdesattes i Säfströms (2017) syn på den pedagogiska relationen och den andres frihet
kunde kopplas till att det nyskapade som uttrycks, eftersom då kunde subjektet få utrymme samt
att ”arrogansen” försvinner. Det eleven talar om har betydelse för läraren och den öppenhet
läraren visar mot eleven ger förutsättningar för att subjektet hos eleven får utrymme i
undervisningen.

Värderingar och frågor som går utöver en själv är relevanta för autenticiteten. Det visar på att

autenticitet behöver en gemenskap och en gemensam värdegrund. Taylor (1991, s. 39) beskriver
bland annat att: ”Which issues are significant, I do not determine”. I ett annat stycke på samma

sida skriver Taylor (1991, s. 39): ”So the ideal of self–choice supposes that there are other
issues of significance beyond self-choice”. Vidare skriver Taylor:

”Only if I exist in a world in which history, or the demands of nature, or the needs of my fellow

human beings, or the duties of citizenship, or the call of God, or something else of this orders matters
crucially, can I define an identity for myself that is not trivial. Authenticity is not the enemy of
demands that emanate from beyond the self; it supposes such demands”. (Taylor, 1991, s. 40–41.)

Det första som bör beaktas i det här citatet är att vår identitet inte skapas autonomt och isolerat
från våra medmänniskor, utan vi behöver en gemenskap. Det andra är att autenticiteten antar

sig krav vilka sträcker sig bortom självet. Det tredje är att det finns en strävan efter att det

förekommer något som är större än en själv och som binder ihop gemenskapen. Den tredje
aspekten har en avgörande roll i hur individens identitet ska definieras och undgå att identiteten
blir obetydlig. Det är även den tredje aspekten som är intressant ur en pedagogisk synvinkel.

När vi möter någon i en pedagogisk relation är en gemensam värdegrund något som behövs för

33

att gemenskapen ska upprätthållas samt att individen erhåller en betydelsefull identitet. En
gemensam värdegrund kan vara att värdesätta autenticitet hos den andre och att förverkliga
detta.

Dialog
Identiteten är ett återkommande begrepp som Taylor hänvisar till. Identiteten är något som är

förknippat med dialogen och dialogen har en betydelsefull del i Taylors teori, där en människas
identitet är i behov av en relation med andra människor. Taylor (1991, s. 47) skriver: ”My
discovering my identity doesn´t mean that I work it out in isolation but that I negotiate it through
dialogue, partly overt, partly internalized, with others”. Detta påstående förstärks ytterligare då
Taylor skriver att: ”My own identity crucially depends on my dialogical relations with others”
(1991, s. 48).

Den gemensamma värdegrunden i den pedagogiska relationen är det som binder ihop

gemenskapen. Det autentiska hos ett själv värdesätts och förverkligas med hjälp av den

gemensamma värdegrunden. Dialogen kunde vara ett sätt att utföra denna värdegrund i den
pedagogiska relationen och då kunde autenticitet förverkligas. Detta kunde i längden bidra till
att individens identitet undgår betydelselöshet.

Erkännande

Erkännande är ett annat tema i verket, var Taylor nämner att ett erkännande av andras identiteter
är sårbara och i behov av ett erkännande av betydande människor. Det här gäller såväl på ett

individuellt som på ett samhälleligt plan. (1991, s. 49.) För att sammankoppla detta till en

pedagogisk relation kunde en betydande människa exempelvis vara en lärare som erkänner
identiteten hos sin elev. Människan är sårbar i och med att han eller hon kan förvägras ett

erkännande, vilket kunde vara avgörande för hans eller hennes identitet. Taylor skriver: ”What
has come about with the modern age is not the need for recognition but the conditions in which

this can fail” (1991, s. 48). Det här citatet betonar vikten av att förstå under vilka förhållanden

ett erkännande kan misslyckas och hur väsentligt det är att ha värden som eftersträvas. Ett
erkännande kan misslyckas ifall det som Säfström (2017, s. 216) kallar för ”arrogans” i
pedagogisk relation utövas, då man som lärare inte accepterar att andra inte är som en själv.

Taylor (1991, s. 52) fortsätter med att beskriva ett ömsesidigt erkännande av olikheter. Det
innebär att människors identiteter har ett jämlikt värde men också att dessa behöver en standard
av värderingar där identiteterna kan gå ut som jämlika. Det innebär att kunna erkänna olikheter

även fast alla är jämlika. Taylor skriver (1991, s. 52): ”There must be some substantive

34

agreement on value, or else the formal principle of equality will be empty and a sham”. Citatet

visar på att ifall vi vill erkänna olikheter hos individer och lyckas med detta, behöver vi sträva
efter något som är av betydelse med varandra. Detta bidrar i längden till att jämlikhet uppnås.
Taylor (1991, s. 52) skriver också att: ”Recognizing difference, like self-choosing, requires a
horizon of significance, in this case a shared one”. Begreppet “horizon of significance”, vilket

ungefär kunde översättas till ”betydelse horisont”, kunde fungera som en metafor för

värderingar som går bortom individen. Detta kunde exempelvis innebära att det förekommer
värderingar och frågor som är värda att sträva efter vare sig individen gillar dem eller inte.

Sammanfattningsvis kunde Taylors teori beskrivas som att det förekommer två skilda plan där
man strävar efter att uppnå ett mål och att det bör finnas en ömsesidighet mellan dessa två plan.

Det ena planet består av individen och det andra planet av samhället med värderingar och

gemenskap. Den enskilde individen kan inte vara helt åtskild från gemenskapen ifall denne ska

upplevas som autentisk, på samma gång bör gemenskapen värdera en dialogisk relation.
Värderingar eller betydelsefulla frågor, vilka ligger bortom människan (betydelse horisont), kan

fungera som knutpunkt mellan de två planen. Värderingar eller det som är av betydelse håller
ihop gemenskapen, på samma gång som individens originella identitet erkänns. Dialogen, som
har en avgörande roll för människans identitet, kunde vara den del i relationen där värderingarna
eller de betydelsefulla frågorna utförs vid gemenskapen.

4.3 Andra analysen, den strukturella nivån

Vid den första analysen av Taylors verk var det begreppen ”autenticitet”, ”dialog” och

”erkännande” vilka fungerade som avgränsningsområden. Det som binder ihop dessa tre

underrubriker utifrån den första analysen som utfördes, är värderingen eller frågor som är av
betydelse. Värderingen eller frågorna genomsyrar dessa tre underrubriker, eftersom utan

värderingar och frågor finns det heller ingen orsak att värdesätta ”autenticitet”, ”dialog” och
”erkännande”.

Autenticitet
Gemenskapen är ett begrepp som förekommer i Taylor teori och detta har en betydelsefull roll

för individens identitet. Hur detta kan förknippas med en pedagogisk relation ska beskrivas
härnäst. Ett annat begrepp som väckte intresse i Taylors teori är det ”antropocentriska”, ett sätt

att centrera självet och förhindrar att det autentiska möjliggörs. Av den orsaken ska det
antropocentriska analyseras mera djupgående samt att se vilken koppling detta har till den
pedagogiska relationen.

35

I Taylors (1991, s. 58) verk beskrivs den moderna synen på autenticitet som lägger fokus på att
centrera självet. Det här är något som kritiseras under verkets gång och gemenskapen med andra
människor är något som upplevs vara betydelsefullt för människans identitet. Taylor (1991, s.

34) beskriver identiteten som ”vem” vi är och ”varifrån vi kommer”. Citatet ”varifrån vi
kommer” upplevs som att vi människor har ett ursprung och då från något större än oss själva.
Det ursprung som är större än oss själva kunde vara en gemenskap som har sina värderingar

eller betydelsefulla frågor, vilket individen som person lever och agerar utifrån. Men detta

agerande kännetecknar just individen som människa. För att ytterligare citera Taylor:
”Otherwise put, I can define my identity only against the background of things that matter”
(1991, s. 40). Märk väl att Taylor använder begreppet ”matter”, något som är av betydelse.

Då Uljens (2014, s. 63) beskriver ett pedagogiskt handlande som en ”provokation” och att
eleven har rätt att öva upp självständighet i tänkandet vid en bildningsprocess, kan det
självständiga tänkandet som uttrycks vara något originellt från elevens sida. Det bör dock tas i
beaktande att elevens ursprung från tidigare har visserligen påverkat tänkandet. De värderingar
eller frågor av betydelse som har påverkat en elev från förut har med stor sannolikhet inverkat

på hur eleven reflekterat kring ett problem. Det som uttrycks från eleven är då inte enbart en

reflektion från honom eller henne, utan också från en gemenskap med sina värderingar eller
betydelsefulla frågor. Elevens identitet är följaktligen beroende av något som är betydelsefullt
och vid det här fallet av något som är större än en själv. Exempelvis kan gemenskapen med sina

värderingar eller frågor vara något större än eleven själv. Gemenskapens värderingar och frågor
som påverkar den enskilde eleven kan också uppfattas som en provokation eftersom värderingar
formar elevens sätt att se på världen.

I Taylors (1991, s. 68) text står det att autenticiteten inte borde gå hela vägen med

självbestämmande frihet. Det innebär att individen inte enbart själv kan bestämma och välja
vilka frågor som är betydelsefulla. I samma stycke beskrivs att då vi lever antropocentriskt
avskaffar vi alla betydelse horisonter och detta leder till en förlorad mening samt en

trivialisering av vårt tillstånd. Det här beskriver Taylor som en tillplattad värld där det inte
förekommer några meningsfulla val eftersom det inte förekommer några betydelsefulla frågor.

Det måste förekomma frågor som är av betydelse och dessa frågor är något som individen inte
själv bestämmer. För ifall individen själv bestämmer vilka frågor som betydelsefulla eftersom

individen har valt det, resulterar detta i längden att alla val är lika betydelsefulla. Enligt Taylor
(1991, s. 39) fungerar inte detta, eftersom då är alla val lika betydelsefulla eller värdelösa.
Därför behövs det frågor som s.a.s. sticker ut ur mängden, som är mera betydelsefulla än andra

frågor. Det antropocentriska förhindrar frågor som är av betydelse och omöjliggör autenticitet.

36

Säfströms syn på en pedagogisk relation är väsentlig i och med det som beskrevs i stycket ovan.
Säfström (2017, s. 216) använder sig av begreppet ”arrogans” medan Taylor använder
begreppet ”antropocentrisk”. Antropocentrisk innebär bland annat att människan lägger sig
själv i centrum, exempelvis att naturen är underställd människan, därför har människan rätt att

nyttja naturen. För Taylor handlar det om att människan centrerar självet och att detta anses

vara det moderna idealet för autenticitet, vilket Taylor kritiserar i sitt verk. Säfström beskrev
begreppet arrogans i en pedagogisk relation som en svårighet med att stå ut att andra står i

centrum. Det här kan kopplas ihop med en antropocentrisk syn på livet och detta förhindrar ett
”autentiskt själv” för individen. Både ”arrogans” och det ”antropocentriska” utgår ifrån självet
och det innebär med andra ord att arrogans och antropocentrisk livssyn kan vara synonymer,
samtidigt som dessa förhindrar att autenticitet blir till i en pedagogisk relation.

Dialog

Dialogen var betydelsefullt för individens identitet och som följande ska begreppet ”språk”
fördjupas i analysen. Detta eftersom språket är något som förknippas med gemenskapen, något
som individen är delaktig i. En annan orsak varför begreppet ”språk” uppmärksammas i denna
del av analysen är på grund av att språket används i dialogiska sammanhang.

Taylor skriver att vi definierar en identitet utifrån det språkliga uttrycket i allmänhet, men
Taylor sätter också begreppet språk i en bredare kontext. Begreppet språk täcker inte enbart de
ord som används, utan språk kan även uttryckas i konst som vi har skapat. Ett konstverk är ett

uttryck från individen som person och detta uttryck utväxlas med andra människor. Konstverket

tilltalar sina åskådare och säger något om konstnären som person. Språket som är betydelsefullt
för definitionen av självet kan inte uppnås utan dialog med andra människor. (Taylor, 1991, s.
33.)

Språket är väsentligt för människans identitet och språket är inte till för att användas isolerat

från andra, utan dialogiskt enligt föregående stycke. Språk för ihop gemenskapen och vi förstår

varandra eftersom vi delar ett gemensamt språk. Eftersom vi är uppvuxna med ett språk och

dess traditioner är det vi uttrycker inte enbart ett uttryck från individen själv, utan även ett
uttryck från gemenskapen.

Detta kan exemplifieras med en pedagogisk situation, där en elevs reflektion inte enbart är ett
uttryck från honom eller henne själv, utan också från gemenskapen. De ord som eleven väljer

och uppfattar, kommer från en gemenskap som alla andra i klassen förstår. Det betyder att

eleven kan skapa något som är unikt just för honom eller henne, exempelvis en reflektion, men

37

denna reflektion är inte oberörd av gemenskapen. Den tradition som eleven är uppväxt i
inkluderar denne in i gemenskapen med hjälp av språket.

Enligt Lindholms (2008, s. 2) är en människa autentisk bland annat då han eller hon är

”sanningsenlig mot sina rötter”. Språket är något som kännetecknar gemenskapen och
gemenskapen kunde fungera som elevens ”rötter”. Dialogen, som uttrycker det gemensamma
språket, blir även ett sätt ge uttryck för sina rötter. Det ursprung en elev har visar sig i dialogen
som eleven är aktiv i.

Safran (2017, s. 76) beskrev att autenticitet är förknippat med dialog. Det Safran också hade

nämnt var begreppet ”integritet” och detta innebar att stå för något. Att stå för något kan

exempelvis innebära att stå för det man säger i en dialog, men det väsentliga är vad är det man
står för? Det eleven står för i sin åsikt vid en dialog är något som upplevs vara bekant för honom
eller henne och som personen kan luta sig till. Det som eleven lutar sig till kan vara en värdering

som han eller hon har växt upp i med sin gemenskap och detta innebär att eleven är
”sanningsenlig mot sina rötter” i en dialog. Att stå för något, kan innebära att söka sig tillbaka
till sina rötter och vara sanningsenlig mot dessa.

Shady och Larson (2010, s. 91) lyfte upp att i klassrumsmiljöer kan eleverna diskutera om ett

problem och sträva efter att förstå varandra, exempelvis varför en elev ser på problemet från
den här synvinkeln. Utifrån Taylors teori förstår vi varandra med hjälp av språket och detta ska

användas dialogiskt med andra. Vi har möjlighet att förstå den andre för vad haneller hon står
för i ett dialogiskt möte, var språket för oss samman. Fortsättningsvis kan förståelsen för den
andre uteslutas, ifall vi vägrar vara öppen för den andre.

Erkännande

I första analysen av erkännandet lyftes det upp jämlikhet i lägen som är ojämlika, men också
att behovet var förknippat med ett erkännande. Det skrevs även att det finns behov av

värderingar för att ett erkännande förverkligas och detta var en ”betydelse horisont”. Det här
ska analyseras mera djupgående nu.

Taylor (1991, s. 52) nämner att då olikheter erkänns hos människor, på samma gång som
jämlikhet förekommer, krävs det att vi har en överenskommelse kring betydelsefulla

värderingar eller frågor som vi strävar efter, annars riskerar principen om jämlikhet att bli
betydelselöst. Säfström (2010, s. 19, 21) skriver att ”intellektuell frigörelse” kan förverkligas
ifall en elev blir bekräftad som jämlik i lägen där ojämlikhet förekommer och dessa ojämlika

lägen kännetecknas just av att alla individer är olika. Den ”intellektuella frigörelsen” kan vara

38

ett sätt att låta subjektet hos eleven få ta del av undervisningen, där subjektet är individens sanna

väsen. Märk väl att Säfström använder begreppet bekräftelse och inte erkännande som Taylor
gör i sitt citat. Bekräftelse och erkännande kan vid det här fallet fungera som synonymer, även
fast bekräftelsen kan upplevas vara ett mera psykologiskt begrepp än ett filosofiskt.

Frågan som uppkommer är att finns det möjlighet att ge utrymme för olikheter i situationer var

jämlikhet eftersträvas? Har det som gör en person unik eller autentisk, någon möjlighet att synas
i pedagogiska möten, ifall vi alla ska vara jämlika? Svaret är ja, eftersom principen om
jämlikhet grundar sig på den människosyn någon har och det kan innebära att alla människor

har ett värde i sig. Detta kan bidra till att människor är jämlika då detta mänskliga värde
respekteras. Eftersom alla människor har ett värde i sig finns det också något hos varje människa
som gör denna unik och ifall detta beaktas, kan det som gör en autentisk erkännas även i
situationer var jämlikhet eftersträvas.

Enligt Taylor (1991, s. 48) var inte det väsentliga ifall det förekommer ett behov av erkännande
vid det moderna tidevarvet, utan det signifikanta var att under vilka förhållanden detta kan

misslyckas. I den första analysen skrevs det att det är betydelsefullt att förstå sig på under vilka
förhållanden ett erkännande kan misslyckas och att det behövs värden som eftersträvas.

Honneth (2003) och Heter (2006) skrev att erkännandet är sammankopplat till människans

behov, nämligen att människan har ett behov av att bli erkänt. Behovet som människan har kan
vara ett värde för andra människor, vilket även hänvisades i samband med Honneth (2003, s.

106). Behovet av att bli erkänd är något betydelsefullt för individen. Ifall detta sätts in i en

pedagogisk situation, är det Uljens (2014, s. 63) skriver om att läraren erkänner elevens

självverksamhet och att den studerande har rätten att öva upp ett självständigt tänkande ett bra
exempel. Att eleven får skapa något själv och att det är elevens eget tänkande som kommer till

uttryck i en pedagogisk situation, kan vara ett behov vilket läraren erkänner. Det här kan fungera
som en värdefråga eller en fråga som är av betydelse i en pedagogisk relation.

Sammanfattning

De tre begreppen ”autenticitet”, ”dialog” och ”erkännande” har haft som syfte att avgränsa det
område som undersöks och utifrån sina synvinklar kommit fram till ett gemensamt resultat för

det som undersöks i den här avhandlingen. Det gemensamma som de tre begreppen har är att

individen inte kan centrera sitt själv och isolera sig från gemenskapen, ifall individen ska ha en

betydelsefull identitet. Autenticitet behöver frågor (eng. Issues) som är av betydelse och

individen bestämmer inte vilka frågor som är betydelsefulla. Gemenskapen, ”rötterna” och

39

”språket” är något som individen är delaktig i och påverkar individen, vilket innebär att dessa
är större än individen själv.

Detta kan exemplifieras med en individ som är abortmotståndare. Individen lär ha vuxit upp i

en gemenskap där allt människoliv är av värde och därför stöder inte individen abort. Att kämpa

för allt liv kan vara en betydelsefull fråga som individen inte själv har bestämt, utan det kan

vara gemenskapen som har format individens sätt att se på världen. Individen kan stå för sina

åsikter i abortfrågan, eftersom individen står för de värderingar som han eller hon är uppvuxen
i. En dialog kan individen ha med abortstödjare, förutsatt att det förekommer en öppenhet

mellan de som är involverade i dialogen. Det är också i dialogen var individens identitet syns,

eftersom det inte är monolog var självet är centrerat, utan en dialog som individen är delaktig

i. I dialogen strävar individen efter betydelsefulla frågor, exempelvis förklarar varför han eller
hon ser på abort från den här synvinkeln. Individen kan erkänna andras sätt att se på världen,
vilket bidrar till att ”arrogansen” försvinner och man står ut med att andra inte är som en själv.
Exemplet i stycket ovan tar inte ställning ifall abort är rätt eller fel, utan exemplet försöker
synliggöra relationen mellan en betydelsefull identitet och betydelsefulla frågor, som kommer

från gemenskapens värderingar. Individen har inte bestämt vilka frågor som är betydelsefulla,

utan dessa frågor är något som är större än individen själv. På det viset uppstår något äkta eller
autentiskt.

4.4 Ansvar, dialog och erkännande hos Lévinas

I denna del ska Lévinas verk ”Etik och oändlighet: Samtal med Philippe Nemo” (1988)
analyseras hermeneutiskt. I analysen av Lévinas verk har avgränsningsområdena ”ansvar”,

”dialog” och ”erkännande” använts, för avgränsa det som analyseras samt att undersöka ifall
dessa kan bidra till en gemensam knutpunkt som svarar på det som undersöks. Lévinas verk har
analyserats på samma sätt som Taylors, där verket första gången undersöktes enbart för att

greppa helheten, medan andra gången utfördes en mera djupgående analys där vissa citat
antecknades ner. Citat som förknippade ansvaret till det autentiska, exempelvis ”egentliga
identitet” och relationen antecknades. Detta var en naiv tolkning i den hermeneutiska processen.

Sedan utfördes en mera ingående analys av de citat som valts ut, där vissa meningar ansågs vara
mera signifikanta än andra. Detta var en mera djupgående tolkning i den hermeneutiska
processen.

Då Lévinas verk analyserades användes den pedagogiska relationen som en ”lins” i

undersökningen. Precis som i analysen av Taylor användes den tidigare forskningen som grund
för att fördjupa förståelsen kring fenomenet autenticitet. Då Lévinas verk undersöktes var en

40

strävan att inte begränsa sig för mycket, eftersom öppenheten för textens ”annan-het” är
avgörande i en hermeneutisk tolkningsprocess.

Lévinas verk är inte en pedagogisk teori utan en undersökning som sätter etik och ansvar för

den andre i fokus. Även det religiöst transcendentala är ett tema i Lévinas teori och synen på

den andres annan-het samt metaforen om ”ansiktet” är också centrala. Det här verket ger en
relativt ytlig, men ändå en övergripande bild av vad Lévinas filosofi går ut på. Då verket

studeras bör det påpekas att texten som läses är en intervju med Lévinas, som utfördes av
Philippe Nemo. Då verket publicerades var Lévinas en god bit in i pensionsålder och hans syn

på etiken samt hur etikfilosofin har utvecklats under hans livstid är något som beskrivs i verket.

Det bör också poängteras att verkets ursprungliga språk är franska, medan den version som har
använts vid analysen i den här avhandlingen är översatt till svenska. De ord som är översatta

från franska till svenska kan påverka hur läsaren uppfattar vissa begrepp, eftersom det franska
språket skiljer sig grammatiskt från det svenska språket.

4.5 Första analysen, den naiva nivån
Ansvaret

Ansvaret är ett centralt tema och återkommer ständigt i Lévinas teori. Då verket undersöktes,
dök det upp citat vid flera tillfällen som berörde fenomenenet ansvar. I ett av dessa citat förekom

även begreppet ”autenticitet”, nämligen: ”Nyss vägrade jag att godta begreppet vision för att

beskriva den autentiska relationen med den andre; det är talet eller rättare sagt svaret eller ansvaret som utgör denna autentiska relation” (Lévinas, 1988, s. 102). I det här citatet är det två
aspekter som är tänkvärda och det första är att ansvaret är förknippat med en autentisk relation.
Det andra är talet eller svaret förknippas med en relation som är autentisk.

Lévinas (1988, s. 112) fortsätter med att säga: ”Positivt kan vi säga att från det ögonblick den
andre ser på mig, är jag ansvarig för honom, utan att ens behöva ta det ansvaret; ansvaret för

honom åligger mig. Det är ett ansvar som sträcker sig bortom det jag gör”. Begreppet ”bortom”

är värt att ta i beaktande, eftersom det visar på att ansvaret för den andre är något som individen
inte nödvändigtvis vet vad det är, utan ansvaret kan vara något som är större än individen själv.
Vidare fortsätter Lévinas med att säga:
”Mitt ansvar kan jag inte avhända mig, ingen skulle kunna ersätta mig. Det handlar i själva verket
om att formulera det mänskliga jagets egentliga identitet med utgångpunkt i ansvaret, det vill säga i

detta framhävande (position) eller avsättande (déposition) av det suveräna jaget i medvetandet om

sig själv – i ett avsättande som just precis innebär ansvaret för den andre. Ansvaret är det som

41
uteslutande tillkommer mig och som jag på ett mänskligt sätt inte kan vägra att ta på mig. Detta
åliggande är det unikas högsta dignitet. Med mitt icke-utbytbara jag är jag jag, endast i den grad som
jag är ansvarig”. (1988, s. 117.)

Begrepp som ”egentliga identitet” vilket härstammar från ansvaret visar på hur betydelsefullt
ansvaret är för den mänskliga identiteten. Lévinas menar att ansvaret har sådan stor betydelse

för människan att ansvaret inte på ett ”mänskligt sätt” kan förvägras. Därför kunde detta citat

tolkas som att människans ”autentiska själv” har sin grund i ansvaret vilket människan bär på.

Lévinas har ett annat citat vilket kunde tyckas vara en aning motsägande till detta, nämligen:
”Att vara mänsklig innebär att leva som om man inte var ett vara bland varande” (1988, s. 117).

Det kunde tolkas som att mitt unika jag inte har någon betydelse bland andra, men det kan också
tolkas som att det är ansvaret som binder ihop oss, vilket i sig gör oss jämlika.

Lévinas beskriver i ett annat citat att: ”... vi har alla ansvar inför alla människor, i allt, och jag
mer än alla andra” (1988, s. 118). Det här är ett citat från den ryske författaren Fjodor

Dostojevskij, där Lévinas har bytt ut ordet ”skuld” till ”ansvar”. Meningen lät inledningsvis en
aning provokativ, eftersom det spontant låter som att alla andra är fria från ansvar och jag bär
på allt ansvar i världen. Efter en mera djupgående analys dök tanken upp att hela citatet kunde

vara en uppmaning att jag har ett ansvar, att förstå mitt ansvar i mötet med människorna. Det
kan förstås som en allmän princip med tyngdpunkt på att ta vara på den andre och att kunna ta

ansvar för att detta förverkligas. Tidigare hade Lévinas skrivit att: ”... jag är ansvarig i enlighet
med ett totalt ansvar, ...” (1988, s. 115) var det ”totala ansvaret” kunde fungera som en värdering
vilket sträcker sig bortom självet.

Ett annat citat av Lévinas (1988, s. 104) är: ”Mitt svar är att det är människornas mångfald och

närvaron av den tredje parten vid sidan av den andre, som betingar lagarna och grundar
rättvisan”. Till en början då detta citat tolkas kunde ”den tredje parten” tydas som en metafor

till Gud och att denne har förutsatt lagarna. ”Den tredje parten” kunde också vara en ”absolut
värdering” vilket existerar bortom oss själva. Denna värdering kunde vara ansvaret som Lévinas
förespråkar, det totala ansvaret, som uppmanar oss att ta ansvar för den andre.

Dialog

Talet och svaret är väsentliga för Lévinas (1988, s. 103) när han säger att ”Man måste tala om
något, om väder och vind, om vad som helst, men tala måste man, svara och redan ansvara för

den andre”. Citatet är relevant eftersom det beskriver hur situationen under ett samtal ”tvingar”
oss att tala och ge ett svar samt att ansvaret är förknippat med en sådan situation. Det här kunde
utspela sig i en dialog, där det förekommer ett ansvar för att dialogen upprätthålls, men också

42

att frågor kan få utrymme under detta tillfälle. Tidigare nämndes Uljens (2014, s. 63) som

beskriver att ett pedagogiskt handlande inkluderar provokation och Biesta (2003, s. 67) lyfte

upp frågan i ett pedagogiskt sammanhang, var frågan kunde fungera som en provokation i ett
pedagogiskt möte. Det faktum att samtalet ”tvingar” oss att svara kan tolkas som att individen

måste ansvara för det svar han eller hon uttrycker då någon ställer en fråga till honom eller
henne och i en pedagogisk relation kunde det här vara ett svar från en reflektion som uttrycks.

Erkännande

I verket får Lévinas frågan: ”Men är inte den andre lika ansvarig gentemot mig?” var svaret

blev bland annat att ”Ömsesidighet är hans sak” (1988, s. 114). Det är också värt att notera att
”... man är aldrig fri i förhållande till den andre” (1988, s. 121). Det är tänkvärt att anta att

individen inte är fri i förhållande till den andre, men detta kan bero på att individen är bunden
till det totala ansvaret. Ömsesidighet är något individen inte kan förvänta sig, i och med att det

är precis som det nämndes i citatet: ”hans sak”. Det kan tolkas som att individen blir tvungen
att lita på att den andre förstår att ta sitt ansvar och på det viset kommer att visa ömsesidighet

tillbaka. Annars finns risken att den andre styrs utgående från individens egna intressen och det
skulle vara att objektifiera den andre, vilket Lévinas (1988, s. 99) var emot då han säger: ”Det
är när man ser en näsa, ett par ögon, en panna, en haka och när man kan beskriva dessa, som

man vänder sig mot den andre som ett objekt”. Ifall den andre går att greppa och kategorisera

finns risken att personen blir ett objekt, vilket vore samma sak ifall individen inte litar på att
den andre förstår att ta sitt ansvar. Det förekommer ett erkännande av den andre, att denne är
kapabel att reflektera själv över sitt ansvar. Den andres frihet erkänns med andra ord.

Ifall denna analys av Lévinas sammanfattas kunde ansvaret vara det mest centrala temat, men

det anmärkningsvärda är att ansvaret är något som sträcker sig bortom individen. Det som även
är tänkvärt var att människans ”egentliga identitet” kännetecknas av ansvaret men också att en

”autentisk relation” förknippas med ansvaret. Ansvaret är något som sträcker sig bortom

individen, men ändå kännetecknas individens identitet i den mån han eller hon är ansvarig.
Eftersom ansvaret är något som ligger bortom individen innebär det att individen inte
bestämmer vad som ska värdesättas. Ansvaret är oberoende av vad individen tycker, men
förverkligas enbart av individens handlande.

4.6 Andra analysen, den strukturella nivån

Från den första analysen av Lévinas verk var ansvaret ett begrepp som uppmärksammades i

flera omgångar. Människans ”egentliga identitet” och en ”autentisk relation” förknippades med

ansvaret, men också att ansvaret är något som sträcker sig bortom individen själv. I föregående

43

analys lyftes ett citat från Lévinas var citatet lydde att ”... jag är ansvarig i enlighet med ett totalt

ansvar” (1988, s. 115). Citatet nämner ett totalt ansvar där ansvaret kunde fungera som en
princip av värden, vilka sträcker sig bortom självet.

Det här är något som ligger i fokus för den här delen av analysen, nämligen att ansvaret är

sammanbunden med värderingar och att autenticitet är förknippat med detta. För ifall
människans ”egentliga identitet” och en ”autentisk relation” är förknippat med ansvaret samt
att det förkommer något som ett ”totalt ansvar”, finns det all orsak att fördjupa sig i vad detta
totala ansvar är för något, men också hur det sammankopplas med en pedagogisk relation.

Ansvaret

Ansvaret är något som är väsentligt för subjektiviteten i Lévinas filosofi. Det nämner han då

han säger: ”Etiken är inte här att betrakta som ett tillägg till en föregående existentiell grund;
det är i etiken, när man tolkar den som ansvar, som själva knutpunkten i det subjektiva ligger”

(Lévinas, 1988, s. 111). Ifall ansvaret är förknippat med subjektet är Säfströms syn på

pedagogisk relation till nytta då det här sätts in i ett pedagogiskt sammanhang. Säfström (2017,
s. 222) nämner att elever inte ska objektifieras och att friheten hos eleven inte ska förmedlas,

utan besannas. Det här kunde tolkas som att det ansvar läraren fullföljer, bidrar med att subjektet
hos eleven och dess frihet att få vara ett subjekt, förverkligas. Subjektet kan också fungera som

en synonym till ett ”autentiskt själv”, alltså dess sanna väsen. Läraren är även autentisk i
samband vid ett ansvarstagande. I första analysen av Lévinas verk förekom ett citat som beskrev

den ”egentliga identiteten” med utgångspunkt i ansvaret och ifall läraren tar ett ansvar att
förverkliga något som är värt att eftersträvas, då kan läraren också vara autentisk.

Det här innebär att respekten för subjektets frihet kan vara en värdefråga, men det räcker inte
enbart att ha en klar värdefråga, utan frågan är att hur man förverkligar detta. Det är här det

”totala ansvaret” får en betydande roll, eftersom det totala ansvaret bidrar till att ansvaret inte
är något som är bundet till självet, utan går bortom självet. Ett sätt att agera utifrån det totala

ansvaret kan förknippas med följande citat: ”... vi har alla ansvar inför alla människor, i allt,

och jag mer än alla andra” (Lévinas, 1988, s. 118). Den enda som kan förstå sitt ansvar är
individen själv och individen ansvarar för att inse detta. Det är ett sätt att inse att ansvaret ligger
bortom självet.

Safrans (2017, s. 75) artikel lyfter upp autenticitet och där står det bland annat att en människa

är autentisk ifall personen har förmågan att reflektera över vad som är värt att fullfölja i den
sociala kontexten han eller hon befinner sig i. I föregående stycke lyftes ett citat upp från
Lévinas (1988, s. 118) som beskrev att människan alltid har ett större än ansvar än alla andra

44

och detta tolkades som att individen ansvarar att förstå sitt ansvar samt att detta befinner sig
bortom individen själv. Då Safran nämner att en autentisk person kan reflektera över vad som

är värt att fullfölja, kan detta tolkas som att läraren tar ansvar för att reflektera kring sitt ansvar

i den pedagogiska kontext som läraren befinner sig i. Detta bidrar till att läraren som person
kan uppfattas som autentisk.

Enligt Safran (2017, s. 75) innebär ”integritet” att stå för något. Att stå för något förknippades
med autenticitet och det här kan sammankopplas med ansvaret som Lévinas förespråkar. Ifall

en person ska stå för något, exempelvis en åsikt eller ett uttryck från en reflektion, då är
personen tvungen förstå att ta följderna av det som har uttryckts i tal. Det enda sättet att förstå

följderna är att ta ett ansvar för att förstå detta. Individen har ett ansvar, att förstå sitt ansvar, i
mötet med människorna och detta gäller även då personen står för något. Ifall personen inte kan
stå för sina åsikter, hur äkta är uttrycket i sådana fall?

Dialog

I föregående avsnitt (4.5) beskrevs det att vi måste tala och svara i ett samtal samtidigt som vi

ansvarar för den andre (Lévinas, 1988, s. 103). Personen blir ”tvungen” att tala och svara på
samma gång som personen är ansvarig för den andre. Det här förknippades med Uljens (2014,

s. 63) som beskriver en pedagogisk handling som provokation och Biesta (2003, s. 67) där
frågan i pedagogiska sammanhang kan fungera som en provokation. Frågan provocerar eleven

till att tala och på det viset ”tvingar” eleven att tala i dialogen. Detta bidrar till att dialogen i
undervisningen upprätthålls.

Shady och Larson (2010, s. 84) skriver att vi lever i en dialogisk värld där det förekommer en
genuin gemenskap. I Lévinas (1988, s. 103) text som exemplifierades i första analysen, beskrivs

det att man ansvarar för den andre i samband då man svarar. Detta kan tolkas som att då någon

svarar till sin motpart är svaret ett uttryck som man ansvarar för. Vi ”tvingas” att tala i ett samtal
med den andre, men det kan även tolkas som att personen ”tvingas” till ett ansvarstagande.

Personen ”tvingas” till att kunna stå för det han eller hon uttrycker i talet, eftersom det är också

att ta vara på den person man står i dialog med, vilket bidrar med en gemenskap som blir genuin.
Det är ansvaret som gör att gemenskapen blir genuin, vilket kan hänvisas till det som tidigare

hade lyfts upp från Lévinas (1988, s. 102) då ansvaret är det som gör en relation autentisk med
den andre.

Biesta (2013) skriver att undervisningen kan upplevas som en ”gåva” från lärarens håll, ett
tillfälle där elever får lära och utvecklas. Undervisningen som en ”gåva” kan ses som ett
ansvarstagande från lärarens håll, eftersom läraren möjliggör sådana tillfällen i pedagogiska

45

sammanhang. Detta förverkligar att den genuina gemenskapen som beskrevs i stycket ovan
uppstår, där det förekommer en ansvarsfull dialog mellan läraren och eleverna och på det viset

uppkommer äkthet. Denna ”gåva” har sin grund i ett ansvarstagande, men ansvaret behöver
nödvändigtvis inte komma enbart från lärarens håll utan även eleven kan med hjälp av ”gåvan”,

ett tillfälle där eleven får lära och utvecklas, bidra till en ansvarsfull dialog vilket eleven måste
stå för. För att uppnå autenticitet ”tvingas” eleven till att stå för det han elelr hon uttrycker i
undervisningen, i ett tillfälle där eleven tillåts att utvecklas.

Ett annat exempel var en person blir ”tvungen” att svara, kan exemplifieras med det Winter

(2011, s. 539) skrev i sin artikel om att någon tilltalar mig som person. När någon tilltalar en

person blir denne ”tvungen” att ge ett svar, men detta kunde också fungera som en provokation
(Uljens, 2014, s. 63) där personen ger ett svar som han eller hon har reflekterat över. Svaret,
som är ett resultat från personens reflektion, kan vara ett ansvarstagande.

Autenticitet skapas i dialogen som inkluderar integritet, vilket innebar att kunna stå för något.
(Safran, 2017, s. 75, 76.) Att kunna stå för något, innebär att kunna ta ansvar i dialogen, där

svaret som uttrycks är något som man måste ge. Det här kan tydliggöras då Todd (2008, s. 40)

ser didaktik som våldshandling som ett sätt där människan är tvingad till att lära och att bli till.
Individen är tvingad till att ge ett svar som individen kan lära och bli till. Individen kan lära och
bli till med det svar som han eller hon kan ansvara för och stå för.

Ett annat citat som är väsentligt i Lévinas teori som handlar om ”ansiktet” och dess första ord,
nämligen: ”Du skall icke dräpa är ansiktets första ord” (1988, s. 103). I citatet förekommer

begreppet ”ord” vilket tolkas som att ”ansiktet” talar. Detta ”ansikte” kan uppfattas som en
person man möter och som har ett värde, där Lévinas skriver att vi är skyldig ”ansiktet” allt.
Detta kan innebära att i talet med ”ansiktet” är vi skyldig att inte dräpa ”ansiktet”. Ifall

”ansiktet” är en person vi möter, har vi en skyldighet att inte ”dräpa” dess unika sätt att vara,
då vi möter personen i dialogen.

Erkännande

I föregående analys av Lévinas var tillit förknippat med ett erkännande och att erkännande

också handlar om att se människan som ett subjekt, inte som en uppsättning kategorier. Det här
kan förknippas med Säfström (2017) där det förekommer en strävan att se subjektet i ett

pedagogiskt sammanhang. Det sker ett erkännande då subjektet blir sedd hos eleven av läraren.
Det finns dock ett begrepp som är sammankopplat med erkännande och lyftes tidigare upp,

nämligen ”behovet”. Lévinas nämner ett ”begär” och som följande ska begreppen ”behov” och
”begär” undersökas vidare.

46

Lévinas skriver följande om begäret: ”Jag har försökt beskriva skillnaden mellan Begäret och

behovet genom det faktum att Begäret inte kan tillfredsställas; att Begäret på något sätt får
näring av sin egen hunger och tilltar så snart det tillfredsställs; att Begäret är som ett tänkande

som tänker mer än det tänker eller mer än det som det tänker” (1988, s. 106–107). Lévinas

beskriver begäret i samband med det Oändliga som är förknippat med bilden av Gud och det
Lévinas kallar för ”ansiktet” är vägen till idén om Gud. (1988, s. 106.) Begäret blir något som
är ändlöst, en ständig process. Behovet av ett erkännande är något som är i sådana fall temporärt,
medan ett begär av ett erkännande vore något som är ständigt pågående.

Lévinas avslutar sitt kapitel med att lyfta upp att: ”Otvivelaktigt en paradoxal struktur, men den
är inte mer paradoxal än denna närvaro av det Oändliga i en ändlig handling” (1988, s. 107).
Detta nämner Lévinas efter att han beskrev begäret något som tänker mer än det tänker och

orsaken till att denna mening är relevant är då det nämns om närvaron av det Oändliga i en

handling som är ändlig. Det Oändliga, som Lévinas förknippar med idén om Gud, eftersträvas
i en handling som är ändlig, nämligen människans handling.

Ifall detta ses utifrån värdefrågor som vi strävar efter i en pedagogisk relation, kunde

värdefrågorna eller det som är av betydelse, fungera som det Oändliga vilket vi strävar efter, i
en ändlig handling, vilket kännetecknas av att mötet är temporärt. Detta innebär att situationen

då vi erkänner den andre och står i relation med honom eller henne är temporärt och ändlig,
medan att synliggöra subjektet hos eleven (autentiskt själv) är en värdefråga som hör till det

Oändliga. Värdefrågorna eller det som är av betydelse blir något som sträcker sig bortom
individen och är ett begär som aldrig tillfredsställs.

Behovet är något som förknippats med ett erkännande, vilket bland annat lyftes upp i samband

med Honneth (2003, s. 106) och Heter (2006, s. 29) i avsnitt 2.3. Men kunde begäret
exemplifieras i samband med då den andre erkänns i en pedagogisk relation? I stycket ovan

nämndes det att synliggörandet av subjektet hör till det Oändliga och hör till värdefrågor eller

till frågor av betydelse som vi strävar efter, men också att detta vore ett begär. I den här
avhandlingen har det ”autentiska självet” exemplifierats i samband då en elev uttrycker sin
reflektion i en pedagogisk relation. Det har nämnts om rätten till att få öva upp självständighet

i sitt tänkande (Uljens, 2014) och ”intellektuell frigörelse” (Säfström, 2010) i samband med att
ta hänsyn till sina elever. Ifall läraren uppmuntrar sina elever att utveckla sin reflektion eller

tänkande och detta respekteras av läraren, resulterar detta i att eleverna ”växer” som människor.
Detta uppmuntrande behöver nödvändigtvis inte vara något som sker en gång, utan kan vara

något som sker livet ut, ett livslångt lärande. Följaktligen blir synliggörandet av ”det autentiska

47

självet” en värdefråga som inte går att tillfredsställa som med ett behov, utan blir i sådana fall
ett begär som konstant är pågående.

Sammanfattning

De tre begreppen ”ansvar”, ”dialog” och ”erkännande” har fungerat som en avgränsning för det
som undersöks och för att se ifall dessa tre begrepp bidrar till en gemensam knutpunkt till
resultatet. Det som dessa begrepp har gemensamt är att ansvaret fungerar som en hörnsten.

Ansvaret är förknippat till människans ”identitet”, ”det subjektiva” och till ”relationen”. Vid
underrubriken som berörde dialogen, där individen ”tvingas” tala och svara samt att ansvara,
berörs också av ansvaret. ”Tvånget” resulterar i ett ansvarstagande, för ifall individen vägrar att
tala och svara och ansvara, uppkommer det inte en dialog. Det är likadant vid ett erkännande,

eftersom utan ett ansvar är ett erkännande till den andre omöjligt. Ansvaret bidrar till att vi
sträcker bortom oss själva och individen värdesätter andra med hjälp av ansvaret.

Vid sammanfattningen av analysen hos Taylor exemplifierades det med en abortmotståndare

och nu ska ansvaret tilläggas i det exemplet. För att abortmotståndaren ska kunna stå för sina
åsikter, ”tvingas” han eller hon till ett ansvarstagande. Vid dialogen har individen ett ansvar för
att upprätthålla dialogen och vara lyhörd till den andre. Ifall individen vägrar ta ett ansvar för

att upprätthålla en dialog, finns risken för en monolog och det vore att centrera självet. Individen

bör kunna erkänna den andres sätt att se på abortfrågan. Individen kan erkänna att andra kan
vara för abort och att det förekommer olika uppfattningar kring ämnet. Ifall individen vägrar

erkänna den andres syn på abort finns risken för det Säfström (2017, s. 216) beskriver som
”arrogans”, alltså att man inte tolererar att andra inte är som en själv. Det faktum att låta sig bli

berörd av den andre och låta sina värderingar bli ifrågasatt och utveckla sin värdering är också
ett ansvarstagande.

5 En fördjupad diskussion av Taylor och Lévinas

48

I det här kapitlet ska analysen av Taylor och Lévinas diskuteras och resultatet fördjupas. Med
hjälp av den hermeneutiska textalysen som utförts i den här avhandlingen kan en djupare

förståelse erhållas kring det resultat som uppkommit från analysen. Metaforiskt sett är det en
”bro” som bildas mellan Taylors och Lévinas teori samt att detta resultat ska svara på

forskningsfrågorna som står i fokus för den här undersökningen, nämligen 1. Vad är en
autentisk pedagogisk relation? och 2. Hur blir autenticitet till i en pedagogisk relation?

Svaret på den första forskningsfrågan är att en autentisk pedagogisk relation är tillfällen i

undervisningen där ansvaret är centralt och var och en förstår sitt eget ansvar. Säfström (2017,
s. 229) skriver att undervisningen som en pedagogisk relation har den andres frihet som

ändamål, där man gemensamt strävar efter en ansvarfull frihet med varandra. Den andres frihet
kan inte förverkligas utan ansvaret och den ansvarsfulla friheten sker tillsammans med andra.

Säfström uppmärksammade ansvaret från lärarens håll, men i den här undersökningen har det
konstaterats att alla måste ta ett ansvar för att autenticitet ska vara möjligt. Då eleven får friheten
att bli sedd som ett subjekt, bör eleven ansvara för sitt fria handlande för att autenticitet ska
vara möjligt.

Svaret på den andra forskningsfrågan är att individen ansvarar för att sträva efter betydelsefulla
frågor i undervisningen, vilka sträcker sig bortom självet. De betydelsefulla frågorna ska inte

förväxlas med frågor som ställs under ett samtal mellan två individer, utan de betydelsefulla
frågorna i den här undersökningen är värderingar eller något av betydelse som eftersträvas (eng.
Issues). Säfström (2017) beskriver undervisning som en pedagogisk relation, där läraren tar ett

ansvar för att se sina elever som subjekt och elevernas frihet respekteras. Att läraren ser sina
elever som subjekt och att detta har ett värde, kan inte förverkligas utan ett ansvarstagande och

därför kan ansvaret fungera som en betydelsefull fråga som eftersträvas. Även eleven behöver
ta ett ansvar för sitt handlande i det pedagogiska mötet, exempelvis i uttrycket av en reflektion
som eleven kan stå för, ifall autenticitet ska vara möjligt.

För att den fördjupade diskussionen mellan Taylor och Lévinas ska bli tydlig kommer
rubrikerna ”autenticitet”, ”ansvar”, ”dialog” och ”erkännande” diskuteras. Eftersom
”autenticitet” är det centrala temat för Taylor och ”ansvaret” det centrala temat för Lévinas,

kommer dessa två teman diskuteras i samma underrubrik. ”Dialog” och ”erkännande”
diskuteras i skilda underrubriker. Utifrån detta försöker jag bygga en ”bro” mellan Taylor och
Lévinas vilket består av det resultat som uppkommit från undersökningen.

5.1 Autenticitet och ansvar

49

Under rubriken ”autenticitet” hade det uppmärksammats att Taylor (1991, s. 58) kritiserade
centreringen av självet och det antropocentriska, där Taylor (1991, s. 40) skrev att individen
kan definiera sin identitet enbart till sådant som är av betydelse. Det är här var relationen mellan
identiteten och de betydelsefulla frågorna blev relevanta för undersökningen. De betydelsefulla

frågorna var något som förknippades med värderingar, något som individen i en gemenskap
strävar efter och har betydelse. Det som var signifikant med de betydelsefulla frågorna är att

dessa sträcker sig bortom självet och det här hänvisas bland annat till att vilka frågor som är

betydelsefulla, det avgör inte individen. (Taylor, 1991, s. 39.) Det innebär att ifall individens
identitet inte ska vara betydelselös blir individen tvungen att bryta centreringen med självet (det
antropocentriska) och sträcka bortom sig själv, där han eller hon strävar efter något som är
betydelsefullt och detta något är större än självet.

Lévinas (1988, s. 117, 111, 102) betonar ansvarets betydelse och detta är något som

förknippades med människans ”egentliga identitet”, till ”det subjektiva” och en ”autentisk
relation”. Ansvaret är något som bidrar till att äkthet uppstår för människan, vare sig det gäller
identitet eller relation. Ett citat från Lévinas som uppmärksammades flera gånger under
analysens gång och förknippades med ansvaret var att ”... vi har alla ansvar inför alla

människor, i allt, och jag mer än alla andra” (1988, s. 118). Det här citatet tolkades som en

uppmaning till att individen ansvarar för att förstå sitt eget ansvar. Det som också lyftes upp
från Lévinas (1988, s. 115) var begreppet ”totalt ansvar” som individen är ansvarig gentemot,
var det ”totala ansvaret” kunde vara något som är större än självet och som individen har en

plikt att vara ansvarig för. Lévinas skriver också att ansvaret inte är begränsat till självet, vilket
hänvisas till citatet: ”Det är ett ansvar som sträcker sig bortom det jag gör” (1988, s. 112).
Ansvaret är något som sträcker sig bortom människan, men kännetecknar också människans

”egentliga identitet”. Det är också ansvaret som gör en relation autentisk. Därför kan det här
tolkas som att ifall människan ansvarar för att sträva efter det som ligger bortom självet, finns
det möjlighet till autenticitet, både för människans identitet och relationen. Människan ansvarar
för att sträva efter något som är större än självet.

Det finns två begrepp där Taylor och Lévinas möts i analysen och som är signifikanta för
autenticiteten och ansvaret, nämligen identitet och de betydelsefulla frågorna. Även fast

Lévinas inte nämner ”betydelsefulla frågor” är strävan efter något som går bortom självet och
något som är större än självet, relevant i Lévinas teori. Det förekommer ett tomrum mellan de

betydelsefulla frågorna och identiteten, där ansvaret är det som sammanfogar dessa två. Med

50

hjälp av ansvaret är det möjligt att sträva efter betydelsefulla frågor vilket resulterar i att en
betydelsefull identitet, eller att den egentliga identiteten människan har förverkligas.

5.2 Dialog

Taylor (1991, s. 48) skriver att dialogen är väsentlig för människans identitet och att ”språk” är

förknippat med dialogen. Inledningsvis var förståelsen kring dialogen då undersökningen

påbörjades, begränsad enbart till relationen med den andre. Efter en mera djupgående forskning
då dialog och språk sammankopplades med varandra, förknippades dialogen med gemenskapen
och dess värderingar. Värderingar är något betydelsefullt för gemenskapen och dessa

värderingar är betydelsefulla frågor i gemenskapen. Eftersom språket är något som knyter ihop
gemenskapen, är det som uttrycks i tal vid dialogen även ett uttryck från gemenskapen. Det är

här som individen söker och är ”sanningsenlig mot sina rötter”. Individen söker sig till det som

är bekant för honom eller henne och står på något för att kunna stå för något. Individen står på
något som är större än sig själv, vilket kan vara gemenskapen med sina värderingar som

kännetecknas av de betydelsefulla frågorna, för att sedan stå för det han eller hon uttrycker. Att
vara sanningsenlig mot sina rötter, den dialogiska relationen som är betydelsefull för identiteten
och språket som är till för att användas dialogiskt, visar på att individen behöver söka sig till
något som är större än sig själv, för att uppnå något som är betydelsefullt.

Lévinas (1988, s. 103) anser att man måste tala, svara samt att ansvara för den andre. Detta
”tvång” i talet, tolkades som att individen ”tvingas” till att ansvara för den andre i en dialog,
exempelvis att människan ansvarar för det han eller hon uttrycker i talet. Att vi måste ansvara

för den andre kan förtydligas med Todds (2008, s. 40) teori om den didaktiska våldshandlingen,
där vi blir tvungna att lära och bli till. I det här fallet kan det innebära att vi tvingas till att lära

och bli ansvarsfulla. Lévinas (1988, s. 117) skrev att individen inte på ett mänskligt sätt kan
vägra ta på sig ett ansvar, vilket visar på att ansvaret främjar det som är betydelsefullt för det

mänskliga och ”tvånget” att lära och bli ansvarsfull är en nödvändighet. Det nämndes om
”ansiktet” i samband med Lévinas (1988, s. 103) filosofi, som i sitt första ord yttrar att man inte

ska dräpa, och som man har skyldighet till i allt. Personen tar an det ord som ”ansiktet” yttrar,
vilket är ett svar i en dialog. Det är ett svar som tas an, eller ett ansvar. För att inse detta ansvar

kan principen som Lévinas (1988, s. 118) nämner om att: ”... vi har alla ansvar inför alla

människor, i allt, och jag mer än alla andra”, fungera som en tumregel till att individen har ett
ansvar att förstå sitt eget ansvar. Det handlar om att sträcka bortom sig själv, eftersom personen
ansvarar för något som går utöver självet.

51

Både Taylor och Lévinas nämner strävan efter något större än självet i samband med dialogen.

I dialogen behöver individen sträva efter något betydelsefullt för att erhålla en identitet som
inte är betydelselös. Individens identitet behöver en dialogisk relation med andra som Taylor

nämnde, vilket visar på att det är i dialogiska tillfällen som individen har möjligheten att ansvara
för något betydelsefullt. Det här kan jämföras med då Lévinas (1988, s. 117) nämner att
människans ”egentliga identitet” har sin grund i ansvaret, eftersom i dialogen behöver individen

ta ett ansvar för den personen som han eller hon möter. Individen ”tvingas” till ett
ansvarstagande ifall individen vill uppnå något som är av betydelse och detta ansvar bidrar med
att individen ”tvingas” till att sträcka sig bortom självet då dialogen utspelar sig.

5.3 Erkännande

Taylor (1991, s. 48) skrev att under det moderna tidevarvet är inte det väsentliga ifall det
förekommer ett behov av ett erkännande, utan under vilka förhållanden ett erkännande

misslyckas. Att inse dessa förhållanden är ett sätt att komma till insikt med de värderingar som

individen själv bär på, eftersom för att kunna erkänna någon annan förutsätts det att den andre
har ett värde, något som är av betydelse. Att ifrågasätta de värderingarna som individen själv

bär på, som potentiellt kan förhindra ett erkännande för den andre, är ett sätt att upptäcka något
som går bortom självet. Själva ifrågasättandet av egna värderingar kan tolkas som ett

ansvarstagande och de värderingar individen bär på kan vara bestämda av individen själv, vilket

vore att centrera självet. Det Taylor (1991, s. 58) beskriver som antropocentriskt, där det
förekommer en centrering av självet, luckras upp i och med att det förekommer betydelsefulla

frågor som sträcker sig bortom självet. Att varje människa har ett värde och ansvara för att
erkänna detta värde kan fungera som en betydelsefull fråga.

Lévinas skrev inte om erkännande i sitt verk, men om behovet och begäret. I analysen drogs
paralleller mellan behov och erkännande. I Lévinas (1988, s. 106–107) teori är behovet något
som förknippas med det temporära medan begäret hör till det Oändliga, till det

eftersträvansvärda. Begäret blir något som är ändlöst och strävan till det Oändliga är av
betydelse. Begäret blir ett sätt att påminna individen om att det förekommer något som är gott

och är större än oss själva. I Lévinas (1988, s. 106) filosofi är det vägen till Gud, medan i den
här undersökningen är inte det gudomliga väsentligt, utan att det förekommer något

betydelsefullt att sträva efter. Därför kan ett erkännande av den andre vara ett begär som
förekommer livet ut. Ifall den andre har ett värde och att det förekommer ett begär att erkänna
den andre samt att detta är en betydelsefull fråga som individen har ansvar för, då finns

52

möjligheten för att en centrering av självet försvinner. Förhållandena som förhindrar ett
erkännande uteblir.

Utifrån det som lyftes upp behövs det betydelsefulla frågor som eftersträvas, för att ett

erkännande för den andre förverkligas. Det krävs dock ett ansvarstagande för att inse att
erkännandet av den andre kan fungera som en betydelsefull fråga. Därför kan begäret vara

sammankopplat med ett erkännande istället för ett behov. Detta eftersom behovet är temporärt,

medan begäret strävar efter det som Lévinas kallar för det Oändliga eller det eftersträvansvärda,
vilket också innebär att sträva efter det som går bortom självet. Detta är ett ansvarstagande som

individen tar på sig, vilket Taylor nämnde att kan vinna över de förhållanden som förhindrar ett
erkännande.

5.4 Att bygga en ”bro” mellan Taylor och Lévinas

De tre underrubrikerna ”autenticitet/ansvar”, ”dialog” och ”erkännande” har använts för att
bidra till en djupare förståelse kring fenomenet autenticitet och se ifall dessa resulterar till ett
gemensamt svar för det som undersöks. Autenticitet behöver frågor som är betydelsefulla, vilket

inte är bestämda av individen själv, utan går så att säga bortom självet. Detta bidrar till att
autenticitet uppstår, men också att individens identitet blir betydelsefull och på det viset

autentisk. Ansvaret som Lévinas betonade, bidrar till att autenticitet uppkommer men också att
människans ”egentliga identitet” har sin grund i ansvaret. Taylor talar om en betydelsefull

identitet utifrån betydelsefulla frågor, medan Lévinas talar om en egentlig identitet utifrån
ansvaret. Den betydelsefulla identiteten och den egentliga identiteten kan fungera som
synonymer, medan betydelsefulla frågor och ansvaret kan vara synonymer. Det innebär att
ansvaret är en betydelsefull fråga, som sträcker sig bortom självet.

Det innebär också att då ansvaret fungerar som en betydelsefull fråga är det möjligt att
autenticitet uppkommer. Lévinas nämnde att ansvaret bidrar till en autentisk relation, vilket

visar på att ansvaret är något betydelsefullt att sträva efter, ifall en relation ska vara autentisk. I
dialogen behövs det ansvar, vid ett erkännande av den andre behövs det ansvar. Ansvaret

möjliggör att det subjektiva och att det autentiska hos en människa får utrymme, men också att
autenticitet generellt blir till. Studien har identifierat ansvaret som betydelsefullt vid mötet
mellan människor.

Den första forskningsfrågan i den här undersökningen var att vad är en autentisk pedagogisk

relation? Den första forskningsfrågan är komplicerad att svara på i och med att den är en mera

konceptuell fråga, medan den andra forskningsfrågan lägger fokus på individens handlande.
Undersökningens resultat och den fördjupade diskussionen har dock kommit fram till att en

53

autentisk pedagogisk relation är tillfällen i undervisningen där ansvaret är centralt och var och
en förstår sitt eget ansvar. Ifall ansvaret är en betydelsefull fråga som individen ansvarar att

sträva efter, blir autenticitet till. Oavsett om pedagogiken har som mål att synliggöra subjektet
eller att värdesätta den andres frihet, är det ansvaret som möjliggör att dessa betydelsefulla
frågor uppnås. Ansvaret är det första steget i förverkligandet av autenticitet.

Den andra forskningsfrågan i den här undersökningen är hur blir autenticitet till i en pedagogisk

relation? Utifrån den fördjupade diskussionen mellan Taylor och Lévinas är svaret på den andra

forskningsfrågan att individen ansvarar för att sträva efter betydelsefulla frågor i
undervisningen, vilka sträcker sig bortom självet. Det här gäller såväl läraren som eleven.
Ansvaret ansågs vara en betydelsefull fråga som individen ansvarar för att sträva efter. Citatet

som beskrevs utifrån Lévinas (1988, s. 118) teori att ”... vi har alla ansvar inför alla människor,
i allt, och jag mer än alla andra” kan fungera som en princip för att förverkliga autenticitet.

5.5 Autenticitet i den pedagogiska relationen

Säfströms (2017) syn på den pedagogiska relationen har fungerat som ramverk för den här
undersökningen. Undervisningen förstås som ett tillfälle där subjektet hos eleven synliggörs,
elevens frihet värdesätts och detta bottnar i ett ansvarstagande från lärarens sida. Eleverna bör

ses som subjekt istället för objekt, vilket bidrar till att det Säfström (2017, s. 216) kallar för
”arrogans”, en form av självcentrering, upplöses. Att se sina elever som subjekt och vad som

gör dessa unika kan fungera som en betydelsefull fråga, men som Säfström betonar behöver det

förekomma ett ansvarstagande i den pedagogiska relationen. Att sträva efter betydelsefulla
frågor kräver ett ansvarstagande, men det faktum att läraren förstår ansvarets relevans i
förverkligande av något betydelsefullt, blir själva förståelsen ett ansvarstagande. Strävan efter

det betydelsefulla kräver ett ansvarstagande, eftersom enbart ansvaret kan förverkliga det som
är av betydelse.

I den är avhandlingen har det även lyfts upp andra pedagogiska synvinklar, bland annat Uljens

(2014) som nämner om provokation i pedagogiskt handlande och Todd (2008) som beskriver
den didaktiska våldshandlingen. Även fast dessa två pedagogiska synvinklar kan tyckas vara
kontroversiella i en pedagogisk relation som prioriterar subjektet och den andres frihet, kan
provokation och didaktik som våldshandling vara nödvändiga ifall dessa har som intention att

lära ut ansvarstagande. Ifall ansvaret är en betydelsefull fråga som är eftersträvansvärd i
pedagogiska sammanhang för att uppnå autenticitet, kan det vara nödvändigt att ”skaka” om
subjektet för att lära ut ansvarets betydelse. Eleven tvingas till att lära och bli som Todd (2008)

54

nämner, men läraren har ett ansvar för att subjektet inte blir överkört, annars riskerar eleven att
bli objektifierad.

Shady och Larson (2010) beskrev att läraren kan skapa ett möte mellan eleverna där en

diskussion sker samt att öppenhet för andra är väsentligt. Enligt Shady och Larson (2010, s. 91–

92) kan dialogen bidra till en utveckling både på ett personligt och på ett intellektuellt plan, där
eleven kan bli utmanad för det han eller hon talar om i dialogen. Det här jämfördes med Safran

(2017, s. 75–76) som hänvisade till ”integritet” vilket innebar att kunna stå för något. Att kunna
stå för något är ett väsentligt kriterium för autenticitet. Även här är ansvaret en betydelsefull

aspekt, eftersom för att kunna visa öppenhet i diskussionen måste eleven ta ett ansvar och för
att kunna stå för något i dialogen måste eleven ansvara för det han eller hon uttrycker i
diskussionen.

Det lyftes även upp andra forskare tidigare i den här avhandlingen som problematiserade

pedagogik och autenticitet. Exempelvis Ashton (2010, s. 14) beskrev att läraren ska se vem

deras elever är och vad de kan bli, men också hur eleverna ser på sig själva och önskar vad de

kan bli. Detta förverkligas då läraren bekräftar sina elever som en ”helhet”. Här förekommer
också ett ansvarstagande, eftersom för att kunna se ”helheten” av sina elever blir läraren
tvungen att förstå sitt ansvarstagande.

Kreber (2010, s. 194) nämnde om ”autentisk pedagogik” där läraren stöder sina elevers
utveckling, deras fira val och elevernas strävan till autenticitet. Det fria valet går ihop med

Säfströms (2017) syn på pedagogisk relation där elevens frihet värdesätts. Läraren stöd till
elevers strävan till autenticitet kan innebära att uppmana till ett ansvarstagande i pedagogiska
situationer. För att elever ska uppnå autenticitet behöver det förekomma ett ansvarstagande från
dem och att läraren stöder sina elever till autenticitet innebär då att lära ut ansvarets betydelse.

Bialystok (2015) nämnde att det autentiska hos en lärare syns då denne är sanningsenlig till sig

själv och det själv som uttrycks i klassrummet var helt beroende på vem läraren är. En fråga
som Bialystok problematiserar var att det autentiska hos en lärare hade förknippats med ett gott

lärande, vilket inte var fallet utifrån studien. Det signifikanta i Bialystoks undersökning är att
ifall lärarens autentiska själv konstrueras på förhand, utifrån föreställningen vad ett gott lärande

är, finns då risken att läraren har objektifierats? Ifall objektifiering förekommer i ett pedagogiskt
sammanhang, finns det då ett ansvarstagande och är det över huvud taget möjligt att autenticitet
kan uppkomma?

5.6 En kritisk diskussion av resultatet

55

Undersökningen har kommit fram till att det krävs ett ansvarstagande från läraren och eleven

för att autenticitet ska uppstå i en pedagogisk relation. Med begreppen ”autenticitet”, ”ansvar”,
”dialog” och ”erkännande” har undersökningen resulterat i att ansvaret är det som möjliggör

autenticitet. Detta berör såväl relationen som individen. I det här avsnittet ska undersökningens
resultat granskas från ett kritiskt perspektiv, vilket baserar sig på Ricoeurs (1988; 2016) kritiska
tolkning.

Det autentiska självet som behöver få utrymme i undervisningen beskrivs vid flera tillfällen i

avhandlingen. En fråga som kan ställas är att när vet man med säkerhet att det autentiska självet

synliggörs? Är ansvaret ett tillräckligt hållbart kriterium för en individ ska uppfattas som

autentisk eller finns det ett autentiskt själv oavsett om vi tar på oss ett ansvar eller inte? En
individ kan väl uppfattas som autentisk oavsett om han eller hon tar på sig ett ansvarstagande?

En annan kritisk synpunkt mot undersökningens resultat är att den inte lyfter upp ifall individen
har en stabil inre kärna som kännetecknar personens autenticitet, eller ifall det autentiska hos

en individ är dynamisk och utvecklas under livets gång. Det beskrivs i avhandlingen att

autenticitet i pedagogiken innebär bland annat att stöda elevers utveckling, frihet och strävan
till autenticitet (Kreber, 2010). Det här kan tolkas som att autenticiteten hos en individ är en

process som sker under hela livet gång. Detta på samma gång som avhandlingen har lyft upp
att lyssna på andras åsikter i undervisningen, eftersom det kan vara ett uttryck från den

personens autentiska själv. Det här kan upplevas som en aning motstridigt eftersom

undersökningen inte kommer fram till ett tydligt svar på den punkten, ifall autenticiteten hos en
individ är oföränderlig eller ifall den är formbar under livets gång.

De betydelsefulla frågorna som inte är valda av individen kan också diskuteras från ett kritiskt
perspektiv. Förr eller senare blir individen tvungen att agera utifrån något som är betydelsefullt.
Då uppstår frågan att har individen i sitt agerande avgjort och på det sättet valt vad som är

betydelsefullt? Det finns alltid en orsak till att man agerar och varför man har bestämt sig att

agera på ett visst sätt. Detta kan exemplifieras med ifall synliggörandet av subjektet fungerade
som en betydelsefull fråga i undervisningen. Synliggörs subjektet hos eleven i undervisningen
för att jag som lärare upplever det som betydelsefullt eller synliggör jag subjektet hos eleven i

undervisningen för att detta är viktigt för eleven? Fortsättningsvis agerar man utifrån något
vilket upplevs som betydelsefullt, men har jag bestämt att detta är en betydelsefull fråga när jag
som lärare väl agerar?

56

En annan tänkvärd aspekt från undersökningens resultat är att finns det möjlighet för autenticitet
i en pedagogisk relation? I den här undersökningen har undervisningen uppfattats som en

pedagogisk relation, men en undervisningskontext exempelvis i en skola är alltid planerad på
förhand. Individer har sina förutbestämda roller (lärare, elev osv), undervisningen ska utföras

på ett visst sätt med presentationer och uppgifter. Visserligen kan individerna ha en dialog med
varandra och erkänna olikheter, men detta sker fortsättningsvis i kontexten av något som är
planerat på förhand. Kan något genuint eller autentiskt uppnås i en sådan kontext där allt är
planerat på förhand?

Ansvarets betydelse för autenticitet i en pedagogisk relation är inte heller problemfritt. Den här
undersökningen beskriver ett ansvarstagande från alla i en pedagogisk relation, vilket berör

bland annat läraren och eleverna. Från ett teoretiskt perspektiv är det här möjligt, men i det
vardagliga livet är det här mera komplicerat. En elev i lågstadiet förstår nödvändigtvis inte

ansvarets betydelse och då blir frågan att kan läraren ha en autentisk pedagogisk relation till sin
elev i lågstadiet?

Därför kan Säfströms (2017) syn på den pedagogiska relationen kritiseras. Den här
undersökningens resultat visar på att det behövs ett ansvarstagande från alla håll i pedagogiska

sammanhang för att autenticitet ska vara möjligt. Säfström beskriver ansvaret främst från

lärarens sida, vilket vore allt för ensidigt. Det kan bero på att Säfström beskriver undervisningen
som en pedagogisk relation utifrån en situation som utspelar sig i grundskolan och att förvänta
sig ett allt för stort ansvar från ett barn är inte möjligt.

6 Avslutande reflektion

57

I detta kapitel beskrivs en avslutande reflektion kring avhandlingens undersökning. Kapitlet är
uppdelat i tre avsnitt där det första avsnittet är en diskussion kring undersökningens metod, som

sedan följs av ett avsnitt som diskuterar förslag på fortsatt forskning. Kapitlets sista avsnitt är
en konklusion som beskriver de mest centrala delarna som har uppkommit i avhandlingen.

6.1 Metoddiskussion

I det här avsnittet ska den hermeneutiska textanalysen som metod diskuteras. Hermeneutiken
blev aktuell för den är undersökningen, eftersom syftet i den här avhandlingen är att erhålla en

djupare förståelse vid tolkningen av texter. Hermeneutiken gav även viktiga ingångar och en
öppen struktur för analysen vilket upplevdes som ändamålsenligt.

Det beskrevs tidigare att i en hermeneutisk undersökning förekommer det inte någon allmän

arbetsmodell, eftersom var och en har sin egen fördom och eget sätt att tolka det som undersöks
(Westlund, 2009). Fördomen är startpunkten i hela undersökningen och enligt Gadamer (2004,

s. 271–272, 273) är medvetenhet kring sin egen fördom väsentligt för att textens ”annan-het”
ska visa sig till läsaren. För att tolkaren ska erhålla en djupare förståelse kring det som

undersöks måste fördomen läggas åt sidan längre in i analysprocessen och på det viset utvidgas
förståelsehorisonten. Det bör dock poängteras att fördomen är något som forskaren
nödvändigtvis inte kommer helt ifrån, vilket Gadamer (2004, s. 484) också lyfter upp. I och

med att fördomen är något som kan påverka forskaren under hela undersökningen och varje

forskare har sitt eget sätt att tolka ett fenomen, finns risken att trovärdigheten sjunker i en
hermeneutisk studie. Någon annan forskare skulle sannolikt kommit fram till ett annat

perspektiv utifrån sin fördom och sitt sätt att tolka, ifall han eller hon hade undersökt samma
tema som i den här avhandlingen.

Det innebär att i en hermeneutisk studie är det väsentligt att forskaren har ett trovärdigt data

med tidigare forskning som stöder analysobjekten och resultatet, vilket nämnts i samband med
Lincoln, Lynham och Guba (2011, s. 105). I analyskapitlet (4) och kapitlet (5) som beskriver
den fördjupande diskussionen mellan Taylor och Lévinas hänvisades med jämna mellanrum till

den tidigare forskningen för att synliggöra att det finns en sammankoppling mellan
analysmaterialet och den tidigare forskningen. Läsaren behöver kunna relatera analysmaterialet
och på det viset greppa helheten.

En annan aspekt i den här avhandlingen som var utmanande för den hermeneutiska metoden

var språket i analysobjekten. Språket är en central del inom hermeneutiken och enligt Gadamer

58

är språket där förståelsen och tolkningen samt utvidgningen av horisonten sker. (2004, s. 390,
444.) Det har tidigare nämnts att Taylors verk är skrivet på engelska och det engelska språket

skiljer sig från det svenska språket grammatiskt. Det här kan resultera i att begreppen förstås på
olika sätt i och med att engelskan och svenskan är olika språk (se avsnitt 4.1). Det är viktigt
som tolkare att vara medveten om att orden i en text kan förstås på olika sätt och att förståelsen

kring ordet kan påverka utvecklingen i den hermeneutiska tolkningsprocessen. Samma
utmaning var det med Lévinas, där verkets ursprungliga språk är franska och den svenska
översättningen inte nödvändigtvis beskriver de franska begreppen som man upplever dem i det

svenska språket. Exempelvis det centrala begreppet ”ansvar” är ”responsabilité” på franska. I
och med att dessa begrepp skiljer sig markant åt hur de skrivs och uttalas, finns risken att de
deras innebörd uppfattas på olika sätt.

Inledningsvis lästes Gadamers (2004) hermeneutiska teori och den skulle representera som

metod för den här undersökningen. Gadamers teori gav en god inblick i hermeneutiken som

teori, men den var inte praktisk att använda sig av i analysen. Det var då Ricoeurs (1988; 2016)
hermeneutiska textanalys blev aktuell, eftersom Ricoeur representerar en mera kritisk

hermeneutik. Den kritiska hermeneutiken som Ricoeur (2016, s. 123) representerar upplevs

vara mera ifrågasättande, där förklarandet bidrar till att den naiva förståelsen utvecklas till en
mera kritisk förståelse och detta resulterar i att utvidgningen av förståelsehorisonten till det som
undersöks sker.

En annan utmaning med den hermeneutiska metoden var medvetenheten kring sin egen fördom
i analysprocessen. Ricoeur (2016, s. 106) skrev att en forskare ska förstå sig själv utifrån den

text som tolkar. Det innebär bland annat att en forskare är medveten om sina fördomar och ser

till att fördomarna inte påverkar tolkningsprocessen i allt för hög grad. I den här undersökningen
var det utmanande att greppa mina fördomar kring fenomenet ”autenticitet”, eftersom
autenticitet är ett komplext filosofiskt begrepp som ofta förknippas med ”äkthet”. Risken fanns

att fördomen kring ”autenticitet” skulle bli otydlig vilket kunde leda till att den hermeneutiska
tolkningsprocessen inte lyckades.

6.2 Förslag på fortsatt forskning

Den här undersökningen har tolkat texter utifrån två filosofiska verk vilka inte har pedagogik

som tema. Resultatet från dessa två verk sammankopplades med en pedagogisk relation vilket

synliggjorde det pedagogiska problemet i avhandlingen. Det kunde dock vara till nytta att
undersöka autenticitet från ett analysobjekt som är relaterat till pedagogik. Exempelvis Ashton
(2010) nämner att i en framtida forskning kan det vara tänkvärt att beakta relationen mellan

59

autenticitet i lärandet och ansvaret för lärandet. Här förekommer det en sammankoppling

mellan autenticitet och ett ansvarstagande vid lärandet. Man kunde exempelvis intervjua elever

i en skola och undersöka ifall eleverna upplever att lärarens ansvarstagande i undervisningen

bidrar till autenticitet. Texterna från intervjun kan tolkas hermeneutiskt för att undersöka ifall
vissa begrepp i texten tyder på att autenticitet är möjligt i undervisningen med hjälp av ansvaret.
Det innebär att erhålla en djupare förståelse av autenticitet och ansvar i samband med
undervisningen.

Ett annat sätt att undersöka autenticitet i pedagogiska sammanhang kunde exempelvis vara hur
pedagoger (lärare och rektorer) möjliggör autenticitet i skolan? Finns det betydelsefulla frågor
eller värdefrågor som kan bidra till autenticitet i pedagogiska sammanhang? Är autenticitet
något som är betydelsefullt för en pedagogisk relation?

Hermeneutiken kunde användas vid tolkningen av den nationella läroplanen och undersöka ifall
denna beskriver vikten av autenticitet i pedagogiska sammanhang. Det kan vara till nytta att

analysera ifall de värdefrågor som läroplanen står för är sådana som möjliggör autenticitet. En
annan tänkvärd forskning kunde vara att intervjua pedagoger och se ifall dessa upplever att
läroplanen ger dem riktlinjer att skapa förutsättningar för autenticitet i undervisningen.

6.3 Konklusion

Den här studien har visat vikten av ett erkänt och taget ansvar för att en autentisk pedagogisk

relation ska uppstå, vilket gäller såväl läraren som eleven. Frågor av betydelse (eng. Issues),

som inte individen själv har valt, är en viktig aspekt för autenticiteten. Detta bidrar till att
autenticitet på ett allmänt plan uppstår och på det viset erhåller individen en betydelsefull, eller

en autentisk identitet. Säfströms (2017) syn på den pedagogiska relationen har fungerat som
undersökningens primära pedagogiska källa, där synliggörande av subjektet och den andres

frihet värdesattes samt att undervisningen fungerade som en pedagogisk relation. Läraren
möjliggör genom sitt handlande att subjektet hos eleven blir sedd i undervisningen och detta

kan tolkas som att läraren tar ett ansvar. Det innebär att läraren i undervisningen skapar
möjlighet för att det som är autentiskt hos eleven får utrymme. Detta är ett ansvarstagande från

lärarens sida, som strävar efter och ansvarar för att sträva efter frågor som är av betydelse.

Eleven i sin tur måste också ta ett ansvar då han eller hon ses som ett subjekt i undervisningen.
Eleven måste exempelvis ta ansvar för det han eller hon uttrycker i en diskussion i
undervisningen, annars finns risken att autenticitet inte uppstår. Det innebär att alla har ett
ansvar i den pedagogiska relationen för att autenticitet ska vara möjligt.

60

Undersökningen använde begreppen ”autenticitet”, ”dialog” och ”erkännande” som
avgränsning i analysen hos Taylor, medan hos Lévinas var ”ansvar”, ”dialog” och ”erkännande”
de

begrepp

som

avgränsade

analysen.

”Identitet”

kunde

också

fungerat

som

avgränsningsområde för analysen. Utifrån resultatet visade det sig att begreppet identitet är

relevant i förståelsen av ett autentiskt själv. De begrepp som användes i analysen bidrog till en
gemensam knutpunkt som bestod av undersökningens resultat, nämligen ansvarets betydelse i

förverkligandet av autenticitet. I detta resultat visade sig att det behövs betydelsefulla frågor
som inte är valda av individen själv, utan sträcker sig bortom självet. Detta bidrar till en

betydelsefull identitet, eller en autentisk identitet. Det här kan relateras till det som lyftes upp i

det inledande kapitlet då den finländska läroplanen för den grundläggande utbildningen beskrev
att eleven formar sin identitet i samband med lärandet (Utbildningsstyrelsen, 2014). Eleven får
ta del av lärandet i undervisningen var han eller hon formar sin identitet och då kan en identitet
som är autentisk uppstå. Läroplanen kan även innehålla betydelsefulla frågor som inte är valda
av individen själv och som läraren ansvarar att sträva efter i sitt handlande.

Då mitt intresse för undersökningens tema uppstod var fenomenet autenticitet något otydligt

som väckte många frågor. Autenticitet sammankopplades med en pedagogisk relation i den här
undersökningen, vilket också är ett abstrakt ämne. Undersökningens resultat kan beskrivas som
att autenticitet i en pedagogisk relation baserar sig på en ansvarsfull pedagogik, där centreringen

av självet bryts och betydelsefulla frågor eftersträvas. Även fast detta kan upplevas som en

självklarhet i det vardagliga livet, visar denna studie på hur relevant ansvaret i en pedagogisk
relation är på en metanivå, ifall strävan är att uppnå äkthet eller autenticitet.

7 Litteraturförteckning

61

Ashton, S. (2010). Authenticity in adult learning. International Journal of Lifelong Education,
29(1), 3–19. doi:10.1080/02601370903475602

Aspelin, J. (2016). Om den pedagogiska relationens gränser – Relationskompetens i

gränslandet mellan närhet och distans. Nordisk Tidskrift för Allmän Didaktik, 2(1), 3–
13. Hämtat 10 Oktober 2019 från

http://noad.ub.gu.se/index.php/noad/article/view/21/10
Bialystok, L. (2015). Should teachers be authentic? Ethics and Education, 10(3), 313–326.
doi:10.1080/17449642.2015.1099801

Biesta, G. (2003). Learning from Levinas: A response. Studies in Philosophy and Education,
22(1), 61–68. doi:10.1023/A:1021137611436

Biesta, G. (2013). Receiving the Gift of Teaching: From ´Learning From´ to ´Being Taught

By´. Studies in Philosophy and Education, 32(5), 449–461. doi:10.1007/s11217-0129312-9

Buber, M. (1997). Distans och relation. Bidrag till en filosofisk antropologi. (P. Sällström,
Övers.) Ludvika: Dualis.

Buber, M. (2013). Jag och Du. (M. Norell, & C. Norell, Övers.) Ludvika: Dualis.
Gadamer, H.-G. (2004). Truth and method (2 uppl.). (J. Weinsheimer, & D. G. Marshall,
Övers.) London.New York: Continuum.

Gordon, M. (2011). Listening as embrace the other: Martin Buber´s philosophy of dialogue.
Educational Theory, 61(2), 207–219. doi:10.1111/j.1741-5446.2011.00400.x

Heidegger, M. (2013). Vara och tid. (J. Jakobsson, Övers.) Göteborg: Daidalos.
Heter, T. S. (2006). Authenticity and Others: Sartre's Ethics of Recognition. Sartre Studies
International, 12(2), 17–43. doi:10.3167/135715506780451886

Honneth, A. (2003). Erkännade. Praktisk-filosofiska studier. (C.-G. Heidegren, Övers.)
Göteborg: Daidalos.

Kreber, C. (2010). Courage and Compassion in the Striving for Authenticity: States of

Complacency, Compliance, and Contestation. Adult Education Quarterly, 60(2), 177–
198. doi:10.1177/0741713609349933

62

Lévinas, E. (1988). Etik och oändlighet. Samtal med Philippe Nemo. (M. GunnarssonContassot, Övers.) Stockholm/Lund: Symposion.

Lincoln, Y.S., Lynham, S.A. & Guba, E.G. (2011). Paradigmatic Controversies,

Contradicitions, and Emerging Confluences, Revisited. I N.K. Denzin & Y.S. Lincoln
(red.), The SAGE Handbook of Qualitative Research. Fourth edition. (s. 97–128).
Thousand Oaks, California: SAGE Publications, Inc.

Lindholm, C. (2008). Culture and authenticity. Malden: Blackwell.
Malik, G., & Akhter, R. (2013). Existentialism and Classroom Practice. Journal of
Humanities And Social Science, 8(6), 87–91. Hämtat 10 Oktober 2019 från

https://s3.amazonaws.com/academia.edu.documents/34347310/ExictenInClassroomPr
actice.pdf?response-content-

disposition=inline%3B%20filename%3DExistentialism_and_Classroom_Practice.pdf
&X-Amz-Algorithm=AWS4-HMAC-SHA256&X-AmzCredential=AKIAIWOWYYGZ2Y53UL3A%2F

Mörkenstam, U. (1994). Identitet, frihet och erkännande: Charles Taylors kritik av

individualismen. Statsvetenskaplig Tidskrift, 97(4), 347–370. Hämtat 5 Oktober 2019
från https://journals.lub.lu.se/st/article/view/2972/2534

Rhodes, C., & Carlsen, A. (2018). The teaching of the other: Ethical vulnerability and

generous reciprocity in the research process. Human Relations, 71(10), 1295–1318.
doi:10.1177/0018726717741530

Ricoeur, P. (1988). Från text till handling. En antologi om hermeneutik (2 uppl.). P. Kemp &
B. Kristensson (red.). (P. Kemp., B. Kristensson & M. Fatton, Övers.)
Stockholm/Lund: Symposion.

Ricoeur, P. (2016). Hermeneutics and the human sciences. Essays on language, action and
interpretation. J.B. Thompson (red.) & Övers. Cambridge: Cambridge University
Press.

Rytzler, J. (2017). En plats för uppmärksamhet. Pedagogisk Forskning i Sverige, 22(3-4),
215–232. Hämtat 10 Oktober 2019 från

https://open.lnu.se/index.php/PFS/article/view/1451/1295
Safran, J. D. (2017). The Unbearable Lightness of Being: Authenticity and the Search for the
Real. Psychoanalytic Psychology, 34(1), 69–77. doi:10.1037/pap0000093

63

Shady, S. L., & Larson, M. (2010). Tolerance, empathy, or inclusion? Insights from Martin
Buber. Educational Theory, 60(1), 81–96. doi:10.1111/j.1741-5446.2010.00347.x

Sjøberg, S. (2015). PISA and Global Educational Governance – A Critique of the Project, its
Uses and Implications. Eurasia Journal of Mathematics, Science & Technology
Education, 11(1), 111–127. doi:10.12973/eurasia.2015.1310a

Säfström, C. A. (2010). Vad kan utbildning åstadkomma?. En kritik av idealiserade

föreställningar om utbildning. Utbildning & Demokrati, 19(3), 11–22. Hämtat 10
Oktober 2019 från https://www.oru.se/globalassets/oru-

sv/forskning/forskningsmiljoer/hs/humus/utbildning-och-demokrati/2010/nr-3/carlanders-safstrom---vad-kan-utbildning-astadkomma.-en-kritik-av-idealiseradeforestallningar-om-utbildning.pdf

Säfström, C.A. (2017). Undervisning som en pedagogisk relation. I H. Sæverot & T.C. Werler
(red.), Pedagogikkens språk. Kunnskapsformer i pedagogikkvitenskap. (s. 213–229).
Oslo: Gyldendal.

Taylor, C. (1991). The ethics of authenticity. Cambridge: Harvard University Press.
Todd, S. (2008). Att lära av den Andre. Levinas, psykoanalys och etiska möjligheter i
undervisning och utbildning. (G. Sandin, Övers.) Lund: Studentlitteratur.

Uljens, M. (2014). Pedagogik, filosofi och politik. Studier i pedagogisk handlingsteori. Vasa:
Pedagogiska fakulteten vid Åbo Akademi.

Utbildningsstyrelsen. (2014). Grunderna för läroplanen för den grundläggande utbildningen
2014. Hämtat från:

https://www.oph.fi/sites/default/files/documents/166434_grunderna_for_laroplanen_v
erkkojulkaisu.pdf

Westlund, I. (2009). Hermeneutik. A. Fejes & R. Thornberg (red.), Handbok i kvalitativ
analys. (s. 62–80). Stockholm: Liber.

Winter, P. (2011). Coming Into the World, Uniqueness, and the Beautiful Risk of Education:

An Interview with Gert Biesta by Philip Winter. Studies in Philosophy and Education,
30(5), 537–542. doi:10.1007/s11217-011-9254-7

