ÅBO AKADEMI

Att undervisa historisk kunskap
En kvalitativ studie om klasslärares och ämneslärares syn på historieämnets
viktigaste uppgifter och valet av undervisningsmetoder

Anette Gäddnäs

Avhandling för magisterexamen
Fakulteten för pedagogik och välfärdsstudier
Åbo Akademi, 2020

Abstrakt
Författare

Årtal

Anette Gäddnäs

2020

Arbetets titel

Att undervisa historisk kunskap
En kvalitativ studie om klasslärares och ämneslärares syn på historieämnets viktigaste
uppgifter och valet av undervisningsmetoder
Opublicerad avhandling för magisterexamen i pedagogik

Vasa: Åbo Akademi. Fakulteten för pedagogik och välfärdsstudier

Sidantal

57

Referat

Syftet med avhandlingen är att genom intervjuer med lärare undersöka och jämföra
klasslärares och ämneslärares syn på vad som är historieundervisningens viktigaste uppgift
och vilka undervisningsmetoder lärarna använder för att nå de mål som satts. Utgående från
syftet har två forskningsfrågor utarbetats.
1. Vilka kunskaper anser klasslärare och ämneslärare att är de viktigaste för eleverna att
lära sig genom historieundervisningen i skolan?
2. Vilka metoder använder klasslärare och ämneslärare i historieundervisningen för att
eleverna ska lära sig de kunskaper de nämner i den första forskningsfrågan?
Insamlingen av data till undersökningen gjordes via kvalitativa intervjuer. Sex lärare, varav
tre klasslärare och tre ämneslärare i historia, fungerade som undersökningens informanter.
Intervjuerna analyserades med hjälp av den fenomenografiska analysmodellen. Klasslärarnas
och ämneslärarnas utsagor analyserades skilt för sig för att sedan kunna jämföras med
varandra. I analysen identifierades likheter och skillnader mellan lärarnas utsagor och
utgående från dessa skapades olika kategorier.
Resultatet visar att både klasslärare och ämneslärare har en uppfattning om historieämnets
betydelse som till viss del är i linje med historiedidaktisk forskning. Stoffkunskaperna anses
viktiga och de är en central del av undervisningen men beträffande de kunskaper som
historiedidaktiker benämnt som processkunskaper är lärarna ännu lite vilsna. Dock nämns
även några sådana kunskaper. Historiemedvetande och källkritik är två av de
processrelaterade förmågor som lärarna omnämner.
Resultatet visar också att få av de metoder som lärarna använder i undervisningen tränar den
typ av kunskap som är processrelaterad. Även om olika metoder används är undervisningen

oftast lärarcentrerad. Användning av lärobok, berättande undervisning samt elevernas
antecknande är de undervisningsmetoder som nyttjas allra flitigast.
Inga stora skillnader förekommer mellan klasslärarna och ämneslärarna varken när det gäller
synen på historisk kunskap eller de metoder som används i historieundervisningen.
Ämneslärarna lyfter fram lite fler aspekter av historisk kunskap och arbetsmetoderna är något
fler men inga betydande skillnader kunde identifieras.
Sökord/indexord
historiedidaktik, historisk kunskap, historiskt tänkande, stoffkunskap, processkunskap

Innehållsförteckning
Abstrakt
1 Inledning ................................................................................................................................ 1
1.1 Bakgrund ....................................................................................................................................... 1
1.2 Syfte och forskningsfrågor ............................................................................................................ 3
1.3 Tidigare forskning om historisk kunskap i historieundervisning .................................................. 3
1.4 Disposition..................................................................................................................................... 5

2 Historiedidaktikens utveckling ............................................................................................ 6
2.1 Historiedidaktikens historia ........................................................................................................... 6
2.2 Historiedidaktikens utveckling i Finland....................................................................................... 6
2.3 Historiedidaktikens roll för historieundervisningen ...................................................................... 7

3 Historia som kunskap ........................................................................................................... 9
3.1 Vikten av historiska kunskaper ..................................................................................................... 9
3.2 Vad är kunskap i och om historia? .............................................................................................. 11
3.2.1 Stoffkunskaper i historia....................................................................................................... 14
3.2.2 Processkunskaper som utvecklar det historiska tänkandet ................................................... 15
3.3 Utvecklingen av historiska kunskaper ......................................................................................... 16

4 Att undervisa i historia ....................................................................................................... 18
4.1 Barn och historia ......................................................................................................................... 18
4.2 Koppling till förkunskaper .......................................................................................................... 19
4.3 Det mångkulturella samhället ...................................................................................................... 20
4.4 Det digitala samhället .................................................................................................................. 21
4.5 Möjlighet till integrering ............................................................................................................. 23

5 Läroplanens syn på historieundervisning i grundskolan ................................................ 25
5.1. Historieundervisningens innehåll ............................................................................................... 25
5.2 Historieundervisningens arbetsmetoder ...................................................................................... 27

6 Metod och genomförande ................................................................................................... 28
6.1 Syfte och forskningsfrågor .......................................................................................................... 28

6.2 Fenomenografi som forskningsansats ......................................................................................... 28
6.3 Kvalitativa intervjuer som datainsamlingsmetod ........................................................................ 29
6.4 Urval och avgränsningar ............................................................................................................. 30
6.5 Genomförande ............................................................................................................................. 30
6.6 Bearbetning och analys av data ................................................................................................... 32
6.7 Tillförlitlighet, trovärdighet och etiska aspekter ......................................................................... 33

7 Resultatredovisning ............................................................................................................. 35
7.1 Klasslärares syn på de viktigaste kunskaperna i historia ............................................................. 35
7.2 Undervisningsmetoder i åk 4–6 ................................................................................................... 37
7.3 Ämneslärares syn på de viktigaste kunskaperna i historia .......................................................... 39
7.4 Undervisningsmetoder i åk 7–9 ................................................................................................... 42

8 Avslutande diskussion ......................................................................................................... 45
8.1 Resultatdiskussion ....................................................................................................................... 45
8.1.1 Viktiga kunskaper i historia.................................................................................................. 45
8.1.2 Undervisningsmetoder i historia........................................................................................... 48
8.2 Metoddiskussion.......................................................................................................................... 51
8.3 Förslag till fortsatt forskning ....................................................................................................... 53

Litteraturförteckning ............................................................................................................. 54
Bilagor
Bilaga 1: Intervjufrågor

Figurer
Figur 1: Den didaktiska pyramiden. Areskougs modell refererad i Lozic (2011) ................................. 8

1 Inledning
I inledningskapitlet redogörs det för valet av avhandlingens tema. Först ges
bakgrundsinformation till temavalet varefter syftet och forskningsfrågorna
presenteras. Inledningskapitlet avslutas med en inblick i tidigare forskning samt en
beskrivning av avhandlingens upplägg.

1.1 Bakgrund
Historia har alltid fascinerat mig. Redan som 13-åring var historielektionerna veckans
höjdpunkt och intresset fortsatte växa under gymnasietiden. Historieämnet är speciellt
på det sättet att det kanske är det mest abstrakta ämnet i skolan. De personer och
händelser som historien bygger på kan för det mesta inte intervjuas eller undersökas
eftersom de finns i det förgångna. Vi kan använda oss av olika typer av källor för att
skapa oss en bättre bild av historien men sist och slutligen har vi ändå bara sett en liten
del av den fullständiga bilden. (Hoodless, 2008, s. 4.) Det finns så mycket att upptäcka
i historien och jag tror att det var det som fångade mitt intresse för ämnet.
Historieämnets abstrakta karaktär kan ha varit en av orsakerna till att många av mina
klasskompisar inte förstod nyttan med ämnet. Som blivande klasslärare och
historielärare har jag funderat en hel del på hur jag vill att min historieundervisning
ska se ut. Jag hoppas att så många elever som möjligt ska gilla historieämnet lika
mycket som jag gjorde och samtidigt också förstå varför historieundervisningen är så
viktig för dem. Under min egen skoltid gick en stor del av historieundervisningens tid
till att lära sig årtal och händelser utantill och jag trodde länge att det är så historia ska
undervisas. Efter att ha gått historiedidaktiska kurser och läst historia på ämnesnivå
har jag fått nya infallsvinklar på historieundervisningen. Att vi hela tiden påverkas av
historien men samtidigt också påverkar historien är inget som jag kommer ihåg att jag
skulle ha hört om under min uppväxt (Karlsson & Zander, 2009, s. 25). Att undersöka
och tolka källor förblev också obekant för mig under min tid i grundskolan
(Utbildningsstyrelsen, 2014, s. 417).
1

Läraren har en väldigt stor roll när det gäller elevernas förståelse och intresse för
historia. Lozic (2011, s. 46–47) skriver att lärare (i Sverige) ser historieämnet som en
möjlighet för eleverna att skaffa sig sociala och kulturella kompetenser, främja ett
demokratiskt tankesätt samt att bättre förstå den tid de lever i. Lärarna anser också att
historieundervisningen tränar emancipation och ger eleverna färdigheter i bl.a.
källkritik. Enligt Lozic (2011, s. 47) motsvarar dock inte allt det som lärarna nämner
elevernas

syn

på

historieämnet.

De

förstår

inte

alltid

syftet

med

historieundervisningen. Lozic (2011, s. 47) menar att lärare på ett tydligare sätt bör
klargöra för eleverna varför de olika aspekterna som studeras i historieämnet är viktiga
för dem.
Vad styrdokumenten säger om undervisningen i historia är bekant men hur lärare
definierar kunskap i historia är ännu relativt okänt. I Sverige har det gjorts ett par
undersökningar som berör detta men några mer omfattande studier har inte utförts
(Ammert, 2013, s. 87–88). Genom att läsa om de svenska studierna växte mitt intresse
för vad klasslärare och högstadielärare i Finland tycker att är det viktigaste för eleverna
att lära sig genom historieundervisningen. Samtidigt är det intressant att se om det
finns skillnader i klasslärares och högstadielärares syn på historieundervisningen. I
Grunderna för läroplanen för den grundläggande utbildningen (hädanefter Glgu
2014) för F-6 uppmuntras lärarna jobba mer ämnesintegrerat (Utbildningsstyrelsen,
2014). Det kan tänkas att synen på undervisningen i historia i de lägre klasserna ändrats
lite i och med detta.
Att lärare i F-6 har många ämnen att undervisa i medan ämneslärare i åk 7–9 oftast
bara har ett eller ett par ämnen som de undervisar kan också ha en påverkan på
historieundervisningen och synen på historieämnet. Lärare i F-6 har vissa ämnen som
de brinner extra för och historieämnet är nödvändigtvis inte ett av dem. För många
lärare är den historieundervisning som de fått under sin egen skoltid samt de få kurser
som klasslärare går under sin utbildning den ända erfarenhet de har av undervisning i
historia. Lärarna i 7–9 har studerat sitt ämne mera och har ett stort intresse för det.
Denna skillnad kan ha en påverkan för hur lärarna ser på historieämnets uppgift i
skolan.

2

1.2 Syfte och forskningsfrågor
Syftet med avhandlingen är att genom intervjuer med lärare undersöka och jämföra
klasslärares och ämneslärares syn på vad som är historieundervisningens viktigaste
uppgift och vilka undervisningsmetoder lärarna använder för att nå de mål som satts.
Utgående från syftet har jag utarbetat två forskningsfrågor.

1. Vilka kunskaper anser klasslärare och ämneslärare att är de viktigaste för
eleverna att lära sig genom historieundervisningen i skolan?
2. Vilka metoder använder klasslärare och ämneslärare i historieundervisningen
för att eleverna ska lära sig de kunskaper de nämner i den första
forskningsfrågan?

1.3 Tidigare forskning om historisk kunskap i
historieundervisning
Hur lärare definierar kunskap i historia har undersökts genom ett par studier i svenska
högstadium. De båda studierna grundar sig på intervjuer gjorda med lärare och
fokuserar på hur lärarna omformar sina egna kunskaper och anordnar undervisningen.
(Ammert, 2013 s. 88.)
I den ena studien, som utfördes 2011, intervjuades 13 lärare. Deras uppgift var att
besvara frågan “Vad kan man när man kan någonting om historia?” I analysen av
svaren konstaterades det att lärarna har en relativt enhetlig syn när det gäller
undervisningen i historieämnet. Tonvikten sätts på kunskap och den kronologiska
ordningen och innehållet anses viktigare än färdigheterna. Lärarna betonar också
förståelsen av olika orsakskedjor. Eleverna ska få en insikt i hur olika händelser hänger
samman med det som hänt före och det som hänt efter händelsen. Historiemedvetandet,
ett begrepp som funnits med i den svenska läroplanen sedan 1994, tas upp av några

3

lärare. Med historiemedvetande menas bl.a. en förståelse för hur dåtid, nutid och
framtid hänger ihop. (Ammert, 2013, s. 89–92.)
Tre lärare nämner förmågan att placera sig själv in i historien som en viktig del av det
som eleverna ska lära sig genom historieundervisningen. En lärare anser det vara
viktigt att eleverna är medvetna om sitt eget lärande. När det gäller källkritik nämns
begreppet bara ett fåtal gånger. De lärare som talar om det menar att de inte har
tillräckligt med tid att jobba med det. (Ammert, 2013, s. 90–92.)
Förutom det som redan lyfts fram finns det, bland de intervjuade lärarna, ännu några
synpunkter kring historieämnets uppdrag. Att förstå hur man levde förr och att ta
lärdom av det förflutna nämns av några lärare. En lärare menar att historien är
relativistisk och att eleverna ska lära sig att det inte finns några rätt och fel när det
gäller historiska skeenden. Att lära sig historiska årtal nämns av flera lärare men många
poängterar att det inte är det viktigaste när det gäller historieundervisningen. Ingen av
lärarna i undersökningen lyfte fram kunskapen om att förstå olika historiska begrepp
som viktig. Detta trots att den svenska kursplanen betonar denna kunskap. (Ammert,
2013, s. 89–92, 98.)
I lärarnas svar är det de kognitiva processerna som ligger i fokus. Att minnas och att
förstå fakta nämns upprepade gånger men även förmågan att kunna tillämpa sina
faktakunskaper nämns av några lärare. (Ammert, s. 93, 98.)
Ingen direkt motsvarande undersökning gällande finländska lärares syn på historisk
kunskap har hittats men en liten indikation om hur läget ser ut kan fås genom en titt på
de metoder som finländska lärare använder sig av i historieundervisningen. I
Utbildningsstyrelsens utvärdering av inlärningsresultaten i historia i grundskolan
beskrivs de metoder som historielärare i 113 olika skolor i Finland använder sig av i
undervisningen. Utvärderingen visar att nästan alla lärare säger sig lägga mycket tid
på att fundera över orsakssamband. Att betrakta historiska fenomen och händelser ur
flera olika synvinklar är också något som största delen av lärarna verkar se som viktigt.
Ca 80 % av lärarna använder ofta eller ibland övningar som utvecklar den historiska
empatin. (Ouakrim-Soivio & Kuusela, 2012, s. 9, 38.)

4

1.4 Disposition
Avhandlingen är indelad i åtta kapitel. I kapitel 1, Inledning, redogörs det för
avhandlingens bakgrund och valet av tema. Syftet och forskningsfrågorna
presenteras och avhandlingens upplägg beskrivs. Kapitel 2, Historiedidaktikens
utveckling, ger en inblick i historiedidaktikens utveckling både internationellt och
nationellt. Kapitlet behandlar också historiedidaktikens roll för undervisningen i
historia. I kapitel 3, Historia som kunskap, diskuteras vikten av historiska kunskaper.
Olika forskares syn på vad historisk kunskap innebär presenteras. Kapitlet avslutas
med en kort redogörelse för hur historiska kunskaper utvecklas. Kapitel 4, Att
undervisa historia, lyfter fram de möjligheter och utmaningar som lärare möter i
historieundervisningen. Kapitel 5, Läroplanens syn på historieundervisning i
grundskolan, beskriver det innehåll och de undervisningsmetoder som hittas i
läroplanen för historia.
I kapitel 6, Metod och genomförande, redovisas undersökningens forskningsansats,
datainsamlingsmetod, och avgränsningar. Vidare beskrivs undersökningens
genomförande och den analysmetod som använts. Kapitlet avslutas med ett avsnitt
om tillförlitlighet, trovärdighet och etiska aspekter. I kapitel 7, Resultatredovisning,
presenteras undersökningens resultat och i det sista kapitlet Avslutande diskussion
reflekteras det över resultatet och de metoder som använder i undersökningen.
Avslutningsvis ges några förslag till fortsatt forskning.

5

2 Historiedidaktikens utveckling
I kapitlet ges en kort bakgrund till historiedidaktikens utveckling både internationellt
och nationellt. Sista delen av kapitlet beskriver historiedidaktikens roll för
historieundervisningen i skolan idag.

2.1 Historiedidaktikens historia
Efter andra världskriget var intresset för historia, åtminstone i Norden, inte särskilt
stort. De professionella historikerna höll sig för sig själva och beblandade sig inte i
historieundervisningen i skolan. Det rådde en spänning mellan historiedidaktiken och
historievetenskapen, vilken grundade sig på att många historiker inte tyckte att det
behövde sättas så stor vikt vid förmedlingen av historia utan ansåg att den
vetenskapliga historien förmedlar sig själv. (Karlsson, 2009, s. 193.)
Mot slutet av 1990-talet gick den historiedidaktiska forskningen in i en ny tid. Ända
sedan dess har intresset för frågor om historieförmedling och historiens plats i
samhället ökat. Historiedidaktiska begrepp har fått ett betydligt större utrymme i
historieforskningen. Kommunikationen mellan historiedidaktiska forskare har ökat
och konferensserier ordnas i många olika länder världen över. (Ludvigsson, 2013, s.
7.) En ökad mängd av historiedidaktiska kurser och tjänster visar på
historiedidaktikens uppsving. Idag finns det även en uppsjö av böcker som behandlar
historiedidaktiska teman. (Karlsson, 2009, s. 199.) Trots denna uppgång inom
historiedidaktiken är undersökningar kopplade till historieämnet betydligt färre till
antalet än undersökningar i t.ex. matematik och naturvetenskaper (Virta, 2012, s. 148).

2.2 Historiedidaktikens utveckling i Finland
Intresset för historieundervisning har funnits redan länge i Finland. Under 1900-talets
första årtionde skrevs det doktorsavhandlingar som behandlade undervisningen i
historia. Debatterna kring historieämnets syfte och vad som borde betonas i
historieundervisningen var ivrig och dessa diskussioner fick även mycket utrymme i
6

de pedagogiska tidskrifterna. År 1948 grundades en ämnesförening för lärare i historia
och den har haft en stor betydelse för didaktikens utveckling. Föreningens årsböcker
och tidningen Kleio har gett utrymme för artiklar som behandlar undervisning i historia
ur både teoretisk och praktisk synvinkel. Även om historiedidaktiken fick en hel del
uppmärksamhet redan tidigare var det dock först mot slutet av 1900-talet som
historiedidaktiken som undersökningsområde etablerade sig ordentligt i Finland.
(Virta, s. 2012, s. 149.)
Den historiedidaktiska forskningen och litteraturen i Finland har starka influenser av
internationell historiedidaktisk forskning. Även de nordiska ländernas samarbete, vars
mål varit att utveckla den historiedidaktiska forskningen och diskutera olika
historiedidaktiska frågor, har varit viktigt för utvecklingen av historiedidaktiken i
Finland. (Virta, 2012, s. 154.)
Allt eftersom skolan omformats och läroplaner förnyats har historieämnets ställning,
målsättningar och innehåll förändrats. När man ser på historieundervisningen i ett
längre perspektiv, både i Finland och utomlands, finns det två riktningar som
undervisningen tagit. Den traditionella historieundervisningen som betonar innehållet
och den egna nationens värden har en viktig ställning i undervisningen. Den andra
riktningen, som började synas i de finländska läroplanerna på 1990-talet, fokuserar på
utvecklingen av elevernas historiska tänkande och deras färdigheter i historieämnet.
Den historiska kunskapens natur betonas. (Virta, 2012, s. 151.)

2.3 Historiedidaktikens roll för historieundervisningen
Historiedidaktiken har sin grund i historievetenskapen och pedagogiken. Kopplingen
till historievetenskapen framgår i diskussionen om ämneskunskaper och det historiska
tänkandets natur. Läroplanen, inlärningsmetoderna och betygsättandet är bidrag från
pedagogiken. Förutom historievetenskapen och pedagogiken har historiedidaktiken
tagit influenser från filosofin, psykologin och olika samhällsvetenskaper. (Virta, 2012,
s. 147–148.)
Att beskriva vad historiedidaktik innebär kan upplevas som problematiskt eftersom
begreppet är så komplext och svårt att begränsa. Vad som hör till historiedidaktiken
7

har därför tolkats på olika sätt. (Virta, 2012, s. 147.) Den svenska historiedidaktikern
Christer Karlegärd (i Karlsson, 2009, s. 37–38) beskriver begreppet historiedidaktik
som “vetenskapliga studier av människors möte med historien”. Enligt Lozic (2011, s.
13) ligger fokuset inom historiedidaktiken på analysen och förståelsen för hur historia
förmedlas och hur individer, stater och institutioner använder sig av historia. Virta
(2012, s. 147) skriver att allt som kan kopplas till undervisningen eller till
inlärningsprocessen i historia ingår i historiedidaktikens undersökningsområde. Dit
hör även lärande om historia utanför skolans fyra väggar.
Jan Bjarne Bøe (i Lozic, 2011, s. 13) har utformat tre centrala historiedidaktiska frågor
som berör historieundervisningen i skolan. Hurdant innehåll skall undervisningen ha,
hur förmedlas stoffet åt eleverna (metod) och varför läser eleverna överhuvudtaget
historia i skolan (målsättning)? Utöver dessa frågor lyfter Karlsson (2009, s. 37–38)
fram en annan aspekt som berör historiedidaktikens undersökningsområde. Vem är det
som förmedlar historien och för vem? I skolvärlden är det oftast läraren som är i den
förmedlande rollen och eleverna som tar emot informationen.
Undervisningen i skolan påverkas av många olika faktorer. Den historiska pyramiden,
utformad av Areskoug och refererad i Lozic, (2011, s. 14) belyser detta på ett ganska
enkelt sätt. De intressen, erfarenheter, identiteter och den samhällssyn som lärarna och
eleverna har inverkar på undervisningens utformning. På samma sätt påverkas
undervisningen också av metodval, ämnets innehåll och traditioner samt skolans
allmänna och ämnesspecifika lagar och styrdokument. Skolan i sin tur påverkas av det
omgivande samhällets strukturer och normer.

Figur 1. Den didaktiska pyramiden. Areskougs modell refererad i Lozic (2011)
8

3 Historia som kunskap
Kapitlet inleds med en diskussion kring de historiska kunskapernas betydelse.
Därefter beskrivs olika typer av historiska kunskaper. Avslutningsvis redogörs det
kort för utvecklingen av dessa kunskaper.
___________________________________________________________________________

3.1 Vikten av historiska kunskaper
“Historia är en naturlig del av människors liv” (Ammert, 2013, s. 9). Alla människor
har en historia, är en del av historia och skapar historia (Karlsson, 2009, s. 25). Till
historien hör lika mycket de minnen vi har från vad vi gjorde förra veckan som
skildringar av samhällen och människor från gångna tider. Minnen är ofta
gemensamma för människor och skapar samtalsämnen vid människomöten.
Diskussionerna om det förflutna förenar människor. (Ammert, 2013, s. 9.)
Historia i olika former finns runt omkring oss var i världen vi än rör oss. Byggnader,
fotografier, kläder, föremål, ortnamn och gravstenar påminner om en förfluten tid.
Gamla gränsdragningar kring länder och län lever fortfarande kvar och har påverkat
och påverkar än idag samhället. En stor del av de traditioner och högtider som firas
har sitt ursprung långt tillbaka i tiden. (Larsson & Ludvigsson, 2018, s. 125.)
Undersökningar gjorda bland elever i Sverige visar att elever tycker att historieämnet
behövs för att ge folket allmänbildning. De flesta elever som intervjuats menar att en
person måste ha vissa grundläggande kunskaper i historia för att inte upplevas som
dum i olika sociala situationer. Förutom allmänbildningen anser en del elever att
historieämnet är viktigt eftersom det förklarar den tid de lever i. Att vara insatt i
historien hjälper en människa att bättre förstå både sig själv och det samhälle hen lever
i. Ämnet nämns också som en moralisk vägvisare som ska se till att misstag i historien
inte upprepas. (Lozic, 2011, s. 32–33,35.)
Det som eleverna inte lyfter fram men som av lärare och historiker anses vara en viktig
del av historieundervisningen är emancipationen. Emancipatorisk historieförmedling
lyfter fram andra människor, deras livssituation och orättvisor i världen. Genom

9

undervisningen försöker man synliggöra de klyftor som finns bland olika grupper i
samhället och förändra eller avlägsna maktförhållanden. Arbeten om kvinnor, arbetare
och etniska minoriteter är exempel på hur man kan jobba emancipatoriskt. (Lozic,
2011, s. 43–44, 130.)
Förutom i historieämnet i skolan kommer elever i kontakt med historia genom bl.a.
böcker, filmer, spel och reklam. Skillnaden mellan historieundervisningen i skolan och
andra typer av kontakter med historia är att skolan ordnar en organiserad undervisning
som ställer krav på vilka kunskaper och färdigheter eleverna bör uppnå. I Finland har
undersökningarna främst fokuserat på skolans historieundervisning men under det
senaste decenniet har även intresset för historiebildningen utanför skolan växt.
Att historia kan användas på olika sätt är något som alla bör känna till och som nog,
under de senaste åren, lyfts fram alltmer i historieundervisningen i skolan. Historiska
personer används som förebilder och symboler för att uppnå olika ideal. Olika perioder
och händelser i historien lyfts fram för att förstärka något eller fungera som varnande
exempel. (Karlsson, 2009.)
Karlsson (2009, s. 59–69) har utvecklat en typologi genom vilken han försöker
åskådliggöra olika typer av historiebruk. Karlsson poängterar att typologin inte ska ses
som fulländad och konstaterar att flera av historiebruken kan överlappa varandra.
Typologin innefattar sju olika sätt som historia används eller har använts. Det
vetenskapliga historiebruket används oftast av historiker och historielärare. Denna typ
av historiebruk ger oss relevant fakta som hjälper människan att guida sig fram i de
historiska rummen och möjliggör skapandet av kritiska och historiskt realistiska frågor
om det förgångna. Det existentiella historiebruket kan ses som följd av de snabba
förändringar som sker i samhället. Människan försöker hitta stabilitet i tillvaron genom
att minnas eller genom att försöka glömma. Alla människor använder sig ibland av
denna typ av historiebruk, dock i olika stor utsträckning.
Det moraliska historiebrukets mål är i stort sett att göra upp med en statsmakt som inte
skött sin uppgift och återskapa den situation som fanns innan maktens ingripande.
Detta historiebruk föregås av en politisk liberalisering som lett till att det missnöje som
funnits bland medborgarna fått offentligt utrymme. Moral och sanning hör till de krav
som huvudaktörerna för det moraliska historiebruket eftersträvar.

10

Det ideologiska historiebrukets mål är att främja eller legitimera den egna ideologin.
Icke-bruket är en typ av ideologiskt historiebruk där den egna historien medvetet göms
undan och fokuset sätts istället på den skimrande framtiden. De som använder sig av
ett pedagogisk-politiskt historiebruk jämför historiska händelser med dagens värld för
att hitta likheter som styrker det budskap man vill framhäva. Alla dessa tre föregående
typer av historiebruk används av intellektuella och politiska elitgrupper.
Det kommersiella bruket av historia är den sista typen av historiebruk som Karlsson
beskriver. Historien används i detta fall för att sälja produkter eller tjänster. Historiska
motiv återfinns i en stor del av dagens böcker, filmer, dataspel och reklamer.

3.2 Vad är kunskap i och om historia?
Historiska kunskaper och historiskt tänkande är inte något som människan
automatiskt besitter eller som ens kan erhållas i det vardagliga livet. Det konstaterar
Bengt Schüllerqvist (2014, s. 60) och refererar till Wineburg som konstaterat att
historiskt tänkande är en unnatural act. Historiska kunskaper och det historiska
tänkandet är “en form av komplext och avancerat tänkande” som måste läras.
(Schüllerqvist, 2014, s. 61, 71.)
I Grunderna för läroplanen för den grundläggande utbildningen står det att
historieämnets uppgift i skolan är att “göra eleverna förtrogna med den historiska
kunskapens natur” (Utbildningsstyrelsen, 2014, s. 257). Men vad är egentligen
kunskap i och om historia? Ammert (2013, s. 13) menar att begreppet kunskap, när det
kopplas till historieämnet, egentligen är relativt komplicerat. Eftersom kunskap
handlar om att förstå framväxten, rötterna och utvecklingen av ett fenomen konstaterar
Ammert att kunskap och historia egentligen är väldigt nära sammankopplade. Enligt
honom skiljer sig traditionerna och uppfattningarna om begreppet kunskap i eller om
historia från kunskapsbegreppet i andra ämnen.
Enligt Schüllerqvist (2014, s. 61) har den historiska kunskapen sin grund i modern
historievetenskap. Ett viktigt uppdrag inom den moderna historievetenskapen är att
skildra det förflutna så sanningsenligt som möjligt. Historievetenskapen har även

11

berikats med olika teorier, begrepp och perspektiv från samhällsvetenskaplig
forskning.
Ammert (2013, s. 13–14) förklarar förhållandet mellan historia och kunskap med hjälp
av historikern Jörn Rüsens beskrivningar. Kunskap om historia handlar, enligt Rüsen,
om att känna till det förflutna och dess utveckling samt de metoder som möjliggör
kunskaper om det förflutna. Rüsen ger också en beskrivning på kunskaper i historia
vilket innefattar innehållskunskaper om det förflutna och dess förhållande till dagens
värld. Denna beskrivning ger historien en plats som identitetsskapare. Ammert
presenterar ännu ett tredje beskrivning av Rüsen gällande förhållandet mellan kunskap
och historia, nämligen kunskaper av historia. Historien används både för att skaffa sig
goda lärdomar men också för att avskräckas från att handla fel. (Ammert, 2013, s. 13–
14.)
Precis som de olika beskrivningarna av historisk kunskap ovan visar kan utantillfakta om olika händelser och personer inte ensamt räknas som historisk kunskap.
Även om denna uppfattning redan är rådande inom historiedidaktiken idag kvarstår
frågan om vad som egentligen ska räknas som historisk kunskap (Hammarlund,
2012, s. 15).
Hammarlund (2012, s. 15–20) har undersökt olika historikers syn på historiska
kunskaper och utgående från dessa utformat några principer för kunskaper i historia.
Historiker är överens om att man behöver känna till och vara insatt i historiskt data
och de historiska berättelser som finns eftersom dessa stoffkunskaper utgör en grund
för att historisk kunskap ska kunna byggas. Stoffkunskap är alltså viktiga men denna
typ av kunskap kan inte i sig självt ses som historisk kunskap. Historisk kunskap och
historiskt tänkande bygger på en kombination av stoffkunskap och en annan typ av
kunskap, nämligen processkunskap. Med hjälp av processkunskaper kan man åtskilja
bekräftad och obekräftad historisk information, återskapa den kontext som ger mening
åt den historiska informationen samt hitta och välja ut sådan data som är relevant för
den historiska berättelsen.
Till båda kategorierna av kunskaper finns det tillhörande begrepp. Anglosaxiska
forskare har benämnt dessa begrepp som first-order concepts och second-order
concepts. Begrepp som ordnar och samlar data och som kan kopplas till stoffkunskaper
12

(first-order concepts) är t.ex. monarki och feodalism. Till processbegreppen (secondorder concepts) hör bl.a. kausalitet, kontinuitet och förändring. Processbegreppen har
att göra med förhållandet mellan data och fakta. (Hammarlund, 2012, s. 20;
Schüllerqvist, 2014, s. 61.)
Tanken om stoffkunskaper och processkunskaper hittas också i den tyske
historiedidaktikern Körbers modell på historisk kunskap (Gullberg, 2014, s. 77). I
Körbers modell redogörs det för fyra viktiga dimensioner som krävs för
ämneskompetens i historia. Modellen bygger på teorin om historiskt tänkande (Körber,
2015, s. 61). En av Körbers fyra dimensioner innefattar stoffkunskaper. Körber
konstaterar, precis som Hammarlund, att även om denna dimension är viktig måste
stoffkunskaperna (fakta) kompletteras med processkunskaper (färdigheter) för att
ämneskompetens i historia ska uppnås.
Körbers tre övriga dimensioner berör således processkunskaper. En av dimensionerna
lyfter fram förmågan att konstruera frågeställningar som hjälper till att återskapa
historiska berättelser (inquiring competence) medan den andra dimensionen handlar
om att kombinera fakta och färdigheter för att kunna hitta och analysera historiskt
material (methodological competence). Körbers sista dimension innefattar kapaciteten
att använda sig av den historiska informationen i den egna samtiden och den
omgivning man befinner sig i. (Gullberg, 2014, s. 77; Körber, 2014, s. 61.)
Att historisk kunskap kräver både stoff- och processrelaterade kunskaper är inte lika
självklart för alla. I en studie utförd av Ammert (2012, s. 64) har elevernas
uppfattningar om kunskap i historia undersökts. Resultatet av studien visar att de flesta
elever anser att faktakunskaperna är de som avgör om man kan något om historia.
Detta stämmer överens med de resultat som fåtts i tidigare studier. Färdigheter som att
kunna förklara, jämföra och dra slutsatser nämns av några elever men ses inte som lika
viktiga som faktakunskaperna. Elevernas och historikernas syn på historisk kunskap
skiljer sig alltså märkbart från varandra.

13

3.2.1 Stoffkunskaper i historia
Även om elever själva anser att faktakunskaper hör till det viktigaste som
historieämnet kan erbjuda dem visar undersökningar att unga idag inte har tillräckliga
kunskaper när det gäller innehållet i historia. Intresset för innehållsfrågor har under
den senaste tiden varit svalt och koncentrationen har riktats mot de kognitiva
färdigheter som behövs för det historiska tänkandet. Medan färdigheterna varit föremål
för undersökning flera gånger är undersökningar angående relationen mellan
färdigheter och innehåll få. En studie från slutet av 1900-talet, utförd av Ola Halldén,
visar att elever har svårt att uppfatta och använda sig av den historiska information de
får. Studien fick ingen genomslagskraft eftersom den inte var aktuell inom de då
rådande

forskningsperspektiven.

Under

de

senaste

tio

åren

har

dock

problematiseringen av innehållsfrågor igen getts större uppmärksamhet men
koncentrationen har främst varit på äldre elevers lärande. (Schüllerqvist, 2014, s. 61.)
Utgående från de svenska nationella proven i historia har olika problem gällande ungas
utveckling av historiska stoffkunskaper identifieras. Ett vanligt problem är att detaljer
från olika historiska kontexter blandas samman. Detta fenomen har kommit att
benämnas som “forntidsgröt”. Ett annat problem, som på engelska betecknats som
presentism, är att eleverna har svårt att förstå att människor i historien haft andra
förutsättningar än vad människor idag har. Elever tolkar de ageranden som människor
i historien gjort utifrån dagens samhälle och därför har det svårigheter att begripa
varför människor i olika tider agerat som de gjort. (Schüllerqvist, 2014, s. 62.)
För att råda bot på dessa problem presenterar Schüllerqvist (2014, s. 66) en modell
som ska hjälpa eleven att förstå det historiska innehållet som undervisas i skolan.
Presentismen kan undvikas genom att “historisk annorlundahet” blir ett mål som
läraren genom sin undervisning strävar efter att uppnå. Detta mål kan nås genom
övningar där eleverna jämför ett historiskt sammanhang (då) med sin egen verklighet
(nu). För att komma bort från forntidsgröten förespråkar modellen att elever endast
bekantar sig med ett begränsat antal historiska sammanhang. Till skillnad från det att
eleverna

ska

försöka

memorera

alla

historiska

sammanhang

som

historieundervisningen idag tar upp har de på detta sätt mer tid och möjlighet att
undersöka de enskilda historiska sammanhangen.
14

3.2.2 Processkunskaper som utvecklar det historiska tänkandet
Det historiska tänkandet har fått mycket uppmärksamhet under de senaste decennierna
och forskare från olika länder har gett sina bidrag till forskning inom detta område.
Körber, vars syn redan tidigare presenterades, är en av dessa. Tre av Körbers fyra
dimensioner är processrelaterade och utvecklar det historiska tänkandet (Gullberg,
2014, s. 77.)
I Kanada har man inom projektet Historical Thinking Project utvecklat sex begrepp
som anses beskriva det historiska tänkandet. Modellen har influerats av forskningen
från andra länder och enligt Seixas, som fungerat som projektets ledare, kan de sex
idéer som modellen bygger på delvis jämföras med det som inom anglosaxisk
forskning kallas för ”second-order concepts”. Seixas påminner dock om att de sex
begreppen inte beskriver vad historia är. Istället ska punkterna ses som problem eller
spänningar som man jobbar med och som leder till att det historiska tänkandet
utvecklas. (Seixas, 2015.)
Begreppet historical significance är det första som dyker upp i Seixas och hans
kollegors modell. När historia berättas eller skrivs har personen i den förmedlande
rollen gjort ett val om vad och vilka som ska finnas med. Att förstå denna princip är
viktigt. Det andra begreppet primary source evidence handlar om tolkningen av källor.
Källor kan inte tolkas utgående från dagens perspektiv utan måste förstås i ljuset av
sina ursprungliga kontexter. Med Continuity and Change menas en identifiering av
sådant som förändrats och sådant som bestått över tid. Det fjärde begreppet Cause and
consequence innefattar förmågan att kunna analysera orsak och verkan utgående från
den förståelsen att de beslut som människor gjort grundat sig på den fria viljan men
också till stor del på omständigheter som de själva inte rått för. Historical perspectivetaking innehåller i princip alla de problem och frågeställningar som de tidigare
begreppen har som uppgift att synliggöra. Det huvudproblem som här aktualiseras är
hur man ska kunna förstå de människor som levt i en värld som varit så annorlunda
jämfört med vår egen. Det sista begreppet som Historical Thinking Project benämnt
som the ethical dimension innehåller tre olika aspekter. För det första handlar det om
frågan huruvida historiska personer och deras handlingar kan dömas av dagens
människor, för det andra hur man ska förhålla sig till brott som begåtts i historien och
vars konsekvenser påverkar dagens värld och för det tredje hur minnet av hjältar och
15

de som offrat sig för att möjliggöra det liv vi lever ska förvaltas. Den kanadensiska
modellen har kritiserats till viss del för att försumma historien som ett tolkningsbart
ämne samt för att i för liten utsträckning lyfta fram relationen mellan dåtid, nutid och
framtid. (Seixtas, 2015)
Enligt Kathryn och Luther Spoehrin (i Rantala, 2002, s. 135) förutsätter historiskt
tänkande fem förmågor. Den första förmågan handlar om att man klarar av att sätta sig
in i olika situationer och förstå hur människor tänker och känner. Att kunna utveckla
hypoteser över orsakssamband är också en del av det historiska tänkandet. Utöver detta
ska man kunna bemöta och ta ställning till sådana argument som inte stödjer de egna
tolkningarna av historien samt klara av att redogöra för olika begrepp och hur
begreppens betydelse ändrat under historiens gång. Avslutningsvis lyfter Kathryn och
Luther Spoehrin ännu fram vikten av att kunna ge uttryck för de egna uppfattningarna
och grunderna till dessa.
Begreppet historisk kunskap inbegriper alla de färdigheter som det historiska
tänkandet förutsätter. Till kunskaper i historia hör alltså, vid sidan av den historiska
referensramen, bl.a. även användningen av begrepp, hantering av källor och
historieanvändning. Om man besitter dessa förmågor förstår man att historiska
berättelser kan användas och har använts på olika sätt. Man inser också betydelsen av
att berättelserna studeras, ifrågasätts och diskuteras ur olika synvinklar. (Stolare &
Wendell, 2018, s. 9.) Att eleverna ska ha förutsättningar till att individuellt och kritiskt
kunna medverka i historiens användning i samhället är ett mål som ska eftersträvas i
undervisningen i skolan (Ammert, 2013, s. 14).

3.3 Utvecklingen av historiska kunskaper
Det råder en brist på historiedidaktisk forskning som berör fördjupning och utveckling
av historiska kunskaper. Det saknas en enhetlig syn på vad som kan räknas som ”lägre”
och ”högre” historisk tänkande och detta medför problem för bland annat
historielärare. Karlsson (2009, s. 214) har flera olika teorier till varför samsynen som
tidigare existerat försvunnit. ”När postmoderna föreställningar om språk och kultur,
makt och minne betyder mer än det förflutnas fakticitet, förvandlas historia till en
förhandling om tolkningsrätten och ett spel om identiteter, och vilken historia blir då
16

bäst?”, frågar sig Karlsson (2009, s. 214). Idag har diskussioner och forskning inom
kultur- och socialhistoria fått en allt mer framträdande roll medan intresse för den
politiska historien och militärhistorien inte uppmuntras på samma sätt (Karlsson, 2009,
s. 215).
Ur en kunskapsteoretisk synvinkel kan man fundera på om den historiska kunskapen
växer kumulativt, evolutionärt eller revolutionärt. Ökar den historiska kunskapen om
vi tillägnar oss mera historisk information, ifall vi gallrar bort det som är gammalt och
inte passar ihop med dagens teorier och på det sättet utvecklar den historiska
kunskapen, eller om vi helt tar avstånd från föråldrade övertygelser. Många tänker att
ju mer historiska fakta man kan sätta till sin informationsbank desto bättre är den
historiska kunskapen. (Karlsson, 2009, s. 219)
I ett försök att underlätta förståelsen för hur historisk kunskap utvecklas väljer
Karlsson (2009, s. 220) att tala om historia som fakta, tolkning och medvetande. Alla
delar samverkar och ingår i en kontinuerlig process och denna process bör speciellt
lärare vara förtrogna med. Historiska fakta behövs för att det ska finnas möjlighet till
analys och tolkning och tolkningen i sin tur är viktig för utvecklingen av ett
historiemedvetande.

17

4 Att undervisa i historia
Detta kapitel tar upp några av de möjligheter och utmaningar som dagens lärare
möter i historieundervisningen. Först beskrivs barns relation till historia och
därefter förkunskapernas betydelse för lärande i historia. Kapitlet lyfter även fram
historieundervisningens plats i dagens mångkulturella och digitala samhälle.
Avslutningsvis diskuteras möjligheten till ämnesintegrering i historia.

4.1 Barn och historia
Att det finns ett samband mellan utvecklingen av historiskt tänkande och barns
kognitiva utveckling är ett faktum men teorierna kring den kognitiva utvecklingen hos
barn har utvecklats och ändrats en hel del under de senaste decennierna (Hoodless,
2008, s. 6). Tidigare trodde man att barn varken hade kunskaper i historia eller hade
möjlighet att lära sig historia (Rantala, 2002, s. 134). De ansågs inte vara tillräckligt
mogna för ämnet och hade problem med tidsbegreppen (Rudnert, 2018, s. 27). Denna
tanke har ifrågasatts mycket. Idag vet man att historiskt tänkande inte är beroende av
ålder och även yngre barn har möjlighet att träna upp sitt historiska tänkande. Det kan
för läraren vara värt att veta att en stor del av eleverna knappast uppnår det historiska
tänkandet ännu i de lägre årskurserna men det är bra om eleverna redan i ett tidigt
skede får möjligheter att utveckla denna färdighet. (Rantala, 2002, s. 134–135.)
Studier visar att barns potential för att förstå historia är beroende av hurdan
undervisning de får. Det finns en rad olika undervisningsstrategier som utvecklats för
att motsvara det som forskningen visar angående barns utveckling av kompetenser. En
del menar att en god historisk undervisning bygger på användning av källmaterial
medan andra lyfter fram det historiska narrativet och menar att undervisningen bör
genomsyras av berättelser. Att kunna föreställa sig historien anses av vissa vara det
allra viktigaste målet med historieundervisningen medan andra ser värdet av att
undervisa den kronologiska ordningen. (Hoodless, 2008, s. 6.) Enligt Hoodless utgörs
den optimala historieundervisningen av en blandning av alla dessa strategier. Olika
strategier garanterar att alla elever, oberoende av inlärningsstil, har möjlighet att ta del
18

av undervisningen. Rantala (2002, s. 134) säger att undervisningen bör fokusera
ungefär lika mycket på det historiska innehållet som på färdigheterna. Om dessa två
delar är i en god balans undviker läraren risken att undervisningen blir för detaljerad
eller för teoretisk, menar han.
Barn har ett intresse för det förgångna och de kan använda sig av tidsbegrepp som igår,
gammal, när jag var liten, osv. En bra början, när man jobbar med yngre barn och
historia, är att först sätta olika händelser i ordningsföljd. En tidslinje utan siffror kan
var ett bra hjälpmedel. När barnen är lite äldre (ca åk 4–6) kan periodtänkande
introduceras. Då kan den tidslinje som tidigare använts fyllas på med siffror. (Rudnert,
2018, s. 27.)
Tidsuppfattning och förståelse för berättelser utvecklas med hjälp av varandra och
detta faktum kan utnyttjas i historieundervisningen. Eftersom barn förstår och tycker
om berättelser kan de ta del av historia genom dem samtidigt som de utvecklar sin
förståelse för tid. (Rudnert, 2018, s. 27, 36.)

4.2 Koppling till förkunskaper
När läraren planerar sin undervisning är det framförallt lektionernas innehåll,
styrdokument samt elevgrupp som inverkar på de didaktiska beslut som tas (Stolare &
Wendell, 2018, s. 15). När läraren får en ny klass är det viktigt att hen tar reda på vilka
förkunskaper det finns i gruppen (Rudnert, 2018, s. 27–28). Skillnaderna mellan
elevernas kunskaper i historia kan vara stora. En del familjer har gjort utflykter till
muséer och andra historiska platser och barnen har diskuterat med föräldrarna om det
de sett. Dessa elever har en mycket mer utvecklad förståelse för det förgångna än de
elever som saknar liknande upplevelser. Lärarens uppgift är att identifiera elevernas
förkunskaper och genom undervisningen utveckla varje elevs förståelse för historien.
(Hoodless, 2008, s. 7.)
Som det redan konstaterades har lärarna en viktig uppgift i att knyta historieämnet till
elevernas förkunskaper. För att man ska kunna ta till sig ny kunskap måste den nya
kunskapen jämföras med något bekant. Kopplingar till förkunskaperna hjälper alltså
eleverna att förstå det som undervisas i historia. Att hitta länkarna mellan historiska
19

teman och elevernas livsvärld kan vara en stor utmaning men om läraren lyckas med
det når eleverna även lättare de mål som satts för undervisningen. (Levstik & Barton,
2015, s. 44–47.)
Ett sätt att länka elevernas värld till historieundervisning och samtidigt öva eleverna
att tänka i historiska banor är att använda dem själva som exempel. Eleverna kan
fundera på vilka händelser i deras förflutna som påverkat deras liv. En sådan uppgift
aktiverar eleverna och läraren undviker en situation där eleverna upplever
historieämnet som något abstrakt och svårt. (Levstik & Barton, 2015, s. 34.)
Att bekanta sig med och undersöka den egna familjens historia är också ett utmärkt
sätt att koppla historieämnet till elevernas egen värld. Detta kan göras på olika sätt
men en metod, som många historielärare använt sig av, är att låta elever intervjua en
äldre släktning. För att metoden ska vara så effektiv som möjligt ska eleverna fråga
frågor som de själva kan koppla till. Istället för att undersöka hur ekonomin utvecklats
kan de studera förändringar gällande skolan, fritidsaktiviteter osv. (Levstik & Barton,
2015, s. 44–47.)
När eleverna i Finland börjar i åk 7 har de hunnit studera historia redan i ett par år.
Kraven på vad som förväntas av eleverna ökar och det är viktigt att läraren har koll på
detta. Läraren behöver reda ut vad eleverna fått med sig från tidigare
historieundervisning för att hoppet i historieundervisningen mellan årskurserna inte
skall bli för stort och för att kontinuiteten ska bevaras. (Rudnert, 2018, s. 27–28.)
Att kolla upp förkunskaperna bland eleverna är viktigt men lärare måste också komma
ihåg de sociala, kulturella och individuella skillnader som finns mellan eleverna. Barn
som regelbundet under sin uppväxt fått lyssna till berättelser har större möjlighet att ta
till sig dem eftersom de utvecklat förmågan att förstå berättelser. Vilken kultur barnet
växt upp i har en betydelse när det gäller förståelse av tidsbegrepp. (Rudnert, 2018, s.
28.)

4.3 Det mångkulturella samhället
För att undervisningen ska fånga eleven behöver den vara relevant och intressant.
Läraren ska kunna motivera varför historia är ett obligatoriskt läroämne och
20

tillsammans med eleverna diskutera vilka frågor som är speciellt viktiga och
betydelsefulla för dem. (Lozic, 2011, s. 127) Allt eftersom multikulturaliteten ökar i
samhället ökar också problematiseringen om vilken och vems historia det är som ska
prioriteras.
Det som många elever och lärare idag kallar för allmänbildning inom
historieundervisning har blivit en slags kanon. I denna kanon ses historien ur ett
eurocentriskt och etnocentriskt perspektiv där Västeuropa agerar mittpunkt. Eftersom
läroplanen och läroböckerna är utformade enligt samma princip har lärarna en
utmaning i att undervisa historia som berör alla. (Lozic, 2011, s. 128.)
Den sociala och kulturella kontext en människa växer upp i påverkar på vilket sätt hen
förstår historien (Virta, 2012, s. 153). Den globala och mångkulturella miljö som
dagens barn och ungdomar växter upp i har bidragit till att deras intresse för historia
även sträcker sig utanför Europas gränser. För att möjliggöra en undervisning där alla
kan hitta sin plats måste läraren därför sätta sig in i elevernas syn på sig själva, på
samhället och på historien. En praktisk åtgärd som läraren kan göra för att svara på
den efterfrågan av annan historia som eleverna vill ha är att vid sidan av
samundervisningen ge extra intresseuppgifter åt de som så önskar. (Lozic, 2011, s. 84,
133.)

4.4 Det digitala samhället
Att historieämnet, även i framtiden, kommer att vara en del av skolans läroplan är
relativt säkert. Av den åsikten är i alla fall Mills Kelly (2013, s. 126), professor i
historia på George Mason University. Frågan är dock om ämnet kommer att kunna
behålla den ställning det har idag. Kommer intresset för ämnet vara tillräckligt stort i
framtiden och finns det risk för att de resurser som historieämnets kräver minskar i och
med naturvetenskapernas framfart? För att undvika en sådan situation menar Mills
Kelly att det måste ske en utveckling inom historieämnet i skolan. Den digitala värld
som vi har idag påverkar elevernas tankesätt och hur de lever sina liv och detta faktum
måste tas i beaktande i historieundervisningen. Ifall ingenting sker befarar Mills Kelly
att en stor del av dem som ansett historia vara ett spännande ämne tappar sitt intresse.

21

Därför är historielärarens viktigaste uppgift att motivera och visa eleverna varför
historieämnet är relevant för dem och deras livsvärld.
Under de senaste 20 åren har världen förändrats radikalt till följd av alla nya digitala
hjälpmedel som utvecklats i ett snabbt tempo. Mills Kelly (2013, s.129) menar att den
digitala världens ger nya möjligheter för inlärning och forskning i historia. Det
förutsätter dock att lärarna är intresserade av att utveckla sina undervisningsmetoder
så att de passar in i dagens samhälle. Det gäller för dem att låta eleverna testa på och
jobba på sådana sätt som dagens unga gillar och är kapabla till. Genom att ge eleverna
större frihet kan man bevara deras intresse för historieintresset, utan att läraren för den
delen behöver överge de lärandemål som lagts för undervisningen. Dessutom kan
eleverna med en sådan frihet lära sig om det förgångna utgående från sina egna
premisser och skapa historia på ett sätt som läraren kanske inte anat att de klarar av.
(Mills Kelly, 2013, s. 129–130.)
Digitala arbetsmetoder lyfts även fram i läroplanen. I målbeskrivningen för arbetssätt
i historia i åk 7–9 rekommenderas det att eleverna lär sig söka information via filmer
och spel (Utbildningsstyrelsen, 2014, s. 417). Att filmer kan ses som förmedlare av
historia är det ingen tvekan om. Historiska motiv har varit vanliga i filmer ända sedan
filmens begynnelse. Filmer som anspelar på sanna händelser är populära bland
befolkningen. Med dagens teknik kan filmskapare konstruera scener som nästan ser ut
att vara plockade från den verkliga händelsen. Tittaren upplever sig nästan vara en del
av händelsen och på det sättet får man en mer verklig bild av det förflutna. (Zander,
2009, s. 134.)
Det finns dock en del problem med filmens roll som historieförmedlare. I en del filmer
har regissören valt att lämna bort vissa delar av den mångfacetterade historien och
endast lyfta fram den del som upplevs som politiskt korrekt och inte väcker
motsättningar. Ett annat problem är att det ofta är de samma några utvalda personerna,
händelserna och processerna som syns i filmerna. Detta leder till att resten av historien
faller i glömska. Anton Kaes, refererad av Zander (2009, s. 134), varnar för dessa
problem. Han menar att när olika historiska tidsperioder eller händelser blir ensidigt
skildrade skapar människan en bild av historien som sedan kan vara svår att ändra.
Zander (2009, s. 135) håller med om problematiken men vill samtidigt lyfta fram den
historiedidaktiska aspekten i detta. När t.ex. läraren väljer en film som ska visas i
22

klassrummet är det hen som har ansvaret för att filmen uppfyller den uppgift som den
varit tänkt att uppfylla. Zander menar också att filmer kan hjälpa bortglömda historier
att nå dagsljuset.

4.5 Möjlighet till integrering
Många barn lär sig bäst genom en helhetsskapande undervisning. För att anpassa
undervisningen efter detta faktum rekommenderar läroplanen att skolämnen ska
integreras (Utbildningsstyrelsen, 2014). Det betyder att det tema eller ämne som
läraren valt att klassen ska jobba med studeras i två eller flera ämnen samtidigt.
Syftet med ämnesintegrering är att skapa meningsfulla helheter i undervisningen.
(Mård, 2020.) Percival (refererad i Mård, 2020) menar att ämnesintegrering kan leda
till en ökad förståelse för historien samtidigt som kunskaper i andra ämnen utvecklas
effektivt. Enligt Mård (2020) fördjupar ämnesintegrering elevernas förståelse för hur
dåtid och nutid hänger ihop. Även lärarna gynnas av detta i och med att deras
motivation för att undervisa historia höjs.
Historia har naturliga kopplingar till många olika ämnen vilket gör att ämnet relativt
enkelt att integrera med andra skolämnen. I modersmålsundervisningen kan
läsförståelser, skrivuppgifter och presentationer behandla det aktuella temat. (Mård,
2020.) Att integrera historieundervisningen med geografi sker naturligt när eleverna
undersöker historiska platser genom användning av kartor (Hoodless, 2008, s. 6–9).
Historia och religion går ofta hand i hand eftersom religionen haft en stor påverkan
för de enskilda individerna och för samhällen i historien (Mård, 2020). Även
språkstudier gynnas av historiska kunskaper om det land vars språk studeras
(Hoodless, 2008, s. 6).
De historiska kunskaper eleverna utvecklar genom historieundervisningen kan
bearbetas under bildkonstlektioner. Skapandet av planscher och skulpturer samt
användning av andra bildkonstrelaterade arbetssätt erbjuder eleverna möjlighet att ge
utryck för det de lärt sig. Musiken är ett annat ämne där historieundervisningen kan
integreras. Gamla musikstycken innehåller texter om livet och synen på samhället
och kan på så sätt fungera som stöd i historieundervisningen. Vid sidan av
musikstyckenas innehåll lär sig eleverna hurdana instrument och hurdan musik som
23

varit populära under olika tidsperioder. I gymnastiken kan sporter från olika epoker
presenteras och testat. Varierande typer av danser är användbara för att få in fysisk
aktivitet i undervisningen. (Hoodless, 2008, s. 6–9.)

24

5 Läroplanens syn på historieundervisning i grundskolan
I detta kapitel undersöks läroplanens syn på historieundervisningen i grundskolan.
Både det innehåll och de metoder som läroplanen tar upp beträffande
historieundervisning beskrivs.
__________________________________________________________________

5.1. Historieundervisningens innehåll
Tanken om att yngre barn inte kan lära sig historia ledde till att historieundervisningen
i folkskolan inleddes först när eleverna var 10–11 år gamla och när grundskolan
började etablera sig fördes denna tradition vidare (Rantala, 2002, s. 134). I Finland
kommer historieämnet in tidigast på årskurs 4. Enligt Glgu 2014 har man möjlighet att
i de lokala läroplanerna bestämma på vilket sätt ämnets timmar skall fördelas. I en del
kommuner får eleverna ta del av historieundervisning redan på årskurs 4 medan elever
i andra kommuner kommer i kontakt med ämnet först under sitt femte skolår.
(Utbildningsstyrelsen, 2014, s. 12.)
Det rekommenderas att historieundervisningen börjas med diskussioner om vad
historia är och kopplingar till elevernas egen släkt- och lokalhistoria. Det nämns också
tydligt att man, så ofta som möjligt och under all historieundervisning i grundskolan,
ska försöka relatera familjens, ortens och traktens historia till det innehåll som
studeras. (Utbildningsstyrelsen, 2014, s. 257–258.)
Historieundervisningen i Finland är uppbyggd så att eleverna ska få en genomgång av
hela historien, ända från forntiden till idag, under sina grundskoleår. I läroplanen för
historieundervisningen i åk 4–6 finns det fem rubriker som beskriver det centrala
innehållet.
1. Förhistorisk tid och civilisationens uppkomst
2. Gamla tiden och arvet från antiken
3. Medeltiden
4. Nya tiden - ett brytningsskede
5. Finland som en del av Sverige

25

(Utbildningsstyrelsen, 2014, s. 256–258.)
Det centrala innehållet för historieundervisningen i åk 7–9 är indelat i sex rubriker.
1. Industrisamhällets uppkomst och utveckling
2. Människor förändrar världen
3. Finland skapas, byggs och försvaras
4. De stora krigen
5. Välfärdssamhällets uppbyggnad
6. Bakgrunden till dagens världspolitik
(Utbildningsstyrelsen, 2014, s. 257, 416.)
Att börja från de äldsta tiderna och sedan arbeta sig genom historien mot nutiden är ett
gammalt klassiskt sätt att bygga upp historieundervisningen (Schüllerqvist, s. 52). Att
göra på det sättet är dock inget måste. I Glgu 2014 ges läraren frihet att välja om
innehållet studeras i kronologisk ordning eller enligt tema. (Utbildningsstyrelsen,
2014, s. 257).
Målet med historieundervisningen i grundskolan är att eleverna ska bekanta sig med
och

fördjupa

sina

uppfattningar

om

”den

historiska

kunskapens

natur”

(Utbildningsstyrelsen, 2014, s. 257, 416). I åk 4–6 skall eleverna därtill lära sig hur
man söker historisk information, hur man hanterar och tolkar källor samt vara
införstådda med historiska grundbegrepp. Att stödja elevernas identitetsutveckling och
diskutera olika kulturers påverkan på individer och samhällen är viktigt för
undervisningen i åk 7–9.
Enligt bedömningskriterierna för elevers lärande i historia under hela grundskoletiden
ska fokuset vid bedömningen vara på elevens historiska tänkande och på hur väl eleven
kan tillämpa de kunskaper som erhållits genom undervisningen. Memorerande av
innehåll räknas, enligt läroplanen, inte som historisk kunskap. (Utbildningsstyrelsen,
2014, s. 258, 418.)

26

5.2 Historieundervisningens arbetsmetoder
Läroplanen förespråkar interaktiva och upplevelsebaserade arbetssätt. Drama, lekar
och spel kan användas som hjälpmedel i undervisningen under hela grundskoletiden.
Enligt läroplanen ska elever i åk 4–6 lära sig läsa och tolka historiska texter både
självständigt och tillsammans med andra. Läraren bör finnas till som ett stöd och
förklara svåra begrepp som dyker upp i de historiska texterna. Att söka och tillämpa
historisk information är också något som eleverna ska få möjlighet att träna på.
Digitala verktyg ses

som en viktig resurs för att uppnå dessa mål.

(Utbildningsstyrelsen, 2014, s. 417.)
I åk 7–9 ska eleverna ges möjlighet att observera, kommunicera och producera text på
ett mångsidigt sätt (Utbildningsstyrelsen, 2014, s. 418). När elever skriver egna
historiska texter är det viktigt att läraren förberett dem väl för uppgiften. Eleverna
måste få stöd i hur redogörande och resonerande uppgifter skrivs i historieämnet.
Forskning visar dock att elever sällan får den hjälp de behöver vid produktion av texter
och därför tyr de sig till läromedlen och skriver rakt av böckernas texter. (Malmbjer,
2013, 49–50.)
I Glgu 2014 nämns källkritiken som en central del av historieundervisningen och bör
vara närvarande ända från början. Att ha en insikt i att texter kan tolkas på olika sätt
och att eleverna själva kritiskt kan handskas med historisk information är mål som
läraren bör eftersträva i undervisningen. För att uppnå detta mål bör eleverna ges
möjlighet att undersöka olika typer av källor. (Utbildningsstyrelsen, 2014, s. 416.)
För läraren kan det vara en utmaning att hitta lämpliga uppgifter som eleverna kan
jobba med. Att besöka lokala arkiv är en möjlighet som lärarna kan ta vara på men det
material som finns där kan, för eleverna, vara svårt att ta till sig. De gamla dokumenten
innehåller ett språk som eleverna inte kan tyda. Först när de förstått orden, språket och
problemet kan de börja fundera på de källkritiska frågorna. (Hermansson Adler, 2009,
s. 94.)

27

6 Metod och genomförande
Till följande repeteras undersökningens syfte och forskningsfrågor. Därefter följer
en beskrivning av forskningsansats, datainsamlingsmetod och avgränsningar.
Undersökningens genomförande och analysprocess presenteras. Kapitlet avslutas
med en redogörelse för undersökningens tillförlitlighet, trovärdighet och etiska
aspekter.

6.1 Syfte och forskningsfrågor
Syftet med avhandlingen är att undersöka och jämföra klasslärares och ämneslärares
syn på vad som är historieundervisningens viktigaste uppgift och vilka
undervisningsmetoder lärarna använder för att nå de mål som satts. Undersökningen
har två forskningsfrågor.

1. Vilka kunskaper anser klasslärare och ämneslärare att är de viktigaste för
eleverna att lära sig genom historieundervisningen i skolan?
2. Vilka metoder använder klasslärare och ämneslärare i historieundervisningen
för att eleverna ska lära sig de kunskaper de nämner i den första
forskningsfrågan?

6.2 Fenomenografi som forskningsansats
Undersökningen har drag av en fenomenografisk forskningsansats. Denna
forskningsansats har en kvalitativ och empirisk inriktning (Uljens, 1989, s. 10).
Fenomenografin har utformats inom pedagogisk forskning och undersöker människors
uppfattningar om olika aspekter av fenomen i omvärlden. (Uljens, 1989, s. 7; Olsson
& Sörensen, 2001, s. 107; Patel & Davidson, 2011, s. 33). Forskningsansatsen används
i undersökningar där relationen mellan människa och omvärld studeras (Olsson &
28

Sörensen, 2001, s. 107). Data till undersökningar av fenomenografisk karaktär samlas
vanligen in via intervjuer (Patel & Davidson, 2011, s. 33).

6.3 Kvalitativa intervjuer som datainsamlingsmetod
En forskning kan vara kvantitativ eller kvalitativ till sin karaktär. Redan i
inledningsskedet av forskningen måste forskaren fundera på vilken strategi som är den
mest lyckade för att nå de mål som eftersträvas. Ibland kan de båda strategierna
kombineras. Det viktigaste är att forskaren kan motivera de val som gjorts.
(Denscombe, 2018, s. 23.)
Det finns flera olikheter mellan kvantitativ och kvalitativ forskning. Medan
kvantitativa forskningar fokuserar på siffror är ord och bilder viktiga inom den
kvalitativa forskningen. Ju större datamaterial man har inom kvantitativa forskningar
desto tillförlitligare är resultatet. Inom kvalitativ forskning håller man sig däremot till
ett mer begränsat antal informanter för att kunna komma närmare datat och skaffa sig
en mer detaljerad bild av det som undersöks. (Denscombe, 2018, s. 23.)
Eftersom syftet med denna studie är att undersöka lärares syn på vad som är det
viktigaste för elever att lära sig genom historieundervisningen samt vilka
undervisningsmetoder

de

använder

lämpar

sig

intervjuer

bra

som

datainsamlingsmetod. När målet med en undersökning är att reda ut hur en annan
människa upplever ett visst fenomen är intervjun en säker metod att använda. Intervjun
ger information om den intervjuades tankar, känslor och erfarenheter. (Dalen, 2015, s.
14; Patel & Davidson, 2011, s. 83.) Intervju som datainsamlingsmetod används bl.a.
inom historia, antropologi, psykologi och specialpedagogik (Dalen, 2015, s. 14).
En intervju är en “utväxling av synpunkter” om ett specifikt tema. Oftast sker denna
utväxling mellan två personer. (Dalen, 2015, s. 14.) Båda parterna ska medverka i
samtalet på så lika villkor som möjligt. Skillnaden mellan de båda är dock att
intervjuaren skaffar material till sin forskning medan intervjupersonen inte har någon
särskild nytta av sin medverkan. (Patel & Davidson, 2014, s. 82.)

29

Den metod som valts för att samla in data behöver prövas innan den används i den
riktiga undersökningen. Detta för att det skall vara säkert att metoden fungerar på det
sätt som den är tänkt att fungera. (Denscombe, 2018, s. 242; Patel & Davidson, 2014,
s. 83,86.) Intervjufrågorna gjordes utgående från de två forskningsfrågor som studien
bygger på. Första delen av intervjun består av bakgrundsfrågor som behövs för att
forskaren ska få en mer komplett bild av informanten. Andra delen av intervjun
omfattar de egentliga intressefrågorna och den sista delen ger utrymme för
informanten att tillägga något till det som sagts eller kommentera de frågor som ställts.
(Patel & Davidson, 2011, s. 77.) När frågorna bearbetats gjordes en s.k.
pilotundersökning för att få en försäkran om att de frågor som konstruerats gav den
typen av svar som de förväntades ge. Frågorna var fungerande och kunde användas i
resten av intervjuerna.

6.4 Urval och avgränsningar
Studiens syfte är att undersöka klasslärares och ämneslärares syn på vad som är
historieämnets viktigaste uppgift och vilka metoder lärarna använder sig av i
undervisningen för att nå sina mål. Därav består målgruppen för undersökningen av
både klasslärare som undervisar historia i åk 4–6 och ämneslärare i historia i åk 7–9.
Enligt Trost (2010, s. 142–144) ska man undvika att samla in ett allt för stort material
eftersom det lätt blir oöverskådligt och svårt att jobba med. För att få en överskådlig
helhet och samtidigt garantera ett tillräckligt stort material har sex intervjuer gjorts.
Hälften av intervjuerna gjordes med klasslärare i åk 4–6 och andra hälften med
ämneslärare i historia i åk 7–9. Alla klasslärare som deltog i undersökningen
undervisar historia minst två lektioner i veckan.

6.5 Genomförande
Intervjuer kan göras på flera olika sätt. Intervjuaren och intervjupersonen kan komma
överens om en träff då intervjun äger rum eller så kan intervjun skötas via telefon
(Patel & Davidson, 2014, s. 73). Potentiella intervjupersoner till denna undersökning
kontaktades först via email. Meddelandet innehöll information om vem jag är, vad
syftet med undersökningen är och en förfrågan om de kunde tänka sig att ställa upp på
30

intervju. Det fanns också information om hur länge intervjun skulle ta. I slutet av
brevet fanns mina kontaktuppgifter samt en påminnelse om att deltagande i intervjun
är frivilligt. Enligt Olsson & Sörensen (2001) är det viktigt att alla dessa delar ingår i
det meddelande som skickas till potentiella informanter. Jag skickade sammanlagt ut
12 meddelanden och fick slutligen 6 positiva svar. Fem av sex informanter hade
möjlighet att träffas. Vi kom överens om en tid som passade båda parter. Intervjuerna
gjordes under hösten 2019 på de intervjuades arbetsplatser. Den sista intervjun gjordes
via Skype våren 2020.
Jag förberedde mig för intervjuerna genom att läsa tidigare forskning och annan
litteratur som är relevant för det område jag undersöker. Förkunskaper inom det
område man undersöker är till fördel för forskaren när hen befinner sig i en
intervjusituation (Patel & Davidson, 2011, s. 83).
En intervju kan vara strukturerad, semistrukturerad eller ostrukturerad. Det första
alternativet innebär att intervjuaren har ett färdigt formulär med frågor i en viss
ordning som hen håller sig till genom hela intervjun. Intervjun styrs av intervjuaren. I
en semistrukturerad eller ostrukturerad intervju kan intervjuaren byta ordning på
frågorna och låta den intervjuade mer öppet utveckla och diskutera sina tankar utan att
bli stoppad. (Denscombe, 2018, s. 269; Patel & Davidson, 2014, s. 76, 82.) De
intervjuer som gjordes i denna undersökning kan klassificeras som semistrukturerade.
Frågorna ställdes i samma ordning men beroende på de svar som intervjupersonerna
gav ställdes olika följdfrågor.
Under intervjun är det viktigt att intervjuaren är intresserad och visar respekt för
intervjupersonen. En erfaren och skicklig intervjuare kan visa förståelse och empati
för det som intervjupersonen säger. Att vara en god lyssnare är också väldigt viktigt.
Om intervjupersonen känner sig bekväm i intervjusituationen blir svaren också oftast
bättre. (Dalen, 2015, s. 45.)
Alla intervjuer bandades in. Fördelen med att använda sig av ljudinspelare istället för
egna anteckningar är att svaren blir mer exakta. För att spela in bör man ha de
intervjuades tillstånd. (Patel & Davidson, 2014, s. 87.) Alla intervjupersoner gav sitt
medgivande till inspelningen. Varje intervju följdes av en transkribering.
31

Transkriberande av intervjuer kan göras på olika sätt (Kvale & Brinkmann, 2009, s.
181). Eftersom intresset i studien ligger på meningen i det som intervjupersonen sade
lämnades små extra ljud som skratt och ändringar i ljudnivån bort vid transkriberingen.

6.6 Bearbetning och analys av data
När alla intervjuer transkriberats tog analysprocessen fart. Den fenomenografiska
analysen är uppdelad i fyra steg och det första steget handlar om att skapa en förståelse
för forskningsmaterialet (Patel & Davidson, 2011, s. 33). För att få en helhetsbild av
det insamlade materialet lästes alla intervjuer igenom ett par gånger. Under läsningens
gång kunde flera likheter men även en del skillnader mellan informanternas utsagor
identifieras. Upptäckten av likheter och skillnader hör till analysprocessens andra steg
(Patel & Davidson, 2011, s. 33). Klasslärarnas utsagor analyserades skilt från
ämneslärarnas utsagor. Detta för att senare kunna jämföra de båda gruppernas resultat.
Steg tre i analysprocessen handlar om att skapa kategorier utgående från de
uppfattningar som framkommit i intervjuerna (Patel & Davidson, 2011, s. 33).
Skapandet av kategorier kan göras endera före eller efter materialets genomgång
(Kvale & Brinkmann, 2009, s. 202). I detta fall gjordes kategorierna först efter
genomläsningen av data. Först analyserades utsagorna som förknippas med den första
forskningsfrågan. Alla de svar som klasslärarna gav angående sin syn på
historieämnets viktigaste uppgift skrevs upp och bildar olika kategorier.
Ämneslärarnas svar analyserades på samma sätt. Alla kategorier har namngetts
utgående från deras innehåll.
Det sista steget i analysen innebär att kategoriernas förhållande till varandra tänkt
igenom och ordnas upp. Kategorierna ska inte överlappa varandra och det bör inte råda
någon tvekan om vilken kategori en utsaga tillhör. (Patel & Davidson, 2011, s. 33.)
Samma process tillämpades för att analysera de svar som tillhör den andra
forskningsfrågan. De undervisningsmetoder som klasslärarna och ämneslärarna
beskrev delades in i kategorier. Även här analyserades klasslärarnas och ämneslärarnas
svar skilt.

32

6.7 Tillförlitlighet, trovärdighet och etiska aspekter
Det är viktigt att en undersökning är tillförlitlig. Om tillförlitligheten är hög visar
resultaten samma sak oberoende på när undersökningen görs och av vilken forskare.
(Kvale & Brinkmann, 2009, s. 245.) De kan vara svårt att garantera en hög
tillförlitlighet när undersökningen gjorts genom intervjuer eftersom informanterna
påverkas av allt det som händer runt omkring dem. Svaren kan variera trots att samma
fråga ställts (Kvale & Brinkmann, 2009, s. 245; Patel & Davidson, 2011, s. 106.) För
att öka tillförlitligheten följde intervjusituationerna samma upplägg och de flesta av
dem gjordes i informanternas egna klassrum. Även den sista intervjun, trots att den
gjordes via Skype, följde samma upplägg.
En undersökning behöver också vara trovärdig. Genom att forskaren kontrollerar att
undersökningen och det material som införskaffats verkligen svarar på de frågor som
studien är ute efter att besvara kan trovärdigheten förbättras. (Kvale & Brinkmann,
2009, s. 246.) Det är inte bara i datainsamlingsskedet som det är viktigt att tänka på
trovärdigheten. Trovärdigheten bör eftersträvas genom hela undersökningen. (Patel &
Davidson, 2011, s. 106.) För att öka trovärdigheten i denna studie har jag, med jämna
mellanrum och under hela processens gång, gått tillbaka till syftet för att påminna mig
om vartåt jag är på väg.
Att presentera de frågor som fungerat som underlag för intervjun är ett annat sätt att
öka trovärdigheten för undersökningen. Forskaren kan även redovisa eventuella
följdfrågor som använts för att utveckla informantens tankar. Forskaren ska med inga
medel försöka påverka informanternas svar. (Trost, 2010, s. 134.) De intervjufrågor
som använts i denna studie hittas i slutet av avhandlingen.
När man planerar att utföra en studie kan det redan i början vara bra att tänka på de
etiska problem som kan uppkomma under processens gång (Trost, 2010, s. 123). Som
det

redan

tidigare

konstaterades

måste

informanten

få

information

om

undersökningens syfte men också om den verkan studiens resultat kan inneha.
Forskaren ska vara noggrann med att informera informanten om dennes rättigheter.
Informanten har rätt att besvara endast en del av intervjufrågorna och ska när som helst
ha möjlighet att dra sig ur projektet ifall det upplevs som nödvändigt. (Kvale och
Brinkmann, 2009, s. 87; Trost, 2010, s. 125.)
33

Som forskare har man också skyldigheten att se till att informanterna är skyddade
genom hela processen (Dalen, 2015, s. 14). Alla informanter i undersökningen
garanterades konfidentialitet. Med konfidentialitet menas att ingen kan identifiera vem
som deltagit i studien (Olsson & Sörensen, 2001, s. 54). För att säkerställa
konfidentialiteten har alla informanters namn ändrats.

34

7 Resultatredovisning
I detta kapitel redovisas undersökningens resultat. Resultatet är uppbyggt utgående
från de två forskningsfrågor som fungerat som grund för studien. Först presenteras
klasslärarnas syn på historieundervisningen och det följs av en beskrivning av de
undervisningsmetoder de använder sig av i klassrummet. Därefter redogörs det för
ämneslärarnas historiesyn och undervisningsmetoder.

Som tidigare nämnts är syftet med studien att undersöka och jämföra klasslärares och
ämneslärares syn på vad som är historieämnets viktigaste uppgift och vilka metoder
de använder sig av i undervisningen för att uppnå de mål som satts.

7.1 Klasslärares syn på de viktigaste kunskaperna i historia
I undersökningen deltog tre lärare som undervisar elever i historia i åk 4–6. De
benämns här som Simon, Lilly och Hanna. Alla tre gillar att undervisa historia. Lilly
tycker att möjligheten att få undervisa historia är ”de bästa” hon vet. Simon anser att
historieämnet är intressant men ganska svårt och Hanna upplever att det är roligt att
undervisa i historia eftersom eleverna är så engagerade.
I Simon och Hannas skola startar historieundervisningen på årskurs 5 medan eleverna
i Lillys skola får ta del av historieundervisning redan från årskurs 4. Hanna tycker att
undervisningstimmarna i historia räcker till för det stoff som skall gås igenom men
Simon och Lilly är delvis av annan åsikt. De upplever att det finns för lite tid för att
hinna med allt det som läroplanen säger att de borde hinna med.
Utgående från de tankar lärarna har om de viktigaste kunskaperna i historia har fem
kategorier identifierats.
Intresse och förståelse för historia
Hanna hoppas att hon genom sin historieundervisning ska väcka intresset för historia
bland eleverna. För Lilly är det viktigt att så många elever som möjligt ska uppleva
35

historia som ett roligt ämne. Jag vill att eleverna åtminstone ska komma bort från den
bilden att historia är ett tråkigt ämne där man bara pratar om krig. När eleverna
kommer till högstadiet önskar hon att de ska de ha en ”positiv attityd och tycka att det
kommer att bli intressant”.
Allmänbildning
Alla tre lärare nämner allmänbildningen som en av historieämnets viktigaste uppgifter.
Enligt Hanna behöver eleverna få en allmänbildande kunskap. Denna allmänbildande
kunskap beskriver hon som kännedom om allt från Finlands historia till kunskaper om
de grekiska gudarna och vikingarna. Jag tycker att man i grundskolan ju ska ge
eleverna en allmänbildning och ja tycker att man måst no kunna de stora hela,
konstaterar även Lilly. Simon är inne på samma linje. Han tycker att det är viktigt att
eleverna kan huvuddragen i både Finlands och världens historia.
Förmåga att koppla dåtid och nutid
En av historieämnets viktigaste uppgifter är att eleverna förstår hur nutid och dåtid
hänger ihop menar både Simon och Lilly. Simon konstaterar att historieämnet ger
eleverna en förklaring på varför världen ser ut så som den ser ut idag. Det mesta har
en förklaring i historien, om man tar konflikter i världen som exempel så har de oftast
en förklaring långt bak i historien, säger han. Lilly säger att hon genom
historieundervisningen kan ge eleverna en större förståelse för varför saker e som dom
e, varför vissa kulturer e som dom e, varför vissa religioner e som dom e, varför vi
tycker si och så om olika saker, varför vi har fördomar och varför vi inte ska ha
fördomar. Hon säger att allt har en historia och det varierar från person till person när
man tycker att något blir historia.
Identitetsskapande
Historia kan ge eleven en förståelse för världen runt omkring och individens plats i
den. Simon berättar att historieämnet har en viktig plats i skolans undervisning för att
de (eleverna) ska förstå sin plats i världen och i historien.
Lokalhistoria
Att eleverna har kunskaper om den egna familjens, traktens och landets historia anser
Hanna vara mycket viktigt. Hon tycker att historieundervisningens uppgift, åtminstone
36

under de första åren, är att hjälpa eleverna att bekanta sig med deras egen historia. Att
eleverna själva får forsk om sin egen familj och liti bakåt om den egna byn konstaterar
Hanna att verkligen behövs eftersom de flesta elever inte verkar ha erövrat sådana
kunskaper utanför skolan.

7.2 Undervisningsmetoder i åk 4–6
Simon och Hanna har jobbat som lärare i över 15 år. Lilly utexaminerades från
klasslärarutbildningen för tre år sedan och har jobbat på en och samma skola sedan
dess. Lilly har själv ett stort intresse för historia vilket underlättar planeringen av
undervisningen. Hanna, som på fritiden inte intresserat sig för historia, tycker att det
går mycket tid till att förbereda sig för historielektionerna eftersom det är så mycket
som hon måste läsa in sig på. Simon har ett stort intresse för lokalhistoria men menar
att alla delar av historien inte är lika spännande. Alla tre använder sig av Forum-serien
i undervisningen.
Läsa och anteckna
Simon, Hanna och Lilly använder regelbundet läroboken. Vi början no kring texten att
endera läser eleverna genom texten parvis, på egenhand eller så läser vi gemensamt,
berättar Simon. Även i Hannas och Lillys klasser läses det mycket. Forum-serien har
också färdigt inlästa texter som både Simon och Hanna ibland drar nytta av för att
variera undervisningen.
Det som lästs sammanfattas i häftet. Ja har dem att anteckna mycket och vi
sammanfattar alltid texten efteråt i punktform då så att de ska vara lättare till provet
sen, konstaterar Lilly. Eleverna i Hannas och Simons klass är också vana vid att
anteckna.
Berättande undervisning
Vid sidan av, eller som en komplettering till, läsandet av texterna i boken är berättandet
en central undervisningsmetod. Hanna säger att hon ofta berättar för att fånga
deras(elevernas) intresse. Enligt Lilly kan texten i boken ibland vara svår att förstå

37

och därför behövs berättandet. När vi läser pausar ja väldigt ofta och berättar sådär
om, ja berättar om texten med egna ord.
Diskussioner
Roligast är det när de blir diskussioner och man får igång dem, berättar Simon. Han
konstaterar dock att klasser kan vara så olika och i vissa klasser är det svårt att få
eleverna att delta i diskussionen. Hanna har ofta sina elever att diskutera.
Diskussionerna kretsar ofta kring de bilder som finns i boken.
Bilder, videoklipp och filmer
Forum-serien finns digitalt och där kan man hitta till texterna tillhörande videoklipp.
Simon drar nytta av dessa nu som då. Di e int så välgjorda och lite snabbt pratar di
men no bruk vi se dem, ibland, eller rätt så ofta, brukar ja no kolla om ja hittar på SOrummet nånting, som nå bra bild eller nå videosnutt som ja använder. Förutom Forumseriens digitala material är även Youtube ett vanligt inslag i både Lillys och Hannas
undervisning. He finns en youtubekanal som har en heil deil bra filmer som vi kan
använd i historia, som e just för skolan, säger Hanna.
Att hitta riktiga filmer som lämpar sig för historieundervisningen i åk 4–6 är svårt. Det
har Lilly fått erfara ett flertal gånger. Det är svårt att hitta filmer som sku passa så att
di e intressant och int för barnsligt för då vill dom inte se men int för hemsk heller. En
lyckad upplevelse har hon dock. Nyligen när vi hade om medeltiden så råkade ja se
att Disneys Ringaren i Notre Dame er en utmärkt medeltidsfilm. Där får man se allting
om medeltiden, konstaterar hon.
Miniteater
Lilly använder en metod som de andra lärarna inte nämner något om. Ja brukar ha en
miniteater där jag själv spelar alla roller. Hon tycker själv mycket om denna metod
och använder den så ofta som möjligt. Så om de e nån grej så brukar ja ha teater och
vis de då så att dom ska se de, och ja kör ju alltid de som sådär roligt, som såndär
skämtande så att dom skrattar åt de så att dom minns de bra”.
Användning av närmiljön

38

Hanna berättar att hon vid några tillfällen bjudit in gäster till historielektionerna. Och
så har vi gjort ett studiebesök till ett båt- och fiskemuseum”. I Lillys skola ordnas varje
år en historisk cykling för femmorna. Då cyklar man runt och ser på t.ex.
stenålderslämningar, förklarar Lilly.
Integrering
Alla tre lärare säger att de nog åtminstone ibland försöker integrera historia med andra
ämnen. Eftersom historia och religion går ganska mycket in i varandra samarbetar
Simon ofta med läraren i religion. I klassrummet har vi, tillsammans med
religionsläraren, byggt upp en tidslinje dit vi limmar in de viktigaste händelserna, så
de e en sånde konkret sak som vi tittar på ibland.
Lilly integrerar historia med andra ämnen relativt sällan. Ja sku no vilja ha ännu mer
men bildkonst e ju i alla fall ganska lätt att integrera med, så de brukar ja ha men int
så mycket annat tyvärr. Hanna integrerar ofta historia, bildkonst och modersmål. Vi
integrerar myki me modersmål så när di ska skriv nå berättelser så e historia ett
tacksamt tema att ta till.

7.3 Ämneslärares syn på de viktigaste kunskaperna i historia
I undersökningen deltog tre lärare som undervisar historia i åk 7–9. De benämns här
som Jan, Eva och Tomas. Alla tre tycker väldigt mycket om att undervisa historia.
Enligt Tomas är historia det allra bästa man kan syssla med. Jan och Eva lyfter fram
att historia är ett tacksamt ämne att undervisa i eftersom eleverna tycker om det och
gärna kommer till lektionerna. Historien är full av berättelser som engagerar eleverna,
konstaterar Jan.
Alla tre lärare skulle gärna önska mer tid för historieämnet i skolan för att de skulle ha
möjligheten att hinna med allt som läroplanen tar upp. He sku no finnas betydligt mejr
att ta upp men...så he var ganska flygi över allt på na sätt tycker ja, man hindar int
riktigt fördjup se na, menar Tomas. Alla förstår de ändå att en ökning av
årsveckotimmar kanske inte är möjlig. Jan är nöjd över att historieundervisningen i
Finland ändå har en så pass hög status som den har. Att de överhuvudtaget finns så här
mycket(historia) tycker ja att är en bra sak, konstaterar han.
39

Utgående från de funderingar som lärarna hade om historieämnets viktigaste uppgift
har 6 kategorier identifierats.
Intresse och förståelse för historieämnet
Att eleverna utvecklar ett intresse för historien är något som Tomas tycker är viktigt
och som han eftersträvar att uppnå med sin undervisning. Även Jan anser att det är
viktigt att eleverna är intresserade av det som undervisas. Enligt honom är det viktigt
att diskutera sådant som eleverna är intresserade av för att hålla dem engagerade. I
början av sjuan brukar han, tillsammans med eleverna, alltid fundera på varför
historieämnet är viktigt och varför det finns med i skolans undervisning. Alla vet varför
man läser matte, finska, engelska och t.o.m. biologi men religion och historia, och
kanske ännu mer historia, är inte helt självklara.
Allmänbildning
Tomas anser att en av de viktigaste uppgifterna som historieundervisningen har är den
allmänbildning som ämnet erbjuder. Bara me att redan få den här allmänbildningen
och förstå va som har händ förr tycker ja att er jätteviktigt. Eva uttrycker sig på nästan
samma sätt. Ja tycker no att den(historieundervisningen) är jätteviktig för
allmänbildningen och att eleverna får ett sammanhang. Hon lyfter fram Finlands
historia som speciellt viktig. Att Finland varit en del av Sverige och även hört till
Ryssland innan sin självständighet är baskunskaper som Eva tycker att alla ska känna
till. Hur Finland utvecklats under de senaste 150 åren ligger alltså i fokus. Hon nämner
även världskrigen och den industriella revolutionen som milstolpar som varje elev
borde kunna koppla till. Jan fokuserar också mycket på Finlands historia och första
delen av 1900-talet tycker han att är viktig eftersom det händer så mycket under denna
period.
Förmåga att koppla dåtid, nutid och framtid
Jan, Tomas och Eva lyfter flera gånger upp det som brukas kallas för
historiemedvetande som ett viktigt mål med historieundervisningen. Jan tycker att en
av de viktigare sakerna som eleverna ska förstå är att de samhälle som vi lever i idag
har så fruktansvärt myki kopplingar ti hundra, tvåhundra och tilome tusen år sen. Han
vill att eleverna ska bli medvetna om att allt de ser omkring sig faktiskt har en historia.

40

Han talar om det långa perspektivet och förklarar att allt inte kommit till av en slump
utan det finns en tanke bakom och ett långt utvecklingsskede.
Att jobba med dåtid, nutid och framtid är något som Tomas prioriterar.
Förhoppningsvis sku di få na slags konsekvenstänkand, varför händer dehär, va kan
he led till och va har händ före? Han berättar att sjuorna, under den senaste tiden,
jobbat mycket med nationalismen. För att koppla detta till dagens värld har situationen
i Katalonien lyfts fram. Eleverna ska fundera på vad det är som händer i Katalonien,
vad situationen beror på och vilka konsekvenser det kan få. Att eleverna ska få ahhaupplevelser är något Tomas strävar efter i sin undervisning.
Eva har i sin undervisning jobbat med ett annat exempel från nutiden. Eleverna har fått
bekanta sig med Storbritannien och brexit. Vad har hänt, varför och varför just
Storbritannien? Finns det några likheter med händelser i historien? Att kunna jämföra
saker som hänt i historien med sådant som händer i den egna samtiden är en aspekt
som Eva också lyfter fram som en del av historieundervisningen.
Känsla av sammanhang - koppling mellan lokal och globalhistoria
Eva är den enda av lärarna som lyfte fram detta perspektiv. Hon tycker att det är viktigt
att eleverna känner att de är del av ett sammanhang och detta försöker hon uppnå
genom att väva in den lokala historien i den globala. När de t.ex. jobbar med franska
revolutionen, som för många känns väldigt avlägset, börjar de med att fundera på
vilken generation det är som levde då och på vad människorna på den egna orten gjorde
under denna period. De funderar också på hur deras egen ort påverkades av
händelserna ute i världen. Evas mål är att eleverna inser att den ort de bor på inte är en
isolerad del av världen utan att det som händer ute i världen på verkar dem på samma
sätt som det som händer på den egna orten påverkar världen runt omkring. Hon menar
att den egna hemorten är lika mycket mitt i världe som New York. He e ju bara varifrån
man sir e.
Källkritik
Historieundervisningen betydelse har stigit i och med teknikens och internets
utveckling. I dessa tider me fake news och me källkritik tycker ja att historia fått en
ännu viktigare position än förr, menar Eva. Både Jan och Eva anser att historieämnet
är viktigare än någonsin. Jan konstaterar att eftersom t.o.m. högtuppsatta politiker och
41

ledare försöker skriva om historien och påstå saker som inte är sanna behövs det
personer som har koll på hur de på riktigt har varit. Att faktiskt kunna berätta va som
på riktigt hänt och på nå sätt kunna avslöja osanningar i historien, anser han vara ett
att historieämnets främsta uppgifter.
Identitetsskapande
En annan av historieämnets viktigaste uppgifter är identitetsskapandet, säger Jan. Att
hitta sig själv och sin plats i historien i en värld som förändras i en allt snabbare takt
skapar en känsla av trygghet. Med hjälp av historien får man svar på vem man är,
varifrån man kommer och varför man är som man är, konstaterar Jan. Det är ju unga
som vi jobbar med och ett av deras stora problem är just identitetsfrågor så därför är
det viktigt att jobba även med den aspekten, fortsätter Jan. Eva är inne på samma linje.
Hon hoppas att eleverna genom historieundervisningen ska inse att oberoende av vilka
förutsättningar man har ska man kuna bli va som helst och gö va som helst för man
kan ju bara si i historien. Man kan plock upp hur myki exempel som helst tär man haft
all odds emot se och äntå lyckas man, förklarar hon.

7.4 Undervisningsmetoder i åk 7–9
Alla tre lärare har undervisat i många år och börjar vara rutinerade historielärare. De
har hunnit hitta det undervisningssätt som de tycker att fungerar bäst just för dem.
Framställande undervisning
Tomas och Eva berättar att de gärna har det som de kallar för katederundervisning.
För dem innebär katederundervisning, eller framställande undervisning, att läraren
berättar och eleverna antecknar. Traditionell katederundervisning, jag tycker he e
oslagbart, nu låter ja som att ja sku vara på stenåldern men när ja tänker att ja vill få
elever och lär se och riktigt nå ut med viss kunskap så tycker ja att he er effektivast
sätti, berättar Eva. Hon menar också att detta är det mest tidseffektiva sättet för att
hinna med allt som historieundervisningen ska ta upp.

42

Berättande undervisning
Berättandet är något alla tre brinner för och som de använder sig mycket av i
undervisningen. Eva upplever att hennes styrka är att levandegöra de historiska
berättelserna och förmedla dem på ett sätt som gör att ungdomar förstår dem. Jan ser
berättandet som något väldigt roligt och ett bra sätt att fånga elevernas
uppmärksamhet. Det passar mig väldigt bra att historien är full av berättelser som
engagerar eleverna väldigt bra, tycker han.
Diskussioner
För alla tre är dialogen mellan läraren och eleverna under lektionen viktig. Att vi
diskuterar fram myki, å just tå he handlar om sånde olika problemställningar så vill
ja no att eleve ska använd egen hjärna, berättar Eva. Hon vill att eleverna själva ska
fundera på va som är logiskt. För Jan är det viktigt att ta fasta på vad eleverna säger
och han brukar skriva ner elevsvar på tavlan.
Bilder, videoklipp och filmer
Möjligheten att använda videoklipp och filmer i undervisningen utnyttjas av alla tre
lärare. När vi har färdigt gått genom dagens tema så har ja ofta na filmsnutt, så gått
som alltid na som anknyter ti he som vi har gått igenom, konstaterar Jan. Eva gör på
samma sätt. Jan brukar använda sig av vissa brottstycken av filmer som grund för
diskussioner och analyser. Kartor och bilder förekommer också ofta i hans
undervisning. Tekniken är nog till många delar ett stort hjälpmedel, summerar Jan.
Nyheter, egen forskning och grupparbeten
Tomas börjar alltid sina lektioner med att tillsammans med eleverna titta på dagens
nyheter och se om det finns något som kan kopplas till händelser tillbaka i tiden. Han
brukar även nu som då låta eleverna forska själva och skriva uppsatser om de resultat
de fått. För att inte bruka lektionstid brukar Eva låta sina elever göra
forskningsuppgifterna som hemläxa. Grupparbeten nämner hon som en metod som
nog används under lektionstid. Endast Jan har använt sig av inbjudna gäster i sin
undervisning.

43

Integrering
Att integrera historieämnet med andra ämnen ser lärarna som en bra idé men anser att
det är för svårt att få det att fungera i verkligheten. He e int he att he int sku finnas
möjligheit men he e hede att få he praktisk att synk, kommenterar Eva. På hennes skola
har det gjorts flera ämnesintegreringsförsök men det har konstaterats att
planeringstiden för sådana projekt är enorm. En speciell kurs som behandlar ortens
historia och innehåller, förutom bara historia, även slöjd, samhällslära och biologi har
dock ordnats redan i flera år.

44

8 Avslutande diskussion
I

detta

kapitel

diskuteras

undersökningens

resultat

och

valet

av

undersökningsmetoder. Resultatdiskussionen följer de två forskningsfrågorna som
stått som grund för undersökningen. Kapitlet avslutas med några tankar om fortsatt
forskning.

8.1 Resultatdiskussion
Syftet med forskningen var att genom intervjuer med lärare undersöka och jämföra
klasslärares och ämneslärares syn på vad som är historieundervisningens viktigaste
uppgift och därtill studera vilka undervisningsmetoder lärarna använder för att nå de
mål som satts. Resultatet diskuteras utgående från de forskningsfrågor som
undersökningen bygger på.

8.1.1 Viktiga kunskaper i historia
Resultatet visar att klasslärarna och ämneslärarna har en relativt enhetlig syn på vilka
kunskaper som är de viktigaste i historia. Förutom att skapa ett intresse för historia
bland eleverna vill klasslärarna att eleverna ska få allmänbildning, utveckla en förmåga
att koppla dåtid med nutid, hitta sin plats i historien samt ha kännedom om den egna
och den lokala historien. Alla dessa aspekter lyfts fram även av ämneslärarna men
kompletteras ännu med en annan aspekt, nämligen källkritiken.
Undersökningens resultat kan ses i ljuset av den teoribildning kring stoffkunskaper
och processkunskaper som utvecklats under de senaste decennierna (Gullberg, 2014;
Körber, 2015; Schüllerqvist, 2014). När lärarna fick frågan om vad de anser vara
historieämnets viktigaste uppgift lyftes allmänbildningen fram först. Kännedom om
Finlands historia, om världskrigen, om den industriella revolutionen och om grekiska
gudar och vikingar är exempel på sådant som lärarna anser höra till allmänbildning.
Det som lärarna beskriver som allmänbildning ingår i den kunskapstyp som
45

Hammarlund (2012, s. 20) benämner som stoffkunskap och dessa kunskaper fungerar
som ett grundelement i den historiska kunskapen. I Andreas Körbers modell tillhör
denna typ av kunskap den dimension som han kallar för ”Sachkompetenz”. Körber (i
Gullberg, 2014, s. 76–77) poängterar att denna dimension är viktig men konstaterar
även att den inte räcker för ämneskompetens i historia utan stoffkunskaperna måste
kompletteras med andra typer av kunskaper.
Förmågan att koppla då och nu, en färdighet som fem av sex lärare nämner som viktig,
hör till den kunskapstyp som Hammarlund och Körber m.fl. kallar för processkunskap
(Gullberg, 2014, s. 77; Hammarlund, 2012, s. 19). Klasslärarna säger att deras mål är
att eleverna ska förstå varför t.ex. olika kulturer ser ut som de gör och varför konflikter
bryter ut på olika ställen i världen. Ämneslärarna fördjupar denna tanke och önskar
även att deras elever ska inse kopplingen mellan dåtid, nutid och framtid och lära sig
hitta mönster i historien. Begreppet historiemedvetande används vanligen för att
beskriva denna färdighet. Historiemedvetandet lyfts också fram som en förmåga i
Kathryn och Luther Spoehrins modell över historiskt tänkande (i Rantala, 2002, s. 135)
samt i läroplanens beskrivningar över vad eleverna förväntas lära sig genom
historieundervisningen i skolan (Utbildningsstyrelsen, 2014, s. 256).
Vikten av att känna till den egna släktens historia och den lokala historien nämns av
en klasslärare och en ämneslärare. Enligt den finländska läroplanen ska all
historieundervisning, så ofta det är möjligt, relateras till familjen och den egna ortens
historia (Utbildningsstyrelsen, 2014, s. 257–258). Den ämneslärare som lyfte upp den
lokalhistoriska aspekten jobbar regelbundet på detta sätt. Genom sin undervisning vill
hon visa eleverna hur världen är sammankopplad och hur den egna hemorten påverkar
och påverkas av världen runt omkring. I den undervisning som ämnesläraren beskriver
kombineras stoffkunskaper och processkunskaper genom att historiskt data om den
egna hembygden och världen utanför jämförs och samband undersöks (Hammarlund,
2012, s. 20).
Att skapa ett intresse för ämnet och att förklara dess relevans för eleverna anser flera
lärare vara väldigt viktigt. Även enligt läroplanen är ett av historieundervisningens
centrala mål att ”väcka elevens intresse för historia som vetenskap och
identitetsskapande ämne” (Utbildningsstyrelsen, 2014, s. 257). Att skapa intresse för
ämnet är egentligen ingen kunskap i sig men ett sätt för lärarna att få med sig eleverna
46

och på sätt förbättra förutsättningarna för inlärning. Historieämnet upplevs av många
elever som ett onödigt skolämne och man har svårt att koppla ämnet till sin egen
vardag. Därför är det viktigt att lärarna sätter tid på att förklara historieämnets relevans
för eleverna (Lozic, 2011, s. 47).
Läroplanens formulering av historieämnet som identitetsskapande har i denna
undersökning använts som namn på en av kategorierna över de kunskaper som lärarna
anser att eleverna ska få genom historieundervisningen. En av klasslärarna lyfter fram
historieämnets identitetsskapande karaktär och menar att eleverna genom
undervisningen kan få en förståelse för sin plats i världen och i historien. Två av
ämneslärarna är inne på samma linje. Deras mål är att eleverna, med hjälp av historien,
ska hitta svar på frågor som berör deras identitet och inse att de alla har möjligheter att
nå hur långt som helst.
Källkritiken är en central del av ämneskompetensen i historia. Eleverna ska lära sig
söka historisk information, hantera olika källor och kritiskt granska dem. (Gullberg,
2014; Stolare & Wendell, 2018, s. 9; Utbildningsstyrelsen, 2014, s. 257, 416) Endast
i två av intervjuerna, båda med ämneslärare, nämndes de källkritiska färdigheterna.
Att kritiskt kunna granska historieanvändningen i samhället tycker de båda lärarna att
är en viktig färdighet som eleverna ska ha när de lämnar grundskolan.
Om man summerar undersökningens resultat kan det konstateras att stoffkunskaperna
står i stort fokus för lärarna i både åk 4–6 och i åk 7–9. Dessa kunskaper kompletteras
dock med processrelaterade färdigheter som att förstå hur dåtid, nutid och framtid
hänger ihop, förmågan att redogöra för den egna ortens betydelse i världen, inse
historieämnets relevans i dagens samhälle samt för den enskilda individen att hitta sin
plats i historien. Resultatet stämmer väl överens med de resultat som den svenska
studien från 2011 visar. Även de svenska lärarna prioriterar innehållskunskaperna.
Utöver innehållet anses historiemedvetande och förmågan att placera sig själv i
historien vara viktiga delar av historieundervisningen. Källkritiken nämns likaledes
bara ett fåtal gånger. (Ammert, 2013, s. 89–98.) Förmågan att förklara orsakssamband
och utveckla ett empatisk historietänkande, som både i den svenska studien (Ammert,
2011) och i den finländska utvärderingen av inlärningsresultat i historia (OuakrimSoivio & Kuusela, 2012) nämns som centrala historiska kunskaper, kan inte tydligt
hittas i lärarnas svar i denna undersökning.
47

Vidare kan konstateras att synen på historieämnets viktigaste uppgifter inte skiljer sig
så mycket mellan klasslärare och ämneslärare. Ämneslärarna har en lite djupare syn
på de olika aspekterna men tankegångarna är de samma. Fem av informanterna sade
sig ha för lite tid för att hinna med allt som läroplanen i historia menar att man ska
hinna med.

8.1.2 Undervisningsmetoder i historia
Barns förmåga att lära sig historia är beroende av hurdan undervisning de deltar i.
Användningen av flera olika typer av undervisningsmetoder gynnar lärande eftersom
varje individ har sin egen inlärningsmetod. (Hoodless, 2008, s. 6.) Undersökningens
resultat visar att alla lärare har en eller två metoder som dominerar i undervisningen
men metoden/metoderna kompletteras även ibland med andra arbetssätt. Resultatet
visar också att det finns vissa skillnader mellan klasslärarna och ämneslärarna
beträffande de metoder som används i undervisningen.
Klasslärarna var eniga om att de vanligaste typerna av metoder som används under
historielektionerna är läsning av texter i läroböcker samt sammanställning av
anteckningar utgående från det lästa. Klasslärarna tyr sig mycket till boken och
använder berättande undervisning som ett komplement till den. Berättandet som
undervisningsmetod är mycket omtyckt av ämneslärarna. Till skillnad från
klasslärarna lägger de stort fokus på att själva berätta och boken utnyttjas inte på
samma sätt. Båda lärargrupperna är överens om att berättandet är ett bra sätt att fånga
elevernas uppmärksamhet samtidigt som de även tränar elevernas inlevelseförmåga
(Gullberg, 2006, s. 33).
Om läsa-anteckna-strategin är den vanligaste i de lägre årskurserna är berätta-anteckna
strategin motsvarigheten i de högre årskurserna. Därtill ses även diskussioner vara
betydelsefulla inslag i undervisningen under hela grundskoletiden, vilket också
framkommer

i

läroplanens

rekommendationer

för

arbetssätt

i

historia

(Utbildningsstyrelsen, 2014, s. 258).
Alla lärare har dragit nytta av de nya möjligheter som teknikens utveckling medfört.
Att lärarna har följt den digitala utvecklingen och använder sig av nya metoder i
48

undervisningen kan öka elevernas motivation (Mills Kelly, 2013, s. 129). Alla
intervjuade lärare berättar att bilder, videoklipp och filmer ingår i undervisningen,
dock i lite olika utsträckning. En lärare säger sig använda filmer för att avsluta ett tema
medan en annan använder dem som diskussionsunderlag. Hur bilder och filmer
används i undervisningen har stor betydelse. Om de används på rätt sätt kan de ses
som värdefulla redskap för att träna det empatiska och kritiska tänkandet samt ge
eleverna möjlighet att göra historiska tolkningar. (Gullberg, 2006, s. 33–34.)
I läroplanens mål för arbetssätt i historia i åk 4–6 uppmuntras användningen av
upplevelsebaserade arbetssätt (Utbildningsstyrelsen, 2014, s. 258). Att tillsammans
med eleverna göra besök i närmiljön eller bjuda in gäster till klassrummet erbjuder
eleverna ett annorlunda sätt att lära sig. Två av klasslärarna har utnyttjat denna
möjlighet. En lärare använder sig även av miniteatrar eftersom hon märkt att dessa
teaterupplevelser hjälper eleverna att komma ihåg det historiska stoffet bättre.
Även om lärarna har sina favoritmetoder varvas undervisningen också med andra
metoder. Att tillsammans med eleverna titta på nyheter och i mån av möjlighet koppla
nyheterna till historien ses av en ämneslärare som en bra inledning på en lektion. Att
själva forska och skriva uppsatser får eleverna i de högre årskurserna också pröva på.
Denna typ av undersökande arbetssätt omnämns i läroplanen som viktig
(Utbildningsstyrelsen, 2014, s. 417).
Det finns tydliga skillnader mellan klasslärare och ämneslärare i hur ofta de integrerar
historieämnet med andra ämnen. Ingen av lärarna använder sig av ämnesintegrering
särskilt mycket men klasslärarna är ändå vanare att integrera och gör det nu som då.
Ämneslärarna tycker att det är för mycket krångel när olika lärare ska samarbeta och
anpassa sig efter varandra och därför utnyttjas möjligheten i princip aldrig.
Lärarna beskriver några metoder som kan ses som interaktiva, upplevelsebaserade och
undersökande men i de flesta fall är det ändå främst läraren som är aktiv. Generellt kan
man alltså säga att undervisningen till största delen genomförs med läraren i den
förmedlande rollen och eleverna i den mottagande rollen. De undervisningsmetoder
som lärarna använder matchar inte helt de kunskaper som de vill att eleverna utvecklar
genom

historieundervisningen.

Även

om

vikten

av

historieämnet

som

identitetsskapande lyftes fram av flera lärare nämns inga specifika metoder för hur
man jobbar med denna aspekt i undervisningen. Detsamma gäller de källkritiska
49

frågorna. Att hitta mönster i historien och jämföra händelser i historien med dagens
värld anser nästan alla lärare vara centrala delar av historieundervisningen men hur
dessa förmågor tränas nämns inte desto vidare. Största delen av de metoder lärarna
använder förmedlar nog de stoffkunskaper som läroplanen tar upp men specifika
metoder som skulle träna den del av historisk kunskap som kräver processrelaterade
förmågor lyser med sin frånvaro.
För att eleverna ska utveckla det historiska tänkandet måste de ges möjlighet att både
själva och tillsammans med andra fundera på och diskutera t.ex. orsakssamband och
skapa hypoteser. Att eleverna får testa på att ”återskapa” historien tränar förmågan att
tolka källor vilket också hör till de processrelaterade förmågorna. Sådana övningar
kräver att läraren hjälper eleverna med att bl.a. hitta relevant material och tillförser
dem med tillräckliga stoffkunskaper. (Gullberg, 2006, s. 34.)
Klasslärarna sade sig

ofta använda läsning av bokens texter som en

undervisningsmetod. För att eleverna ska lära sig mer än den sakkunskap som detta
ger kan rollspelsövningar tillämpas. Genom att själva sätta sig i de historiska
personernas roller har eleverna större möjlighet att tänka sig in i hur personerna tänkt
och känt sig. Övningar av detta slag aktiverar det empatiska tänkandet. Historisk
empati kan också tränas genom att eleverna själva får vara i den berättande rollen. Med
tillräckliga stoffkunskaper kan de skapa en historisk miljö och placera in sig själva
eller någon historisk person i sin berättelse. (Gullberg, 2006, s. 33.)
Även om det flera gånger noterats att den undervisning som lärarna i denna
undersökning bedriver är lärarcentrerad finns det undantag. En av lärarna säger att hon
vill att eleverna själva ska få tänka när det gäller olika problemställningar och en annan
att elevernas funderingar är viktiga och bör göras synliga i undervisningen. Lärarna
ser även diskussioner som viktiga inslag. Varför elevcentrerade arbetssätt ändå får
såpass lite utrymme i undervisningen kan man med hjälp av denna undersökning inte
besvara. En möjlig förklaring får vi dock av en av ämneslärarna. Hon konstaterar att
en undervisning där läraren är i den förmedlande rollen är mest tidseffektiva för att
hon ska hinna med allt det som läroplanen tar upp.
Slutligen kan det ännu konstateras att underökningens resultat angående arbetsmetoder
i historia är i linje med de resultat som fåtts genom Utbildningsstyrelsens utvärdering
av inlärningsresultat i historia i grundskolan. Utvärderingen visar att lärarcentrerad
50

undervisning, aktivt antecknande i häftet och användningen av läroboken som
utgångspunkt fortfarande är de vanligaste inslagen i historieundervisningen i Finland.
(Ouakrim-Soivio & Kuusela, 2012, s. 38.)

8.2 Metoddiskussion
I

undersökningen

användes

kvalitativa

semistrukturerade

intervjuer

som

datainsamlingsmetod. Kvalitativa intervjuer är lämpliga i studier där syftet är att
undersöka informanters uppfattningar om ett visst fenomen (Dalen, 2015, s. 14; Patel
& Davidson, 2011, s. 83). Intervjufrågorna ställdes på samma sätt till alla informanter
men eventuella följdfrågor varierade beroende på informanternas svar (Denscombe,
2018, s. 280; Ejvegård, 2003, s. 53).
Fem av informanterna hade möjlighet att träffas för intervjun medan en informant
intervjuades via Skype. Att en av intervjuerna gjordes via Skype och inte genom ett
personligt möte kan ha påverkat resultatet. Tekniken under Skype-mötet fungerade
ändå bra och intervjun kunde utföras utan problem. Dessutom har internetbaserade
intervjuer och personliga intervjuer samma för- och nackdelar vad gäller interaktionen
mellan intervjuare och informant (Denscombe, 2018, s. 287).
Några av informanterna kommenterade att frågorna kändes lite knepiga att besvara
eftersom de inte hunnit tänka igenom ämnet innan intervjun. Även om informanterna
fått information om intervjuns syfte och forskningsfrågor i det mejl som skickats till
dem kunde jag som forskare ytterligare ha förberett informanterna genom att skicka ut
intervjufrågorna på förhand. För att informanterna ändå skulle ha möjlighet att besvara
frågorna så heltäckande som möjligt avslutades varje fråga med en kort paus. Pausens
uppgift var att ge informanterna tid att reflektera och tänka över sina svar och
eventuellt tillägga något till dem. (Dalen, 2015, s. 42–43; Denscombe, 2018, s. 279.)
De intervjuer som utfördes ansikte mot ansikte gjordes i informanternas hemklassrum.
Denna omgivning var trygg för informanterna och innefattade inga störande moment.
(Denscombe, 2018, s. 282). För att förvissa mig om att informanterna inte ska
igenkännas har varken namn, ålder, hemort eller annan personlig information skrivits

51

ut (Dalen, 2015, 14; Ejvegård, 2003, s. 51). De namn som figurerar i undersökningen
är påhittade.
Hur många intervjuer som bör göras kan vara svårt att förutse. Sex intervjuer visade
sig vara ett rimligt antal i detta fall eftersom ett tillräckligt stort material kunde samlas
in (Ejvegård, 2003, s. 51, Trost, 2010, s. 142–144). Att få tag på informanter var
relativt svårt vilket kan bero på att lärarna har så fullt upp under skoldagarna och helst
inte tar på sig något extra. Därför skulle användningen av ett större antal informanter
ha försvårat undersökningens framfart.
Intervjuerna transkriberades så snabbt som möjligt efter intervjun (Ejvegård, 2003, s.
50). Flera av informanterna använde sig av dialekt under intervjun och deras
uttalanden transkriberades på dialekt. I resultatredovisningen finns en stor del av
informanternas svar med i form av citat. Citaten är kursiverade och finns med för att
öka trovärdigheten för undersökningen. De citat som valts ut är tänkta att fånga upp
det väsentligaste som informanterna berättat. Citaten har inte ändrats utan innehåller
dialekt men borde ändå kunna förstås av alla läsare. (Dalen, 2015, s. 108.)
Fenomenografi ansågs vara den forskningsansats som bäst lämpade sig för denna
studie eftersom fokuset varit att undersöka lärarnas uppfattningar om historieämnets
betydelse (Olsson & Sörensen, 2001, s. 107). I analysskedet skapades kategorier
utgående från den information informanterna gett under intervjuerna. Genom att sätta
in de svar som informanterna lämnat i olika kategorier löstes de långa intervjutexterna
upp och materialet blev lättare att hantera. När resultatet presenteras genom kategorier
underlättas också läsningen för dem som vill ta del av undersökningen och dess
slutsatser. (Kvale & Brinkmann, 2009, s. 203.)
Den datainsamlingsmetod och analysmetod som valts fungerade bra och
undersökningens syfte uppfylldes. Undersökningen ger svar på de två forskningsfrågor
som ställts och resultatet visar vad lärare anser vara historieämnets viktigaste uppgift
samt vilka metoder de använder sig av i undervisningen.

52

8.3 Förslag till fortsatt forskning
Undersökningens resultat visar att det i historieundervisningen sätts stor tyngd på de
historiska innehållskunskaperna trots att forskning visar att dessa kunskaper endast
kan ses som en liten del av ämneskompetensen i historia. Eftersom denna
undersökning endast baserar sig på sex informanter kunde det vara intressant att se om
en mer omfattande undersökning om finländska lärares syn på historisk kunskap skulle
ge samma resultat. Fler undersökningar inom detta område borde definitivt göras. Det
skulle också vara intressant att utgående från de resultat som denna undersökning visar
studera varför källkritiken, som borde genomsyra hela historieundervisningen, nämns
ett så fåtal gånger.

53

Litteraturförteckning
Ammert, N. (2013). Historia som kunskap: Innehåll, mening och värden i möten med
historia. Lund: Nordic Academic Press.
Dalen, M. (2015). Intervju som metod (2. uppl.). Malmö: Gleerups.
Denscombe, M. (2018). Forskningshandboken: För småskaliga forskningsprojekt
inom samhällsvetenskaperna (Upplaga 4:1.). Lund: Studentlitteratur AB.
Ejvegård, R. (2003). Vetenskaplig metod (3. omarb. uppl.). Lund: Studentlitteratur.

Eliasson, P. (2012). Historiedidaktik i Norden: 9, Del 2, Historisk kunskap. Malmö:
Halmstad: Malmö högskola; Högskolan i Halmstad.
Gullberg, T. (2006) Historia är intressant- men hur skall historia undervisas? I G.
Oker-Blom & M. Sandvik (red.) Historia i nuet (s. 26–37)
Gullberg, T. (2014) Kritiskt tänkande genom undervisning i historia? I L.
Kvande(red.) Faglig kunnskap i skole og lærerutdanning. Nordiske bidrag til
samfunnsfag- og historiedidaktikk
Hammarlund, KG. (2012) Historisk kunskap i svensk grundskola- ett försök till
begreppsbestämning I P. Eliasson Historiedidaktik i Norden: 9, Del 2,
Historisk kunskap. Malmö: Halmstad: Malmö högskola; Högskolan i
Halmstad. (s. 15–33)
Hermansson Adler, M. (2009). Framtidens historia: ämnesdidaktiska utmaningar för
en ny historieundervisning. Stockholm: Liber.
Hoodless, P. (2008) Teaching History in Primary Schools. Exeter: Learning Matters.

54

Kallioniemi, A. & Virta, A. (2012). Ainedidaktiikka tutkimuskohteena ja
tiedonalana. [Helsinki] : [Jyväskylä]: Suomen kasvatustieteellinen seura Fera
; Koulutuksen tutkimuslaitoksen asiakaspalvelu, Jyväskylän yliopisto
Karlsson, K-G. (2009) Historiedidaktik: begrepp, teori och analys I K-G. Karlsson &
U. Zander (red.) Historien är nu: En introduktion till historiedidaktiken. (s.
25–69) Lund: Studentlitteratur.
Karlsson, K-G. (2009) Historiedidaktik och historievetenskap- ett förhållande i
utveckling I K-G. Karlsson & U. Zander (red.) Historien är nu: En
introduktion till historiedidaktiken. (s. 193–210) Lund: Studentlitteratur.
Karlsson, K-G. (2009) Den historiska kunskapen- hur utvecklas den? I K-G.
Karlsson & U. Zander (red.) Historien är nu: En introduktion till
historiedidaktiken. (s. 211–222) Lund: Studentlitteratur.
Karlsson, K-G. & Zander, U. (2009). Historien är nu: En introduktion till
historiedidaktiken. Lund: Studentlitteratur.
Kvale, S. & Brinkmann, S. (2009). Interviews- Learning the Craft of Qualitative
Research Interviewing.
Körber, A. (2015) Historical consciousness, historical competencies- and beyond?
Some conceptual development within German history didactics. Hämtat
13.4.2020 från
https://www.pedocs.de/volltexte/2015/10811/pdf/Koerber_2015_Development_G
erman_History_Didactics.pdf

Larsson, M. & Ludvigsson, D. (2018) Att använda historia I M. Stolare & J. Wendell
(red.) Historiedidaktik i praktiken: För lärare 4–6 (Första upplagan) (s. 125–
142)

55

Levstik, L. & Barton, K. (2015) Doing History. Investigating with Children in
Elementary and Middle Schools. (5th ed.). New York, New York;
Oxfordshire, England: Routledge.
Lozic, V. (2011). Historieundervisningens utmaningar: Historiedidaktik för 2000talet. Malmö: Gleerups.
Ludvigsson, D. (red.) (2013) Kritiska perspektiv på historiedidaktiken. Aktuellt om
historia 2013:2
Malmbjer, A. (2013) Att skriva i skolämnet historia I D. Ludvigsson (red.) Kritiska
perspektiv på historiedidaktiken. Aktuellt om historia 2013:2 (s. 49–70)
Mills Kelly, T. (2013) Teaching History in the Digital Age. University of Michigan
Press.
Mård, N. (2020) History in multidisciplinary education: a case study in a Finnish
primary school. Åbo Akademi
Olsson, H. & Sörensen, S. (2001). Forskningsprocessen: Kvalitativa och kvantitativa
perspektiv (1. uppl.). Stockholm: Liber.
Ouakrim-Soivio, N. & Kuusela, J. (2012) Historian ja yhteiskuntaopin
oppimistulokset perusopetuksen päättövaiheessa 2011. Utbildningsstyrelsen.
Patel, R. & Davidson, B. (2011). Forskningsmetodikens grunder: Att planera,
genomföra och rapportera en undersökning (4., [uppdaterade] uppl.). Lund:
Studentlitteratur.
Rantala, J. (2002) Alakoululaisten historianopetus I J. Löfström(red.) Kohti tulevaa
menneisyyttä: Historiallis-yhteiskunnallinen kasvatus uudella
vuosituhannella. Jyväskylä: PS-kustannus (s. 134–148)

56

Rudnert, J. (2018) Barns förutsättningar att lära historia I M. Stolare & J.
Wendell(red.) Historiedidaktik i praktiken: För lärare 4–6 (Första
upplagan.). Malmö: Gleerups Utbildning AB. (s. 27–38)
Schüllerqvist, B. (2014) Vad finns i din historiska innehållsrepertoar? Ett bidrag till
historiedidaktisk teoriutveckling I L. Kvande (red.) Faglig kunnskap i skole
og lærerutdanning. (s. 60–72)
Seixas, P. A Model of Historical Thinking. Educational Philosophy and Theory
Volume 49, 2017- Issue 6: Special Section: History Education s. 593-605
Hämtad 12.4.2020 från https://doi.org/10.1080/00131857.2015.1101363
Stolare, M. & Wendell, J. (2018). Historiedidaktik i praktiken: För lärare 4–6
(Första upplagan.). Malmö: Gleerups Utbildning AB.
Trost, J. (2010). Kvalitativa intervjuer Lund: Studentlitteratur.
Uljens, M. (1989). Fenomenografi: Forskning om uppfattningar. Lund:
Studentlitteratur.
Utbildningsstyrelsen. (2014). Grunderna för läroplanen för den grundläggande
utbildningen 2014. Helsingfors: Utbildningsstyrelsen
Virta, A. (2012) I A. Kallioniemi & A. Virta Ainedidaktiikka tutkimuskohteena ja
tiedonalana. [Helsinki] : [Jyväskylä]: Suomen kasvatustieteellinen seura Fera
; Koulutuksen tutkimuslaitoksen asiakaspalvelu, Jyväskylän yliopisto (s. 146171)
Zander, U. (2009) Det förflutna på vita duken. Film som historieförmedlare I K-G.
Karlsson & U. Zander (red.) Historien är nu: En introduktion till
historiedidaktiken (s. 131–152)

57

Bilaga 1: Intervjufrågor

Vilka kunskaper anser klasslärare och ämneslärare att är de viktigaste för
elever att lära sig genom historieundervisningen i skolan?

1.
2.
3.
4.
5.
6.
7.

Hur mycket historia undervisar du?
I vilken/vilka årskurser?
Vad tycker du själv om att undervisa historia?
Behövs historieämnet i skolan? Motivera.
Finns det för lite/mycket historia i skolan? Motivera.
Vad tycker du att är historieämnets viktigaste uppgift?
Vad vill du att eleven lärt sig genom historieundervisningen?

Vilka
metoder
använder
klasslärare
och
ämneslärare
i
historieundervisningen för att eleverna ska lära sig de kunskaper de
nämner i den första forskningsfrågan?
1.
2.
3.
4.
5.

Hur ser en vanlig historielektion ut?
Används hjälpmedel, vilka isf?
Vem håller lektionerna? (lärare, inbjudna gäster?)
Hurdana läxor ges och varför?
Vilka saker anser du att är viktiga att tänka på när du planerar årets
historieundervisning?

58

59

