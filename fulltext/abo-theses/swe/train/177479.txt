ÅBO AKADEMI

Distansundervisningens organisatoriska
förutsättningar
En kvalitativ designbaserad fallstudie i en svensk rural skolmiljö

Kent Eriksson

Magisteravhandling i pedagogik
Fakulteten för pedagogik och välfärdsstudier
Åbo Akademi
Vasa, 2020
Handledare: Charlotta Hilli

Författare

Årtal

Kent Eriksson

2020

Arbetets titel

Sidantal

Distansundervisningens organisatoriska förutsättningar

72 (82)

En kvalitativ designbaserad fallstudie i en svensk rural skolmiljö
Referat

Avhandlingens syfte är att utveckla organisatoriska principer för distansundervisning inom
grundläggande utbildning i en specifik svensk kontext. Studien är en designstudie som
genomförts tillsammans med en rural grundskola (årskurs 1–9) i Sverige. I avhandlingen
definieras distansundervisning som undervisning där lärare och elever är åtskilda i rum.
Eleverna som får distansundervisning har tillgång till en handledare på plats.
Avhandlingens övergripande problemformulering är att identifiera och formulera principer
för organisering av distansundervisning. Studien har en designbaserad ansats som innebär att
studien genomförts som en iterativ process i dialog med studiens deltagare. Följande frågor
har väglett studien: Vilka visioner för distansundervisning finns inom skolorganisationen?
Hur kan den digitala kompetensen stärkas inom organisationen som helhet? Hur organiseras
distansundervisningen ur ett lärarperspektiv?
Avhandlingens teoretiska referensram utgörs av perspektiv på distansundervisning och
distansteoretiska teorier. Teorin om transaktionellt avstånd synliggör det mentala avstånd
som kan uppstå mellan lärare och elev i distansundervisning beroende på undervisningens
design. Ytterligare diskuteras perspektiv på digitalt kompetenta organisationer och lärares
pedagogiska digitala kompetens. Avhandlingen har en icke-affirmativ teoretisk utgångspunkt
genom en modell för pedagogiska handlandets nivåer. Avhandlingen studerar hur
distansundervisningens organisatoriska förutsättningar uppstår i samverkan mellan olika
pedagogiska nivåer.
Studien görs inom ramen för Ifous-programmet Digitala lärmiljöer – likvärdig utbildning
med fjärr- och distansundervisning och utgår från en svensk skola med åtta års erfarenhet av
distansundervisning. Det empiriska materialet består av intervjuer med fem anställda som
representerar

olika

nivåer

av

skolorganisationen:

ii

lärare,

skolledare

och

utbildningsadministration. Datainsamlingen har skett genom intervjuer, fältanteckningar och
lektionsobservationer.
Avhandlingen har resulterat i åtta principer och en modell för organisation av
distansundervisning utgående från studiens kontext. Studiens resultat synliggör behovet av
gemensamma målsättningar och strukturer för individuell och kollegial kompetensutveckling
förankrad på flera pedagogiska nivåer inom skolorganisationen. Utvecklingsfrågor och
undervsiningens genomförande är inte lärarens enskilda angelägenhet, utan möjligheterna
begränsas av de givna ramarna. Studien har synliggjort hur olika nivåer av pedagogiskt
handlande inverkar på hur organisationen hanterar distansundervisningens utformning.
Verksamheten kan gynnas av gemensamma visioner som finns förankrade i styrdokument.
Det legitimerar att mera arbetstid kan läggas på utvecklingsarbete och stöder möjligheten till
långsiktiga strategiska investeringar. Läraren bedriver undervisningen utgående från de
förutsättningar den givna situationen ger. Den här studien visar att det finns skäl att undersöka
hur den egna organisationen utvecklas och stöder läraren och undervisningspraktiken.
Sökord / indexord enl.tesaurus
Distansundervisning, icke-affirmativ utbildningsteori, pedagogiskt handlande, pedagogisk digital kompetens

iii

Innehållsförteckning
1 Inledning .................................................................................................................................. 1
1.1 Syfte och forskningsfrågor ............................................................................................................. 3
1.2 Ifous, innovation forskning och utveckling i skola ........................................................................ 4
1.3 Bakgrund ........................................................................................................................................ 5
1.4 Avhandlingens disposition ............................................................................................................. 7

2 Distansundervisning ................................................................................................................ 8
2.1 Begreppsdefinition ......................................................................................................................... 8
2.2 Distansundervisningens historia ................................................................................................... 10
2.3 Upplevelse av distans ................................................................................................................... 11
2.4 Modell för innovativ digital skola ................................................................................................ 13
2.5 Digitalt kompetent organisation ................................................................................................... 16
2.6 Sammanfattning............................................................................................................................ 17

3 Pedagogiska handlandets nivåer ............................................................................................ 19
3.1 Icke-affirmativ teori ..................................................................................................................... 19
3.2 Det pedagogiska handlandets nivåer ............................................................................................ 20
3.3 Politikens tröghetsfaktorer ........................................................................................................... 23
3.4 Sammanfattning............................................................................................................................ 25

4 Ansats, metod och studiens genomförande ........................................................................... 26
4.1 Syfte och forskningsfrågor ........................................................................................................... 26
4.2 Designbaserad forskningsansats ................................................................................................... 27
4.3 Datainsamlingsmetoder ................................................................................................................ 28
4.4 Urval och avgränsningar .............................................................................................................. 31
4.5 Studiens kontext ........................................................................................................................... 32
4.6 Prototyp ........................................................................................................................................ 34
4.7 Etiska överväganden..................................................................................................................... 36

5 Resultat .................................................................................................................................. 38
5.1 Iterationer ..................................................................................................................................... 38
5.3 Principer för distansundervisningens organisering ...................................................................... 42

6 Resultatdiskussion ................................................................................................................. 50
6.1 Vilka visioner för distansundervisning finns inom skolorganisationen? ..................................... 50
6.2 Hur kan den digitala kompetensen stärkas inom organisationen som helhet? ............................. 51
6.3 Hur organiseras distansundervisningen ur ett lärarperspektiv?.................................................... 52

7 Diskussion ............................................................................................................................. 54
7.1 Organisatorisk modell för distansundervisning ............................................................................ 54
7.2 Gemensamma mål och visioner ................................................................................................... 56

iv

7.3 Professionell utveckling ............................................................................................................... 57
7.4 Distansundervisningens organisatoriska förutsättningar .............................................................. 59
7.6 Metoddiskussion........................................................................................................................... 61
7.7 Förslag till fortsatt forskning ........................................................................................................ 63
7.8 Sammanfattning............................................................................................................................ 64

Litteraturförteckning ................................................................................................................. 66

Bilagor
Bilaga 1. Intervjuguide
Bilaga 2. Schema för lektionsobservation
Bilaga 3. Forskningstillstånd

Tabeller
Tabell 1. Informanter, bakgrundsinformation och arbetsrelaterad information …………...........….. 31

Figurer
Figur 1. The innovative digital school model elements of a school regarded as relevant for
developing schools through digital technology ……………………………………………...…...... 14
Figur 2. Det pedagogiska handlandets olika nivåer ………………………………………............... 22
Figur 3. Deltagarnas samarbete kring utmaningar med fjärrundervisning och fördelar med
utvecklingsarbetet ………………………………………………………………………...…........... 40
Figur 4. Organisatorisk modell för distansundervisning ……………………………..........…....… 55

v

1 Inledning
Intresset för distansundervisning ökar runtom i världen inom alla utbildningsnivåer, men det
saknas vanligen ett organisatoriskt perspektiv på undervisningen. I Sverige har Skolverket
stränga krav på lärares ämneslegitimationer. Små och perifera skolor behöver skräddarsydda
lösningar för att lagar och förordningar ska kunna efterföljas. Utmaningen är för många att
rekrytera legitimerade lärare i alla ämnen. I Sverige har flera skolor infört fjärrundervisning
som definieras som synkron distansundervisning där lärare och elever är åtskilda i rum men
inte i tid. Detta för att uppfylla elevers rätt till jämlik skola genom att öka elevernas tillgång till
behöriga lärare. (From, 2019.)
Svårigheten att rekrytera legitimerade lärare till samtliga undervisningsämnen har ofta
demografiska och geografiska orsaker. Detta medför att organiseringen av fjärrundervisning
ofta sker i mindre skolkontexter, där enskilda lärare har många uppdrag att sköta i förhållande
till eleverna under den dagliga verksamheten. I Hillis (2018) studie, där fyra små rurala
glesbygdsskolor i Finland undersöks, lyfts tidsbrist fram som en utmaning i arbetet. För
implementering av distansundervisning behöver tillräcklig arbetstid ges för att förändra
praxisen (Hilli, 2018, s. 7). Det är svårt att finna tid för utveckling inom skolan, vilket indikerar
att det är en begränsande faktor att förhålla sig till vid organisering av distansundervisning.
Distansundervisningens genomförande kan ses som en samverkan mellan enskilda lärares
pedagogiska digitala kompetens och vilka organisatoriska förutsättningar som ges till läraren.
För lyckad implementering av nya undervisningspraktiker behöver lärare ges tillräckliga
resurser. Pettersson (2019) diskuterar tre centrala organisatoriska utgångspunkter: mål och
visioner, professionell utveckling och övergripande struktur och organisation. Mål och visioner
motiverar behovet av utveckling och ger legitimitet för att få tillgång till nödvändiga resurser.
Målen behöver vara väl förankrade i organisationen. För att möjliggöra lärares professionella
utveckling och lärande behöver det avsättas tid och resurser. Den övergripande strukturen avser
den

digitala

infrastrukturen

och

lärmiljöer

som

behöver

vara

anpassade

för

undervisningsändamålen. (Pettersson, 2019.)
Studier indikerar att det finns fördelar med distansundervisning, t.ex. genom höjd motivation,
större

utbildnings-

och

valmöjligheter,

högre

undervisningskvalitet

och

bättre

studieprestationer (Barbour, 2013, s. 576). Inställningen till distansundervisning inom

grundläggande utbildning är inte enbart positiv. I såväl Sverige som på Åland har projekt
genomförts för att implementera distansundervisning. Erfarenheter från olika projekt visar på
liknande tendenser. I de sammanhang elever erfar negativa erfarenhet beror det på
oändamålenlig eller icke-funktionerande teknik (Häll, Hällgren & Söderström, 2007, s. 14;
Hilli, Törnroos & Eklund, 2017, s. 25). Lärare kan uppleva osäkerhet beträffande tekniken och
huruvida budskapet når fram till alla elever. Lärare kan uppleva att avsaknaden av personlig
kontakt med eleverna hämmar kvaliteten på undervisningen (Garrett Dikkers, 2015; Hilli, 2018,
s. 9).
Enligt From (2019) är de grundläggande förutsättningarna för fjärrundervisning att det finns en
lärare som undervisar, en handledare som finns på plats i den mottagande skolan och en
gemensam schemaläggning. För att utvecklingen ska kunna ske behöver det finnas
organisatoriska stödfunktioner. Utöver detta behöver skolan som organisation skapa
förutsättningar genom tillgång till ändamålsenlig digital infrastruktur och stöd för professionell
utveckling. Pettersson (2019) lyfter behovet av att skolans ledning skapar förutsättning för
utveckling på flera nivåer inom skolorganisationen. Skolor behöver skapa en institutionell
struktur

som

stöder

och

faciliterar

både

organisationens

egen

och

personalens

kompetensutveckling som behövs för arbete i digitaliserade skolmiljöer (Pettersson, 2018b, s.
1017).
Distansundervisningen ska inte ses som den undervisande lärarens enskilda angelägenhet, utan
utvecklingen av distansundervisningen är hela organisationens uppdrag. Pettersson (2018b)
analyserar i sin litteraturstudie 41 artiklar om hur digital kompetens i utbildningssammanhang
synliggjorts i fråga om policydokument, organisatorisk infrastruktur, strategiskt ledarskap och
lärarens praxis. Hon menar att de flesta studier fokuserar på vilka kompetenser lärare behöver
för att uveckla verksamheten, utan att ta i beaktande hur verksamheten organiseras och vilka
förutsättningar som skapas för lärare. (Pettersson, 2018b.)
Pettersson (2018b, s. 1017) lyfter fram behovet av studier som sammanlänkar olika nivåer av
utbildningssytemet

för

att

bygga

vidare

kunskap

om

digital

kompetens

inom

utbildningskontexten. Läraren genomför undervisningen, men begränsas av de ramar som
skapas runtom. I ljuset av det påståendet förutsätter organiseringen av fjärr- och
distansundervisning en digitalt kompetent organisation som dels skapar förutsättningar för
lärare att undervisa, men också att kvalitetssäkra samma undervisning. Den här avhandlingen
2

syftar till att utveckla principer för organisering av distansunderivisning genom att undersöka
hur olika pedagogiska nivåer samverkar med utgångspunkt i Uljens (2015) modell för
pedagogiska handlandets nivåer. Modellen för pedagogiska handlandets nivåer presenteras
närmare i avsnitt 3.2 Det pedagogiska handlandets nivåer.
Den här avhandlingen skrivs inom ramen för Ifous-programmet Digitala lärmiljöer – likvärdig
utbildning med fjärr- och distansundervisning. I avhandlingen utvecklas principer för
distansundervisning i en svensk skola med åtta års erfarenhet av distansundervisning. Skolan
har av demografiska och geografiska orsaker svårigheter att rekrytera legitimerad
undervisningspersonal. Studien genomförs i en kontext med erfarenhet av distansundervisning
för att rama in hur olika nivåer inom organisationen, skolan och kommunen, samverkar för att
utveckla verksamheten.
Skribenten har erfarenheter från arbete med pedagogiska frågor inom de nivåer av
organisationen som undersöks i den här studien. Sex läsår som lärare varav ett som
skolföreståndare samt åtta år som ledamot i hemkommunens bildningsnämnd. Utöver det har
skribenten erfarenhet av arbete som ledande kommunal tjänsteman, men för en sektor med
andra ansvarsområden än bildning. Erfarenheterna och insynen i arbetsuppgifterna som
representeras på de olika nivåerna gör att den här studien, som undersöker hur dessa nivåer
samverkar, är väldigt intressant. Skribenten vill inledningsvis även rikta ett stort tack till Ifous
och informanterna som deltagit i studien. Utan er hade den här avhandlingen inte varit möjlig.

1.1 Syfte och forskningsfrågor
Avhandlingens ansats är designbaserad med syfte att utveckla organisatoriska principer för
distansundervisning i den kontext som studien genomförs. Studien görs i samarbete med en
svensk skolhuvudman som har åtta års erfarenhet av att bedriva distansundervisning inom
grundläggande utbildning. I avhandlingen undersöks hur pedagogiska nivåer inom en
skolorganisation samverkar för att utveckla distansundervisningen. Avhandlingen avgränsas till
skolhuvudmannens egen organisation, varvid det nationella perspektivet utelämnas. Studien
görs utgående från utbildningsledare, skolledare och lärares perspektiv.
Studiens forskningsfrågor utgående från syftet är:
1. Vilka visioner för distansundervisning finns inom skolorganisationen?

3

2. Hur kan den digitala kompetensen stärkas inom organisationen som helhet?
3. Hur organiseras distansundervisningen ur ett lärarperspektiv?

Den första forskningsfrågan handlar om skolorganisationens visioner och målsättningar för
distansundervisningen. Frågan undersöker vilka visioner som finns representerade i
organisationen och om de delas bland informanterna. Genom att undersöka vilka visioner som
finns inom organisationen kan man tydligare förstå vilka bakomliggande faktorer som påverkar
verksamhetens organisering.
Den andra forskningsfrågan handlar om den digitala kompetensen inom organisationen som
helhet. Syftet med frågan är att undersöka hur organisationen arbetar med digital kompetens på
olika nivåer. Distansundervisningen bedrivs med hjälp av digital teknik. Genom att undersöka
hur den digitala kompetensen kan stärkas inom organisationen framkommer viktig information
om hur verksamheten kan organiseras och utvecklas.
Den tredje forskningsfrågan undersöker hur distansundervisningen organiseras ur ett
lärarperspektiv. Distansundervisningen genomförs av lärare tillsammans med eleverna.
Undervisningen påverkas av vilka organisatoriska förutsättningar som ges. Frågan undersöker
hur distansundervisningen organiseras ur ett lärarperspektiv för att rama in frågor av
organisatorisk betydelse för lärare och undervisningen.

1.2 Ifous, innovation forskning och utveckling i skola
Avhandlingen skrivs inom ramen för Ifous-programmet Digitala lärmiljöer – likvärdig
utbildning med fjärr- och distansundervisning. Programmet bygger på slutsatserna från ett
tidigare projekt, Fjärrundervisning – bättre utsikter för fler elever som genomfördes av Ifous
under åren 2016–2017. Ifous som organisation är ett svenskt fristående forskningsinstitut som
verkar för att utveckla svensk skola och förskola genom att samordna praktiknära forskning och
konkret utvecklingsarbete. Ifous står för innovation, forskning och utveckling i skola och
förskola. Programmet Digitala lärmiljöer – likvärdig utbildning med fjärr- och
distansundervisning riktar sig till skolhuvudmän som tillsammans med lärare och forskare vill
studera erfarenheter och bidra till den vetenskapliga kunskapen om undervisning och lärande i
digitala miljöer. Åbo Akademi deltar i projektet genom forskaren Charlotta Hilli (FD).

4

Fjärrundervisning – bättre utsikter för fler elever (2016–2017) hade som syfte att bidra med
kunskap om fjärrundervisning för att öka likvärdigheten och säkra undervisningskvaliteten för
elever i Sverige oberoende av deras geografiska boningsort. Projektets slutsatser delas in i tre
kategorier: nationell nivå, huvudmannanivå och skolnivå. På nationell nivå lyfts bristen på
kunskap om fjärr- och distansundervisningens effekter på elevers kunskapsutveckling i form av
forskning och beprövad erfarenhet. Vidare lyfts att lagstiftningen, med tanke på den snabba
tekniska

utvecklingen,

är

snäv

och

begränsar

fjärr-

och

distansundervisningens

utvecklingsmöjligheter. På skolnivå lyfts det strategiska ledarskapet av skolledare fram, för att
skapa goda möjligheter för lärare att lyckas i fjärrundervisningen. Det behöver finnas praktiska
förutsättningar för att bedriva undervisningen när det gäller teknik och organisation. Vidare
lyfts även fjärrlärares upplevelse av ökat behov av planeringstid för att genomföra
undervisningen. (Ifous 2018:1.)
Programmet Digitala lärmiljöer – likvärdig utbildning med fjärr- och distansundervisning
(2019–2021) syftar till att vidareutveckla fjärr- och distansundervisningens didaktik och
utveckla lärarrollen i digitala miljöer för att stöda kunskapsutveckling utgående från
kunskaperna och erfarenheterna från det föregående programmet. Sammanlagt åtta
skolhuvudmän, med deltagare från grundskola, gymnasieskola och vuxenutbildning, från
Sverige och Finland deltar i och finansierar programmet. Under programtiden arrangeras ett
utvecklingsseminarium per termin och olika webinarium, där forskare och personer med
erfarenhet av fjärr- och distansundervisning deltar med teoretiska inlägg. Programmet är
organiserat så att deltagarna jobbar i utvecklingsgrupper i syfte att utveckla lösningar för de
utmaningar som identifieras i samverkan med forskare och de arenor för diskussion som
programmet möjliggör. Utvecklingsgruppen består av skolledare, administratörer och lärare
som oftast deltar i gemensamma seminarier

1.3 Bakgrund
En orsak till Ifous-programmets tillkomst är att man Sverige har skärpt kraven på lärares
behörigheter och legitimation vilket beskrivs i förordning (2011:326) om behörighet och
legitimation för lärare och förskollärare. Detta har lett till att perifera skolor med
rekryteringsutmaningar måste tänka i nya banor för att uppfylla skollagstiftningen. För att det
ska vara möjligt behöver lagstiftningen också tillåta alternativa sätt att bedriva undervisning,
vilket idag är möjligt med hjälp av teknologin. Den svenska skolförordningen godkänner idag

5

att fjärrundervisning anordnas i moderna språk, modersmål (andra än svenska), samiska och
teckenspråk

(Skolförordningen

185/2011).

Svenska

skolverket,

som

är

en

förvaltningsmyndighet med ansvar att styra och stödja den svenska skolan, definierar
fjärrundervisning som interaktiv undervisning som sker i realtid genom användning av
informations- och kommunikationsteknik (www.skolverket.se). Då fjärrundervisningen pågår
befinner sig eleverna i undervisningslokaler tillsammans med en handledare samtidigt som
undervisande lärare (fjärrlärare) befinner sig på en annan plats.
Fjärrundervisningen får, enligt samma skolförordning (185/2011), endast anordnas om, 1. det
saknas lärare som uppfyller behörighets- och legitimationskraven enligt skollagen samt, 2.
elevunderlaget är otillräckligt. Att fjärrundervisningens användning villkoras innebär att
undervisningsformen inte nödvändigtvis ses som ett likvärdigt undervisningsalternativ.
Villkoren som ställs inverkar på organisationernas långsiktiga planering eftersom
undervisningen i första hand förväntas arrangeras som närundervisning.
Skolverket i Sverige publicerade 26.10.2018 redovisning av uppdrag om fjärrundervisning på
svenska

utbildningsdepartementets

begäran.

I

rapporten

skriver

Skolverket

att

fjärrundervisning ännu förekommer i begränsad omfattning i Sverige, men de gör bedömningen
att den ökar elevers tillgång till utbildning i allmänhet och till undervisning av behöriga lärare.
De konstaterar att fjärrlärarens såväl ämnesmässiga som digitala kompetens spelar roll för
undervisningskvaliteten, men att även tillgång till teknisk utrustning, infrastruktur,
organisation, tid för undervisningsplanering samt elevgruppernas storlek har betydelse för
undervisningens kvalitet. Skolverkets bedömning är att skolhuvudmännen använder
fjärrundervisning

för

att lösa rekryteringsutmaningar

och

vid

litet elevunderlag.

Fjärrundervisning konstateras inte vara något sparprojekt, utan det tillkommer extra kostnader
för handledare och teknisk utrustning. Skolverket skriver också att lagstiftning och framtida
regleringar och villkor har stor betydelse för hur fjärrundervisningen kan utvecklas i Sverige.
Skolverket föreslår att regeringen ska tillåta fjärrundervisning inom flera undervisningsämnen
och att man även ska överväga att tillåta elever i lägre årskurser att delta. (Skolverket, 2018.)
Ifous-programmet bygger på ett tidigare genomfört program, Digitalisering för framtidens
skola, fjärrundervisning – bättre utsikter för flera elever. Enligt data som samlades in under
läsåret 2016–2017 av 13–14 lärare som just hade startat upp fjärrundervisning betonas vikten
av att lärare inte lämnas ensamma i utvecklingen av fjärrundervisning. För att säkerställa
6

kvalitet och för att fjärrundervisningen ska kunna utvecklas vidare behövs strategiskt ledarskap
och organisatoriska förutsättningar. Erfarenheterna från Ifous tidigare program visar att
fjärrläraren behöver organistoriskt stöd i form av förutsättningar, digital infrastruktur och
stödfunktioner (From, 2019.)

1.4 Avhandlingens disposition
Avhandlingen består av sju kapitel, litteraturförteckning, tre bilagor, fyra figurer och en tabell.
Det första kapitlet har behandlat avhandlingens bakgrund och syftesbeskrivning. I det andra
kapitlet definieras distansundervisning som begrepp och diskuteras olika perspektiv på
distansundervisning. I det tredje kapitlet presenteras ett teoretiskt resonemang om skolan som
institution i ett demokratiskt samhälle utgående från ett icke-affirmativt perspektiv. Därefter
presenteras en modell för nivåer av pedagogiskt handlande. I det fjärde kapitlet diskuteras
studiens metodologiska utgångspunkter. I samband med det presenteras studiens
analyskategorier och etiska överväganden. I det femte kapitlet presenteras studiens resultat i
form av åtta principer för distansundervisning utgående från de analyskategorier som analysen
av studiens datamaterial utmynnat i. I det sjätte kapitlet diskuteras studiens resultat i förhållande
till studiens forskningsfrågor. I det sjunde kapitlet presenteras en modell för
distansundervisningens organisering som grundar sig på studiens utvecklade principer. I
kapitlet diskuteras även metoden och förslag till fortsatt forskning inom området.
Avslutningsvis sammanfattas studiens huvudsakliga resultat.

7

2 Distansundervisning
Avhandlingen undersöker organisatoriska förutsättningar för distansundervisningen. En
definition av distansundervisning är undervisning som skiljer elever och lärare i tid och rum.
Distansundervisning förekommer i många olika former och organiseras på många olika sätt. I
det här kapitlet presenteras olika perspektiv på distans och studier om distansundervisning.
Begreppet definieras och placeras i en historisk kontext. Upplevelsen av distans inom
distansundervisning fördjupas genom ett teoretiskt resonemang utgående från teorin om
transaktionellt avstånd. Det organisatoriska perspektivet diskuteras utgående från en modell för
digital innovativ skola, lärarens pedagogiska digitala kompetens och digitalt kompetenta
organisationer.

2.1 Begreppsdefinition
Distansundervisning finns i många former. En definition av distansundervisning utgående från
ett semantiskt perspektiv är studieformer där elever och lärare befinner sig på olika geografiska
platser och således är åtskilda (Nationalencyklopedin, u.å.). Distansundervisning i sådan form
förutsätter inte användande av digital teknik, utan undervisning där lärare och elever varit
åtskilda i rum har historiskt skett exempelvis som brevkorrespondens (Clark, 2011, s. 557).
Digitalisering och digitala verktyg har förändrat distansundervisningens genomförande. I takt
med teknikens utveckling skapas nya sätt att bedriva distansundervisning, vilket innebär att
begreppet distansundervisning genomgår en kontinuerlig förändring utgående från vilka
resurser som finns tillgängliga.

När distansundervisning främst handlade om brevkorrespondenskurser var eleven och läraren
inte bara åtskilda i rum utan även i tid. En distinktion inom distansundervisningen är synkron
och asynkron undervisning. Asynkron distansundervisning avser elever och lärare som är
åtskilda i såväl tid som rum. Synkron distansundervisning avser elever och lärare som är
åtskilda endast i rum, exempelvis genom videokonferens-utrustning. (Malinovski, Vasileva,
Vasileva-Stojanovska & Trajkovik, 2014, s. 92.)

Distansundervisning har utvecklats på olika sätt i världen och existerar idag i olika former med
olika begrepp. Saba (2013) hänvisar i sin artikel Building the Future – a Theoretical Perspective
8

till More, Dickson–Dean och Galyens studie från år 2010, där definitioner av begrepp inom
distansundervisning undersöktes. Deras studie visade att olika begrepp används och förstås
olika av forskare i olika sammanhang. Detta skapar begreppsförvirring, eftersom forskare
nationellt och internationellt kan använda olika begrepp för att beskriva liknande fenomen.
(Saba, 2013, s. 50.)

Ett populärt pedagogiskt koncept som tillämpats sedan början av 2000-talet är blended learning,
som kombinerar såväl asynkrona som synkrona perspektiv. Begreppet öppnar för alternativa
sätt att se på lärmiljön som blandad, genom att å ena sidan omfatta digitala lärplattformar eller
å andra sidan traditionella klassrum (Güzer & Caner, 2013, s. 4597). Ur ett blended learningperspektiv kan man genomföra asynkrona undervisningsmoment i en vanlig klassrumsmiljö där
eleven interagerar med en digital lärplattform. Även synkron distansundervisning kan innefatta
asynkrona undervisningsmoment. Alldeles oavsett hur undervisningen genomförs befinner sig
lärare och elever i sin respektive lärmiljö.

Charlotta Hilli (2016, s. 162) definierar i sin doktorsavhandling Virtuellt lärande på distans
virtuella lärmiljöer som interaktiva, kollaborativa och kommunikativa digitala miljöer.
Virtuella lärmiljöer förknippas och genomförs vanligen helt eller delvis genom digitala
plattformar. De digitala verktyg som finns att tillgå präglar undervisingens karaktär. Särskilt
synkron kommunikation, t.ex. chat eller videokonferens, har visat sig vara väsentlig för att
skapa interaktion inom en undervisningsgrupp och stärka bl.a. relationer mellan elever och
lärare.

Avhandlingen skrivs inom en svensk kontext. I Sverige används begreppet fjärrundervisning i
betydelsen undervisning i realtid genom videokonferensutrustning (Häll et al., 2007).
Fjärrundervisning i grundskolan bedrivs, enligt Skollagen (800/2010), så att eleven och läraren
kan vara åtskilda i rum, men inte i tid. Fjärrundervisning är alltså en variant av synkron
distansundervisning. I avhandlingen används begreppet distansundervisning, eftersom
begreppet fjärrundervisning begränsar förståelsen för distansundervisningens mångfacetterade
innehåll, även om den verksamhet som bedrivs i studien kallas för fjärrundervisning i den
svenska lagstiftningen. Fjärrundervisning behöver inte begränsas till att enbart vara synkron
distansundervisning, utan andra former av distansundervisning kan kombineras inom ramen för

9

fjärrundervisningen. Kontexten som studien görs inom beskrivs mera ingående i samband med
avsnittet om studiens kontext i kapitel 4.

2.2 Distansundervisningens historia
Distansundervisning som fenomen är ingen ny företeelse. I slutet av 1920-talet inledde
universitet i Nebraska självstudier inom högre utbildning, där kontakten mellan lärare och
studerande upprätthölls genom brevkorrespondens (Clark, 2011, s. 556). Undervisningsformen
möjliggör distansstudier med begränsad dialog mellan lärare och elev. Enligt Barbour (2013, s.
574) har distansundervisning inom grundläggande utbildning sitt ursprung från samma
tidsperiod. Brevkorrespondens kan betraktas som asynkron distansundervisning i det avseendet
att undervisningen genomförs så att lärare och studerande är åtskilda i såväl tid som rum.

Den teknologiska utvecklingen och utvecklandet av nya kommunikationsmetoder skapar nya
metoder inom distansundervisningen. Den skrivna texten var länge basmaterialet inom
distansundervisning, även om teknik som möjliggjorde ljud- och videobaserat material
utvecklades under 1900-talet (Clark, 2011, s. 557–558). Det första nätbaserade
studieprogrammet för grundläggande utbildning utvecklades år 1991 av en amerikansk
privatskola (Barbour, 2013, s. 574). Idag finns det virtuella skolor runtom i världen som
erbjuder distansundervisning inom de flesta ämnen inom grundläggande utbildning, antingen i
sin helhet eller som kompletterande undervisning (Clark, 2011, s. 561).

Distansundervisning kan genomföras på många olika sätt. Ovanstående diskussion visar hur
undervisningens genomförande påverkas av de förutsättningar som finns. Å ena sidan
möjliggör den teknologiska utvecklingen nya undervisningsmetoder. Å andra sidan är det inte
den teknologiska utvecklingen per se som skapar de nya undervisningsmetoderna, utan de
skapas av skolan och av lärare. Därmed är de organisatoriska förutsättningarna som ges för
distansundervisningens genomförande av stor betydelse för på vilket sätt undervisningen kan
genomföras.

10

2.3 Upplevelse av distans
Begreppet distansundervisning aviserar att det finns ett avstånd att beakta. Det finns studier
som visar att studerande som befinner sig på annan geografisk plats känner sig isolerade och
lite delaktiga i undervisningssituationen. Tidigare studier indikerar att distansundervisande
lärare kan uppleva ett mentalt avstånd mellan sig och eleverna. Detta upplevda avstånd kan
resultera i att lärare känner osäkerhet kring huruvida eleverna deltar aktivt i undervisningen.
(Hilli, 2018, s. 9.) I det här avsnittet förs en teoretisk diskussion om upplevelsen av distans
inom distansundervisning.

Känslan av isolering i distansundervisningssammanhang härleds till begränsad tillgång till
dialog och gäller inte enbart lärare utan också elever. Det mentala avståndet mellan lärare och
elever kan ofta upplevas som långt inom distansundervisning på grund av begränsad tillgång
till sociala interaktioner. (de la Varre, Keane & Irvin, 2010, s. 37.)
I en studie gjord av Hawkins, Graham och Barbour (2012) framkommer att lärare som bedriver
asynkron distansundervisning, d.v.s. när lärare och elever är åtskilda både i tid och rum, känner
sig frånkopplade från sina studerande. De saknar dialogen som sker när det finns naturliga
kanaler för dialog. Upplevelsen av bristande dialog utgör ett hinder för lärare att kunna förstå
elevernas lärandeprocess. (Hawkins, Graham & Barbour, 2012.)

Michael G. Moore utvecklade under 1970-talet teorin om transaktionellt avstånd (Theory of
Transactional Distance), som har använts kring studier om distansundervisning. Teorin utgår
från begreppen struktur, dialog och autonomi. Det transaktionella avståndet kan förstås som
mental upplevelse av avstånd i undervisningssituationen (Best & Conceição, 2017, s. 138).
Enligt Moore (2011, s. 71) uppstår det mentala avståndet utgående från kursens struktur och
möjlighet till dialog i förhållande till elevens egen autonomi. En kurs med hög struktur kan
innebära att varje elev ska genomgå varje steg i kursen enligt ett schema utan möjlighet till
flexibilitet (Moore, 2011, s. 68). Enligt teorin har en autonom elev bättre förutsättningar att
klara av studier med hög struktur och lägre dialog. Moore (2011, s. 70) menar att möjligheten
till dialog är kopplad till kursens struktur.

11

Studerande är autonoma i olika hög grad. Moore (2011, s. 71) menar att variationer i
studerandes autonomi gör att det behövs olika mängd struktur och dialog för att de enskilda
individerna ska uppnå sina studiesyften. Det är viktigt att poängtera att teorin är framtagen
genom studier av distansundervisning för äldre studerande. Inom grundläggande utbildning
med elever i lägre åldrar är det rimligt att anta att behovet av tillgång till dialog med läraren är
större än för äldre elever. Ju lägre autonomi elever har, desto viktigare är det att tillgången till
dialog är hög för att undervisningens ska lyckas. Eftersom distansundervisningen i den här
kontexten sker med hjälp av teknologiska hjälpmedel är det av central betydelse vilken tillgång
till digitala resurser läraren har samt hur dessa används.

Ben Harper (2018) beskriver i sin litteraturstudie hur implementering av digitala verktyg kan
öka mängden dialog mellan lärare och elever genom att nya kommunikationssätt ökar
tillgängligheten till läraren. Den ökade dialogen leder till större engagemang för lärande. Han
menar också att olika elever påverkas i olika omfattning av kommunikation via digitala verktyg.
Introverta elever kan genom den digitala dialogen vara mera delaktiga i samtal än i det
traditionella klassrummet. Implementeringen av digital teknik främjar en viss typ av dialog, i
synnerhet ökar lärarens möjlighet att ge eleverna formativ respons (Harper, 2018, s. 218).
Tekniken skapar möjligheter för nya former av dialog som läraren har möjlighet att använda i
pedagogiska syften. Bara för att någonting är tekniskt genomförbart innebär inte att det är
pedagogiskt gynnsamt. I Barbours (2015) studie intervjuades 12 distansundervisande elever
som bodde i rurala områden runt Newfoundland och Labrador. I studien framkommer att det
kan kännas otryggt för elever att tala i mikrofon och att 11 av 12 elever i studien föredrog att
kommunicera med läraren genom skrivna meddelanden (Barbour, 2015, s. 10–11).
Ovanstående resonemang behöver ses i ljuset av den ständiga tekniska utvecklingen som sker.
Trots att internet endast funnits tillgängligt en begränsad tid har det redan förändrat väldigt
mycket när det gäller hur människor lever, lär och arbetar. Ännu är forskningen bara i början
när det kommer till hur internet kan få oss att göra saker på ett annorlunda sätt, t.ex. inom en
utbildningskontext. Genom studier om distansundervisning och dess metoder, kan vi hitta nya
sätt att nyttja tekniken till gagn för människor. Dagens nya teknik passar inte nödvändigtvis in
i den traditionella undervisningskontexten, utan det behövs mera empiri för att hitta modeller
som sammanför tekniken och pedagogiken. (Wegerif, 2013, s. 1.)

12

En viktig aspekt i diskussionen om distansundervisningens organisation blir med stöd av teorin
om transaktionellt avstånd vilken tillgång till digitala resurser som finns och hur dessa kan
användas för att minska eventuell upplevelse av avstånd. Trots de problem som upplevs i
dialogen menar Harper (2018, s. 221) att det finns potential att förbättra kommunikationen
genom digitala kommunikationskanaler, vilka ökar möjligheten till dialog. I en av studierna
som Harper (2018, s. 222) analyserar betonas att utfallet till stor del beror på vilket sätt läraren
använder tekniken. Läraren utför sitt arbete inom de ramar som ges. Ovanstående diskussion
anknyter till avhandlingens tredje forskningsfråga om hur distansundervisningen organiseras ur
ett lärarperspektiv.

2.4 Modell för innovativ digital skola
Distansundervisningen påverkas av vilken tillgång till digitala resurser som finns och hur dessa
används. I det här avsnittet presenteras en modell för innovativ digital skola som lyfter fram
centrala organisatoriska principer för att förbättra och stärka skolors användning av digital
teknik. Modellen är inte skapad för distansundervisning explicit, men eftersom
distansundervisningen i den här studien utgår från användning av digital teknik anses modellen
stöda organisationers förutsättningar för utveckling av distansundervisning.

Modell för innovativ digital skola beskriver centrala principer för att förbättra skolors
användning av digital teknik. Modellen erbjuder ett ramverk för att studera verksamheters
användning av digital teknik. Modellen kombinerar tidigare studier om skolutveckling,
innovationsskapande och digital teknik inom utbildning. (Ilomäki & Lakkala, 2018, s. 1.)
Innovation avser i det här sammanhanget produkter eller processer som är nya, applicerbara
och användbara i en särskild kontext (Ilomäki & Lakkala, 2018, s. 5). I det här sammanhanget
är en innovation ett nytt sätt att använda tekniken för att uppnå pedagogiska syften.

Modellen är empiriskt beprövad och synliggör centrala principer för att en organisation ska
kunna utveckla användningen av digitala verktyg i undervisningen. I studien testades modellen
i tre närbelägna grundskolor (årskurs 1–9) i Finlands huvudstadsområde med likvärdiga
resurser (Ilomäki & Lakkala, 2018, s. 10). I studien deltog skolledare, tillsvidare anställda lärare

13

och elever i årskurs 9. Datainsamlingen gjordes genom lektionsobservationer och intervjuer
med lärare och rektorer och enkäter till eleverna. (Ilomäki & Lakkala, 2018, s. 13).

Modellen för digital innovativ skola är indelad i två nivåer: 1. Skolledare och lärare och 2.
Lärare, elever och skolledare. Den första nivån mellan skolledare och lärare identifierar tre
begrepp: visioner, ledarskap och pedagogiskt samarbete. Den andra nivån identifierar tre
begrepp: pedagogisk praxis, kunskap om praxis på skolnivå och digitala resurser.

Figur 1. The innovative digital school model elements of a school regarded as relevant for developing
schools through digital technology (Ilomäki & Lakkala, 2018, s. 9)

I toppen av modellen finns visioner för skolan. Den avser visioner om användning av digital
teknik, gemensam uppfattning om visionen och hur den förhåller sig till omgivningen.
Skolledaren har som pedagogisk ledare en betydande funktion i utvecklingsarbetet i en skola.
Ansvaret för att utveckla och förbättra enskilda skolor från insidan ligger hos skolledaren och
lärarna själva (Ilomäki & Lakkala, 2018, s. 3). För skolutveckling är skolledarens roll central.
Skolledaren driver processer, motiverar, organiserar och involverar personalen i utvecklingen
(Ilomäki & Lakkala, 2018, s. 4). Utgående från diskussionen om det transaktionella avståndet
kan lärares möjligheter att planera undervisningen begränsas av vilka förutsättningar som ges
organisatoriskt. Därav är ledarskapet av stor betydelse för möjligheterna att utveckla den
innovativa användningen av digitala verktyg. Det pedagogiska ledarskapet avser också läraren
som den centrala aktören för undervisningens genomförande. Frågor att reflektera kring är
14

bland annat hur ledarskapet är organiserat och huruvida samarbete och kollegialt lärande stöttas
genom nätverk, men också vilken roll skolledaren har i såväl formell som informell mening.

En aspekt i modellen är att skapa arenor för pedagogiskt samarbete och nätverk för kollegialt
lärande. Tillsammans kan kollegiet höja kunskapsnivån men också stärka kunskapsnivån inom
organisationen som helhet. I ett sådant fall att läraren utvecklar sin praktik isolerat är kunskapen
knuten till en enskild person. Det innebär i så fall att organisationen som helhet tappar all
kompetens som en medarbetare tar med sig vid eventuellt byte av arbetsplats eller pensionering.

Studien visade att tre resursmässigt likvärdiga skolor arbetar på olika sätt med digital teknik.
Enkätstudien med elever i årskurs nio visade en stor skillnad mellan skolorna gällande hur
mycket man använder digital teknik i undervisningen. Ilomäki och Lakkala (2018, s. 24) menar
att den största skillnaden mellan skolorna är nivån på visioner och i vilken utsträckning de delas
inom organisationen. Detta knyter an till den här studiens forskningsfråga om vilka visioner för
distansundervisning som finns inom skolorganisationen.

Användningen av digital teknik bör inte vara ett självändamål. Ofta används den digitala
tekniken per se, utan pedagogiskt mervärde som stöder elevernas lärande (Ilomäki & Lakkala,
2018, s. 25). Modellen för innovativ digital skola skapar ett ramverk för centrala principer i en
digitalt kompetent organisation. Detta relaterar till avhandlingens syfte att utveckla principer
för distansundervisning.

Modellen för innovativ digital skola lyfter fram perspektiv att ta i beaktande vid organisering
av distansundervisning. Modellen visar att tre till synes likvärdiga skolor beträffande tillgång
till digital teknik har utvecklats i olika riktning beträffande teknikanvändning, beroende på
vilken nivå av visioner skolan har och hur de delas internt i organisationen. Det är inte
nödvändigtvis tillgång till digital teknik som avgör hur den används i undervisningen, utan även
vilka visioner och målsättningar som ligger till grund för verksamheten och i vilken
utsträckning organisationen som helhet delar visionerna. Utgående från den diskussionen är
modellen

relevant

beträffande

vilka

visioner

distansundervisningens organisering.

15

som

styr

skolorganisationen

vid

2.5 Digitalt kompetent organisation
Användningen och implementeringen av ny teknik och nya metoder utmanar den traditionella
lärarrollen. Även om undervisningens didaktiska kärna fortsättningsvis kvarstår, uppstår nya
sätt att tänka undervisning och utbildning. För att didaktiskt kunna tillämpa och applicera
tekniken på ett pedagogiskt övervägt sätt behöver läraren vara beredd att ompröva tidigare
etablerade modeller för undervisningen. (Lantz–Andersson & Säljö, 2015, s. 14.)

Pettersson (2018a) diskuterar hur digitalt kompetenta skolorganisationer utvecklas. Den
digitala utvecklingen fokuserar ofta på hur elever och lärares digitala kompetens kan stärkas,
medan frågan om hur struktur och organisation stöder den digitaliserade skolan uteblir
(Pettersson, 2018a, s. 134). Pettersson (2018a, s. 135) identifierar begreppen mål och visioner,
professionell utveckling och struktur och organisation som centrala faktorer för att utveckla en
digitalt kompetent organisation. Utgående från dessa identifieras målorienterad och
kulturorienterad skolorganisation. I målorienterade skolorganisationer formuleras och
kommuniceras tydliga målsättningar utgående från den vision man vill uppnå (Pettersson,
2018a, s. 140), medan kulturorienterade skolor fokuserar på relationsskapande och värden inom
organisationen och låter lärarna ansvara för den utbildningsmässiga utvecklingen (Pettersson,
2018a, s. 139). Beroende på skolans kulturorientering hanteras frågan om vilka
stödorganisationer som behövs för att skapa och upprätthålla en digitalt kompetent organisation
olika. Pettersson (2018a, s. 139–140) exemplifierar att kulturorienterade skolor ofta tillämpar
ett kollegialt lärande med en botten-upp vision emedan ledningen i den målorienterade
organisationen formulerar målsättningar och visioner som kommuniceras till personalen.

Oberoende av vilken orientering skolorganisationen har är frågan om utveckling av digital
kompetens avgörande för organisationens samlade digitala kompetens. I en pedagogisk kontext
är ytterligare den pedagogiska tillämpningen av den digitala kompetensen central.
Distansundervisning utgående från digital teknik förutsätter digitalt kompetenta lärare. From
(2017, s. 48) definierar begreppet pedagogisk digital kompetens som förhållandet mellan
kunskap, förmåga och attityder i förhållande till digital teknik, lärandeteorier, ämne och
kontext. Krumsvik (2013) menar att lärarens digitala kompetens avser förmågan att använda
digital teknik i skolan utgående från en pedagogisk bedömning med insikter om vad den får för

16

konsekvenser för lärandet. Organisationen behöver inte enbart stärka den digitala kompetensen,
utan också arbeta med den pedagogiska tillämpningen av den digitala kompetensen.

En digitalt kompetent organisation stöder utvecklingen och användningen av digitala redskap i
undervisningen. Ottestad (refererad i Pettersson, 2018b) identifierar fyra processer som skolan
behöver implementera för att bli digitalt kompetent. 1) utveckla personalens digitala
kompetens, 2) skapa en lärande organisation som delar kunskap, 3) skapa planer och strategier
med pedagogiskt fokus och 4) gör strategiska investeringar av resurser. (Pettersson, 2018b, s.
1012.) Utvecklingen av personalens digitala kompetens stöder utvecklingen av lärarnas
praktiker. Genom att skapa arenor för att dela kunskap inom organisationen kan lärare lära av
varandra och samtidigt få utrymme att reflektera över sitt eget kunnande. Scherp (2015, s. 261)
lyfter betydelsen av reflektion i lärprocessen eftersom det medvetandegör den egna förståelsen
för det fenomen som studeras. En lärande organisation kan identifiera utmaningar och
lösningar. Pettersson (2018a, s. 140) menar att en central komponent för att utveckla en digitalt
kompetent skolorganisation är att förankra mål och visioner i strategidokument.

Sammanfattningsvis

stöder

en

digitalt

kompetent

organisation

utvecklingen

av

distansundervisning. Lärarens pedagogiska digitala kompetens avgör i vilken utsträckning den
digitala tekniken kan tillämpas på ett pedagogiskt avvägt sätt. Den digitalt kompetenta
organisationen behöver därför reflektera kring utvecklingen av personalens pedagogiska
digitala kompetens och kollegiala lärande samt genomföra strategiska investeringar. Dessa
parametrar stöder skolorganisationens digitala utveckling och samtidigt görs kunskapen om den
digitala användningen i högre grad till en gemensam angelägenhet inom skolan. Ovanstående
diskussion anknyter till studiens andra forskningsfråga om hur man kan stärka den digitala
kompetensen inom organisationen som helhet.

2.6 Sammanfattning
Distansundervisning är ingen ny företeelse utan studier har kunnat bedrivas genom
brevkorrespondens i över 100 år. Den teknologiska utvecklingen öppnar för nya möjligheter att
bedriva undervisning på distans. Distansundervisning är ett samlingsbegrepp för undervisning
där lärare och elever är avskilda med avseende på tid och rum. En distinktion på

17

distansundervisning

är

synkron

och

asynkron

distansundervisning.

Synkron

distansundervisning avser undervisning där elever och lärare enbart är avskilda i rum och
asynkron distansundervisning avser undervisning där elever och lärare är avskilda i såväl tid
som rum. Den här studien genomförs i Sverige, där man i styrdokumenten använder begreppet
fjärrundervisning, som är synonymt med synkron distansundervisning.

Teorin om transaktionellt avstånd synliggör det mentala avståndet som kan uppstå på distans
utgående från hur undervisningen struktureras, vilken möjlighet det finns till dialog samt hur
autonoma de studerande är. Modellen för digital innovativ skola identifierar centrala faktorer
för skolorganisationens struktur i utvecklingsarbetet mot större digital kompetens.
Distansundervisning förutsätter lärare med goda förutsättningar att bedriva undervisning i
digitala miljöer. En central kompetens för distansundervisande lärare är pedagogisk digital
kompetens, med hjälp av vilken läraren kan göra viktiga pedagogiska överväganden i en digital
miljö med digitala verktyg som skapar mervärde för undervisningen.

18

3 Pedagogiska handlandets nivåer
I det här kapitlet diskuteras skola och skolutveckling ur ett filosofiskt perspektiv. Skolan finns
i en kontext och får sitt syfte och legitimitet från den kontexten. Stensmo (2007, s. 12–13) ger
några exempel på skolans uppdrag: (1) skolan ska förbereda för arbetslivet, (2) skolan ska vara
allmänbildande, (3) skolan ska vara personlighetsutvecklande eller (4) skolan ska fostra
demokratiska medborgare. Utbildningens roll i ett demokratiskt samhälle, utgående från ett
icke-affirmativt perspektiv, är att erkänna individens intressen utan att bekräfta dessa för att
inbjuda till reflektion. Beroende på vilket syfte som betonas med utbildningen påverkas också
genomförandet av den. I det här kapitlet presenteras icke-affirmativ teori som grund för en
modell om pedagogiska handlandets nivåer.

3.1 Icke-affirmativ teori
Ett icke-affirmativt perspektiv på utbildning syftar till att problematisera etablerade normer,
praktiker och kunskaper på ett förutsättningslöst sätt, för att stöda den individuellas utveckling
mot professionell, politisk och kulturell autonomi (Tigerstedt & Uljens, 2016, s. 161).
Perspektivet synliggör hur utbildningen skapas och formas i samverkan på flera nivåer i ett
demokratiskt samhälle.

Smeds-Nylund (2019, s. 48) definierar icke-affirmativ pedagogik som att utbildningens plats i
samhället granskas och omförhandlas i demokratisk ordning. En icke-affirmativ pedagogik
öppnar för att problematisera pedagogiskt handlande. I det här sammanhanget kan tillgången
till utbildning och kunskap diskuteras och hur undervisningen de facto ska genomföras.

En icke-affirmativ utgångspunkt innebär att medla mellan normativ och kritisk pedagogik, i
syfte att förhindra att reproducera redan befintliga värden i ett befintligt samhälle. Om vi
okritiskt reproducerar samhället bestämmer vi i princip alltid på förhand vilka värden och ideal
framtidens samhälle ska bygga på. Det är sedan detta samhälle som eleverna okritiskt
socialiseras in i. (Uljens & Ylimäki, 2015, s. 38.) Den icke-affirmativa teorin diskuterar istället
en skolkultur där den lärande utvecklar ett eget kritiskt förhållande till det demokratiska
medborgarskapet (Uljens & Ylimäki, 2015, s. 37).

19

Icke-affirmativ teori handlar om ett perspektiv på att influera andra utgående från tre
komponenter: erkännande, självaktivitet och bildsamkeit. Erkännande i icke-affirmativ teori
betyder att erkänna och acceptera den andres närvaro och frihet (Tigerstedt & Uljens, 2016, s.
162). Erkännande kan ta sig uttryck som respekt, känsla, kärlek och vänskap och dessa påverkar
hur individer utvecklar självförtroende och självrespekt (Uljens & Ylimäki, 2015, s. 36).
Självaktivitet som koncept förklarar hur skolan, lärare och skolledare medierar mellan rådande
kultur och den enskilda individens självutveckling. Uppfordran till självaktivitet betyder i
praktiken att läraren inbjuder eleven till självaktivitet och därmed självreflektion om sig själv i
förhållande till kulturen och samhället. (Uljens & Ylimäki, 2015, s. 36.) Bildsamkeit är
resultatet av erkännande och självaktivitet. När eleven utgående från sin förståelse för världen
och sina erfarenheter erkänns och uppfordras uppstår bildsamkeit, som i vid mening kan ses
som att individen genom självaktivitet formar sig själv i förhållande till det som sker runtom
individen. (Uljens & Ylimäki, 2015, s. 37.)

I vid bemärkelse handlar den icke-affirmativa teorin om att erkänna subjekten som om de redan
var kapabla att göra någonting som de förväntas bli kapabla till att göra, och agera i enlighet
med det (Uljens & Ylimäki, 2015, s. 36). Detta i motsats till att affirmera individer i en viss
riktning. Uppfordran till självaktivitet förutsätter att det lärande subjektet inbjuds till sådana
situationer där de kan erkännas.

Det icke-affirmativa perspektivet kan utgående från ovanstående beskrivning tillämpas och
förstås på flera nivåer inom den pedagogiska verksamheten. Lärande sker på alla nivåer av en
organisation, inte enbart hos elever. Ett icke-affirmativt perspektiv inom hela organisationen
kan därför erbjuda individer utveckling och möjlighet till kritiskt förhållningssätt inom
befintliga normer och ramar.

3.2 Det pedagogiska handlandets nivåer
Skolan som institution utvecklas i demokratisk samverkan med resten av samhället. I det här
avsnittet diskuteras icke-affirmativitet i förhållande till olika nivåer av pedagogiskt handlande
som samspelar i organiseringen av skolan. I avsnittet presenteras en icke-hierarkisk modell för
olika nivåer av pedagogiskt handlande. Den här studien utgår från tre av modellens nivåer,

20

nämligen läraren, skolledaren och utbildningsadministrationen. Modellen synliggör hur olika
nivåer av pedagogiskt handlande påverkar den pedagogiska verksamheten. Icke-affirmativt
pedagogiskt ledarskap på olika nivåer uppmärksammar och problematiserar den pågående
verksamheten, värderingar och kunskaper (Uljens, Sundqvist & Smeds-Nylund, 2015, s. 107).

Uljens (1998, s. 53) lyfter fram ett av pedagogikens paradoxala drag: elevens frihet förutsätter
en ofri tillväxt. I ljuset av det påståendet och det allmänna syftet med utbildningen bör man
ställa frågan huruvida utbildningen ska vara normativ och reproducera tidigare normer och
traditioner eller om den istället ska sträva efter någonting annat. Icke-affirmativ pedagogisk
teori lyfter fram en icke-hierarkisk uppfattning om förhållandet mellan pedagogik, politik,
kultur och ekonomi (Uljens, 2015, s. 286). Detta innebär att utbildning varken över- eller
underordnas politik, kultur eller arbetslivets intressen. Den icke-hierarkiska principen bygger
på att samhällsutbildning är beroende av politiska beslut, men samtidigt är det politiska
systemet beroende av utbildningen, genom att utbildningen förväntas förbereda framtida
politiska, kulturella och ekonomiska medborgare (Tigerstedt & Uljens, 2016, s. 161). För att
synliggöra detta diskuterar Uljens (2015) tre principiella nivåer: samhällelig, organisatoriskinstitutionell och mellanmänsklig nivå.

Den samhälleliga nivån i en icke-hierarkisk ordning betyder att pedagogiken handlar
självständigt och medlar mellan den dagsaktuella politiken och traditionen. Utgående från ett
sådant resonemang kan ensidigt socialiserande genom normativ pedagogik undvikas. Ett sådant
förhållningssätt upprätthåller inte befintliga strukturer, utan dessa problematiseras med eleven
så att den kan skapa sig ett personligt kritiskt förhållningssätt till sin omgivning. (Uljens, 2015,
s. 286.)

Organisatorisk-institutionell nivå omfattar pedagogisk planering, handling och utvärdering på
olika nivåer (figur 2). Nivåerna inom det pedagogiska handlandet är nämligen flera, och dessa
påverkar varandra i utformningen av dagens och morgondagens skola. Uljens (2015, s. 286)
lyfter

fram

tre

dimensioner:

planering,

realisering

och

evaluering.

Vid

en

undervisningssituation ska eleven, läraren, skolledaren, bildningsdirektören, kommunen och
staten samtliga på olika sätt planera, realisera och evaluera lärande, utbildning och
undervisning. Varje nivå av pedagogiskt handlande är beroende av hur de andra nivåerna

21

agerar. Elevens lärande påverkas av lärarens didaktiska möjligheter att genomföra
undervisning. Lärarens didaktiska möjligheter att genomföra undervisning påverkas av
skolledaren övergripande planering. Skolledarens övergripande planering påverkas av
bildningsdirektören och det kommunala beslutsfattandets resursallokering. Bildningsdirektören
och det kommunala beslutsfattandes resursallokering bygger i hög utsträckning på vilka
resurser som finns att tillgå samt vilken statlig lagstiftning man behöver förhålla sig till.
Utbildningspolitiken i sin tur evalueras och tar ofta avstamp i transnationella jämförelser, där
utvecklingsbehov synliggörs. Med andra ord spelar den enskilda elevens lärande roll för hur
den nationella utbildningspolitiken utvecklas. Relationen mellan nationell och transnationell
styrning genom läroplaner, finansiering, timfördelning och utvärdering och undervisningen
som förmedlas till den enskilda eleven förmedlas genom ett komplext administrativt system.
(Uljens, 2015, s. 288.)

Figur 2. Det pedagogiska handlandets olika nivåer (Uljens, 2015, s. 290).

Ovanstående figur synliggör förhållandet mellan olika nivåer av pedagogiskt handlande. Det
pedagogiska ledarskapet gör sig gällande genomgående från nationell nivå hela vägen in i
klassrummet till den enskilda eleven. Utbildningen och undervisningen är därmed beroende av

22

hur de olika nivåerna tolkar intentioner och villkoren för de andra nivåerna. (Uljens, 2015, s.
291.)

Utgående från ovanstående diskussion blir förståelsen för dialogen och samverkan mellan
nivåerna central, eftersom de olika nivåerna representerar olika uppgifter. Lärarens främsta
uppdrag är att handleda och stöda den enskilda elevens utveckling, samtidigt som läraren utövar
makt genom att t.ex. bedöma elevernas prestationer. De andra nivåerna, skolledare och
skoldirektörer, påverkas i högre utsträckning av politiska, ekonomiska och juridiska perspektiv.
(Uljens, 2015, s. 294.)

Denna teoretiska utgångspunkt är tillämpbar i avhandlingens kontext, eftersom den ifrågasätter
att okritiskt utgå från ett normativt pedagogiskt perspektiv och därmed öppnar för möjligheten
att hitta nya sätt att tänka kring utbildning och undervisning. Den synliggör också att makten
över utvecklingen inte är ensidig, utan att utvecklingen sker i en icke-hierarkisk samverkan
mellan olika nivåer. Det är av organisatorisk betydelse att synliggöra dessa nivåer och förstå att
makten över processerna inte återfinns på enbart en nivå. Som framkom i avhandlingens
bakgrundskapitel regleras distansundervisningen i nationell lagstiftning och i förordningar.
Dessa utgör ramverk för vilken verksamhet som är tillåten att bedriva, men de reglerar inte i
detalj hur den ska bedrivas. Om målet är att uppnå det som Uljens och Ylimäki (2015) kallar
Bildsamkeit genom erkännande och uppfordran till självaktivitet, finns skäl att undersöka vilka
möjligheter till Bildsamkeit som distansundervisning erbjuder inom en utbildningsorganisation.
Med utgångspunkt i ovanstående resonemang kan alltså ett icke-affirmativt förhållningssätt
möta de förutsättningar som den digitala tekniken erbjuder genom att skapa lärsituationer som
erkänner den lärande och uppfordrar till självaktivitet i strävan mot Bildsamkeit.
Avhandlingens tematik stärks av modellen för det pedagogiska handlandets nivåer, eftersom
den synliggör den dynamiska samverkan som skolan som institution kontinuerligt genomgår.

3.3 Politikens tröghetsfaktorer
Även om man kommer till slutsatsen att distansundervisning kan vara ett bra komplement till
annan undervisning som sker inom utbildningssektorn, är det inte alls sagt att den
23

implementeras. Det finns generella tröghetsfaktorer inbyggda i det politiska systemet som
innebär att det demokratiska beslutsfattandet tar tid. Trögheten ska inte ses som att ingenting
sker, utan snarare att förändringen är långsam och att det finns ett inbyggt motstånd mot
förändringar (Arhne & Papakostas, 2002, s. 75). Även om avhandlingen inte primärt fokuserar
på den politiska diskussionen finner jag det motiverat att lyfta fram perspektiv på
förändringsprocessernas innehåll, eftersom övergången till distansundervisning kan ses som en
stor förändring i det pedagogiska landskapet.

Santesson-Wilson (2009, s. 39) menar att reformer av välfärdsinstitutioner generellt skapar
vinnare och förlorare. När det gäller implementering av en helt ny undervisningspraktik blir
frågan huruvida det ses som någonting positivt eller negativt. Skolhuvudmännen med
utmaningen att rekrytera behörig personal till sina skolor, såsom skollagen påbjuder, ser det
sannolikt som en fördel om det går att använda sig av distansundervisning. Här uppstår snarare
en utmaning i och med att skollagen och förordningen begränsar användningen av
distansundervisning i praktiken.

Utvecklings- och förändringsarbete utgår alltid från en befintlig verklighet. Även om man
rationellt kan argumentera för vissa lösningar som ändamålsenliga finns det en del psykologiska
faktorer att ta i beaktande. Vid genomförande av reformer som kan leda till negativ
resursfördelning, där det skapas vinnare och förlorare, kan det uppstå en negativ debatt,
eftersom den befintliga ordningen ofta har ett starkt folkligt stöd. Ur ett politiskt perspektiv är
det till stor nackdel att initiera reformförslag som kan uppfattas impopulära. (Santesson-Wilson,
2009, s. 41.) Kombinationen av vetskap om vad man har och rädslan inför det nya som
förändringen innebär skapar ett närmast automatiskt motstånd mot förändring.

På individnivå finns en tendens att motsätta sig det som strider mot den rådande ordningen
(Santesson-Wilson, 2009, s. 42). Det är en tendens som politiker och tjänstemän behöver
förhålla sig till även i förhållande till elever, personal, föräldrar och övriga samhället, när det
ska fattas beslut gällande samhällets utveckling i stort, vilket även inkluderar skolan som
institution. Ahrne och Papakostas (2002, s. 98) beskriver trögheten som relativ, eftersom det i
ett längre perspektiv sker förändringar på institutionell nivå. Stora förändringsprocesser blir

24

därför politiskt motiverade först när utgångsläget uppfattas som sämre än förändringsförslaget
(Santesson-Wilson, 2009, s. 50).

För att skapa förändring behövs mycket information om förändringens implikationer. Skolor
och skolutveckling är komplicerade fenomen att studera, eftersom det finns många variationer
i organisation på så väl administrativ som klassrumsnivå (Ilomäki & Lakkala, 2018, s. 2).
Utgående från det kan tröghetsfenomenet karaktäriseras som organisationers oförmåga till
snabb förändring och delvis organisationers ovilja att förändras (Ahrne & Papakostas, 2002, s.
77). Förändring av praxis sker alltså aldrig på en nivå, utan nivåerna samverkar.

Sammanfattningsvis kan ovanstående diskussion förklara hur politiska beslut om institutionell
förändring förhindras, vilket är en lämplig utgångspunkt för att kunna förklara den
institutionella förändring som faktiskt sker. Den distansundervisning som är tillåten och bedrivs
som försöksverksamhet i Sverige idag, lägger ramarna för verksamheten. Det faktum att det
inte är tillåten tillsvidare är en faktor att förhålla sig till. Det är av betydelse för
distansundervisningens genomförande vilka nationella styrdokument som finns och vilka
vindar som blåser i samhället. Detta har betydelse för den kontext där verksamheten bedrivs
och behöver tas i beaktande för att kunna formulera principer för hur distansundervisningen
organiseras under rådande omständligheter.

3.4 Sammanfattning
Den icke-affirmativa utbildningsteorin syftar till att belysa hur pedagogiskt ledarskap sker på
olika nivåer av pedagogiskt handlande i en icke-hierarkisk struktur. I den här studien begränsas
nivåerna till läraren, skolledaren och utbildningsadministrationen. Skolan som institution finns
och upprätthålls i samverkan mellan olika nivåer. Utbildningsadministrationen behöver ta
läraren och dess förutsättningar i beaktande, samtidigt som läraren behöver ta administrationens
förutsättningar i beaktande. I diskussion om skolutveckling behöver skolan beaktas som en del
av en demokratisk process. I demokrati och politik finns inbyggda tröghetsfaktorer som
påverkar förändringsprocesserna. En förändring är sällan legitim förrän alternativet framstår
som ett sämre alternativ. I avhandlingens undersökning studeras organisationen utgående från
modellen om det pedagogiska handlandets nivåer för att se hur dessa samverkar.

25

4 Ansats, metod och studiens genomförande
I detta kapitel beskrivs studiens design, kontext, informanter och hur datainsamlingen gjorts,
dokumenterats, analyserats och lett fram till åtta principer för distansundervisning.
Avslutningsvis diskuteras studiens etiska aspekter. Designbaserad forskningsansats tillåter
forskarens aktiva roll i forskningsprocessen. Ansatsen är flexibel och iterativ och den erbjuder
möjlighet att använda flera datainsamlingsmetoder (Wang & Hannafin, 2005, s. 9). Studiens
datainsamlingsmetoder har varit intervjuer, gruppdiskussioner, fältanteckningar och
lektionsobservationer.

I kapitlet presenteras urvalet av informanter i studien. Studien gjordes i samarbete med en
skolhuvudman som deltar i Ifous-programmet. Urvalet av informanter begränsades till
deltagande i programmet från huvudmannens organisation. Informanterna består av fem
personer med olika uppgifter inom organisationen som representerar de tre nivåer av
pedagogiskt handlande som studien fokuserar på.

Den designbaserade forskningsprocessen syftar till att utveckla en prototyp för att besvara
studiens forskningsfrågor. Under rubriken prototyp presenteras forskningsprocessen,
bearbetning och analys av studiens insamlade data. Analysen har identifierat åtta principer för
distansundervisning utgående från studiens kontext.

4.1 Syfte och forskningsfrågor
Avhandlingens ansats är designbaserad med syfte att utveckla organisatoriska principer för
distansundervisning i den kontext som studien genomförs. I avhandlingen identifieras och
formuleras organisatoriska principer för distansundervisning. Studien görs i samarbete med en
svensk skolhuvudman, som har drygt sju års erfarenhet av att bedriva distansundervisning inom
grundläggande utbildning. I avhandlingen undersöks hur pedagogiska nivåer inom en
skolorganisation samverkar för att utveckla distansundervisningen. Avhandlingen avgränsas till
skolhuvudmannens organisation, varvid det nationella perspektivet utelämnas. Studien görs
utgående från utbildningsledare, skolledare och lärares perspektiv.
Studiens forskningsfrågor utgående från syftet är:
26

1. Vilka visioner för distansundervisning finns inom skolorganisationen?
2. Hur kan den digitala kompetensen stärkas inom organisationen som helhet?
3. Hur organiseras distansundervisningen ur ett lärarperspektiv?

4.2 Designbaserad forskningsansats
Designbaserad

ansats

definieras

som

systematisk

och

flexibel

för

att

utveckla

utbildningsverksamheter genom iterativ analys, design och utveckling utgående från samarbete
mellan forskare och praktiker (Wang & Hannafin, 2005, s. 6). I detta avsnitt presenteras och
motiveras för val av forskningsansats utgående från studiens syfte och forskningsfrågor.

För att uppnå studiens syfte utformades undersökningen som en kvalitativ designbaserad studie.
När en kvalitativ studie planeras är flera metodologiska beslut redan i någon mening fattade av
forskningstraditionen (Svensson & Ahrne, 2011, s. 33). Den här studien genomfördes inom
ramen för Ifous-programmet Digitala lärmiljöer – Likvärdig utbildning med fjärr- och
distansundervisning och i samarbete med en i programmet deltagande skolhuvudman som valt
att delta för att undersöka sin praktik. Studien genomfördes tillsammans med en skola som
bedrivit distansundervisning under flera års tid. Principerna som togs fram i studien anpassades
efter den kontexten och utgick därmed ifrån ledare och lärare med flera års erfarenhet av
praktiken. Studiens syfte förutsatte en ansats som möjliggjorde forskarens aktiva närvaro i
dialog med en verklighetsförankrad kontext.

Design som ansats innebär att forskningsproblemet och studien tas fram och genomförs i
samarbete med en praktik. Studien genomfördes så att forskaren deltog i en befintlig praktik
och utarbetade en prototyp utgående från problemformuleringen med teoretisk förankring
(Teräs & Herrington, 2014). Forskaren och informanterna har mötts vid två av programmets
utvecklingsseminarium och i samband med ett fältbesök.

Designbaserad studie som ansats innebär att man utför vetenskapliga studier av design och att
man försöker lösa problem genom utveckling av prototyper. Ansatsen innebär design av
prototyp, test samt utvärdering av prototypen med tillhörande analys av dess funktion,
användning och effekter. (Bakker & van Eerde, 2013.) Prototypen i den här studien är principer
27

för distansundervisning, som bygger på representation från de analyskategorier som studiens
empiri lett fram till. Datainsamlingsmetoder, prototypen, materialets bearbetning och analys
presenteras närmare i avsnitt 4.3 och 4.6.

Metoden är lämplig för forskningsfrågor där syftet är att lösa praktiska upplevda problem inom
befintliga praktiker, men som saknar beprövade lösningsmodeller (Teräs & Herrington, 2014).
Processen är cyklisk och innehåller olika faser: 1. Förberedelse och prototypdesign, 2.
Experiment och 3. Retrospektiv analys (Bakker & van Eerde, 2013). Processen är iterativ, vilket
innebär att man rör sig mellan de olika stegen beroende på vilka behov som uppstår under
processens gång (Johnson, Hill, Lock, Altowairiki, Ostrowski, Santos, Lie, 2017). Den iterativa
processen innebär att studiens syfte och forskningsfrågor förändras under pågående studie
beroende på vad som framkommer av empirin.

Varje steg utvärderas och genom den iterativa processen förbättras prototypen utgående från
den information utvärderingarna ger (Teräs & Herrington, 2014). Forskningsansatsen är
utformad så att problemformuleringen kan justeras under studiens iterativa process beroende
på hur utvärderingen och den befintliga praktikens behov ser ut (Bakker & van Eerde, 2013).
Processen med att ta fram prototypen är flexibel och förutsätter en god dialog med praktikerna.
Detta har tagits i beaktade genom ett antal gemensamma seminarier, där observation och
diskussion med den deltagande skolan, och genom att syftet anpassats till skolans kontext och
utmaningar. I samband med varje tillfälle för datainsamling har studiens material utvärderats
och omformulerats utgående från vad som framkommit av empirin.

4.3 Datainsamlingsmetoder
Studiens syfte var att identifiera och formulera principer för organisering av
distansundervisning. Designbaserade studier har sin grund i en verklig kontext där deltagarna
interagerar med varandra och med forskaren (Wang & Hannafin, 2005, s. 9). För att uppnå
syftesbeskrivningen behövdes en mångfald av datainsamlingsmetoder. I studien ingick semistrukturerade intervjuer, informella gruppsamtal, fältbesök och lektionsobservationer.

28

Intervjuer
Intervju är en bra metod för att ta del av personer och gruppers erfarenheter och tankar
(Jacobsson & Skansholm, 2019, s. 87). Intervjuerna genomfördes som individuella intervjuer
med låg grad av standardisering. Låg grad av standardisering innebär att den intervjuade styr
ordningsföljden och att följdfrågor formuleras utgående från tidigare svar (Trost, 2010, s. 39).
De individuella intervjuerna genomfördes med låg standardisering för att försöka förstå de
enskilda deltagarnas processer i förhållande till verksamheten.

Intervjuerna genomfördes som semistrukturerade intervjuer utgående från en på förhand
planerad intervjuguide (bilaga 1) innehållande utvalda centrala teman för intervjun (Jacobsson
& Skansholm, 2019, s. 88). Med semistrukturerade intervjuer avses att intervjuerna i sig var
strukturerade utgående från intervjuguiden, men frågorna hade lägre struktur för att möjliggöra
bredare datamaterial genom öppna frågor (Trost, 2010, s. 42). Intervjuerna ska vara väl
planerade så att intervjuguidens intentioner uppnås. Intervjufrågorna togs i en sådan ordning
som föll sig lämpligast för informanten och dess berättelse (Trost, 2010, s. 54). Öppna frågor
möjliggör en djupare förståelse av informantens berättelse, men de har en tendens att skapa
mycket datamaterial som gör blir utmanande för forskaren att bearbeta i samband med analysen
(Trost, 2010).

Samtliga fem intervjuer genomfördes under två separata dagar i februari 2020. Intervjuerna
genomfördes på informanternas respektive arbetsplats i en miljö de ansåg lämplig. Trost (2010,
s. 66) säger att det är fördelaktigt att låta den intervjuade välja en plats som är bekväm för den,
men ansvaret får inte läggas på den intervjuade. Eftersom intervjuerna genomfördes under ett
fältbesök i arbetsmiljön var det informanternas scheman och tillgång till utrymme som styrde
platsen för intervjuerna. Intervjuerna genomfördes därför på av informanten anvisad plats.

Intervjuerna spelades in med röstinspelningsapplikation på forskarens iPad. Informanterna
informerades om ljudinspelningen och gav samtycke till den. Genom att spela in intervjuerna
kan intervjuaren fokusera på frågorna och informanternas svar utan att göra anteckningar
(Trost, 2010, s. 74). Nackdelen med inspelade intervjuer är att detaljer som kan utläsas av
kroppsspråk inte upptas i inspelningen (Trost, 2010, s. 75).

29

Intervjuerna transkriberades med syfte att möjliggöra analys. Vid transkriberingen tillämpades
principen att fånga både vad som sägs och hur det sägs (Tholander & Thunqvist Cekaite, 2015,
s. 197). Genom att noggrant transkribera de inspelade intervjuerna fanns värdefull information
om hur informanten uttryckt sig tillgänglig vid analysen. Tholander och Thunqvist Cekaite
(2015, s. 203) menar att det är viktigt att bestämma sig för vilken nivå av noggrannhet som
transkriberingen ska genomföras för att säkerställa att materialet kan genomgå en konsekvent
analys. Studiens fokus låg i informanternas sakinnehåll och inte i interaktionen. Därav gjordes
bedömningen att transkriberingen behövde innehålla noggrannhet gällande hur informanten
uttryckte sig, såsom betänketid och skratt. Informanternas ljudvolym och hastighet har inte
transkriberats.

Observationer
En av intervjuns svaghet som datainsamlingsmetod är att den endast ger en begränsad bild av
ett fenomen och den kan därför behöva kompletteras med andra metoder för datainsamling
(Eriksson–Zetterquist & Ahrne, 2011, s. 56). Observation som datainsamlingsmetod innebär att
man samlar information genom att observera. Observationerna görs genom att systematiskt
dokumentera intryck via såväl syn som hörsel i det studerade fenomenets naturliga
sammanhang (Barajas Eriksson, Forsberg & Wengström, 2013, s. 132). I studien genomfördes
observationerna som deltagande observation, vilket innebär att forskaren i viss utsträckning
påverkar och låter sig påverkas av det som sker (Jacobsson & Skansholm, 2019, s. 91). Lalander
(2011, s. 90) beskriver partiellt deltagande, vilket innebär att forskaren behåller sin
självständighet som forskare. Deltagandet har alltså inte varit i syfte att ingå i verksamheten,
utan att studera den tillsammans med verksamheten. Detta är en förutsättning i designbaserade
studier, eftersom problemformuleringen och prototypen tas fram i samråd med den befintliga
praktiken. Genom det partiella deltagandet i observationerna minskar dessutom informanternas
känsla av att vara observerade (Lalander, 2011, s. 98).

Observationerna dokumenterades genom fältanteckningar som gjordes i samband med
observationerna som sedan renskrevs för att möjliggöra analys (Jacobsson & Skansholm, 2019,
s. 93). Fältanteckningar fördes under Ifous-programmets utvecklingsseminarium och i samband
med fältbesök. I samband med seminarierna tog deltagarna del av teoretiska inlägg om

30

distansundervisning och jobbade i sina respektive utvecklingsgrupper. Den skolhuvudman som
undersöks i den här studien utgör en utvecklingsgrupp inom programmet. Det första
utvecklingsseminariet genomfördes i Stockholm i april 2019 och det andra i oktober 2019.
Fältanteckningar upptogs även i samband med fältbesöket som genomfördes i februari 2020. I
samband med utvecklingsseminarierna deltog forskaren i gruppens diskussioner och tog
anteckningar. Under fältbesöket genomfördes två lektionsobservationer enligt på förhand
utformade observationsscheman (bilaga 2), för att koncentrera observationerna till det som
främjade studiens syfte.

4.4 Urval och avgränsningar
Studiens urval av informanter utgår från skolhuvudmannens utvecklingsgrupp i Ifousprogrammet. I tabellen presenteras urvalet av informanter i studien. Tabellen är indelad i tre
grupperingar:

informant,

bakgrundinformation

och

arbetsrelaterad

information.

Bakgrundsinformationen beskriver informantens utbildningsbakgrund. Den arbetsrelaterade
informationen beskriver informantens arbetserfarenhet och specificerar hur länge personen har
arbetat med distansundervisning. Informationen begränsas för att anonymisera informanterna i
så hög utsträckning som möjligt.

Tabell 1.
Informanter, bakgrundsinformation och arbetsrelaterad information.

Arbetsrelaterad
information

Informant

Bakgrundsinformation

Informant (A)

Grundskolelärare 4–9 med Skolchef med övergripande
inriktning engelska och ansvar för kommunalt drivna
verksamheter
från
musik.
förskoleklasser, grundskola
och gymnasieskola. Har
innehaft skolchefstjänsten 5
år.

Informant (B)

Studier i beteendevetenskap, Skolledare, 12 års erfarenhet
pedagogik, psykologi och som skolledare, 5 år som
lärare. Erfarenhet av arbete
rektorsprogram.
med fjärrundervisning 5 och
ett halvt år.

Informant (C)

Högskolestudier i pedagogik, Samordnare med ansvar för
fjärrundervisningen i Ifoussvenska och engelska.
programmet. Arbetat inom
31

organisationen sedan år 1999
och
med
distansundervisningen sedan
år 2013.
Informant (D)

Lärare
årskurs
4–9, 8 års erfarenhet som lärare,
lärarlegitimation
varav 3 år i den nuvarande
som
företrädelsevis i SO-ämnen. skolhuvudmannen
distansundervisande lärare.

Informant (E)

Studier
i
kemi
och Erfarenhet
av
matematik,
och
svensk fjärrundervisning ca. 5 år.
lärarutbildning.

4.5 Studiens kontext
Skolhuvudmannen består av sammanlagt tio skolenheter, men distansundervisningen
förekommer endast i den enhet som undersöks i den här studien. Skolenheterna leds av
skolchefen. Den skolenhet som bedriver distansundervisning leds av en skolledare.
Verksamheten bedrivs inom en skolenhet bestående av sammanlagt fyra separata
skolbyggnader. På grund av lågt elevantal och geografiska hinder är det svårt att skapa
lärartjänster som möjliggör legitimerade lärare i samtliga undervisningsämnen i samtliga
skolor. Detta har lösts genom att en lärare distansundervisar elever i en annan skola, och då
fungerar en lärare utan legitimation i aktuellt ämne som handledare i den mottagande skolan.

Skolenheten har bedrivit distansundervisning i någon form i snart åtta läsår. Inledningsvis var
det undervisning i moderna språk, som den svenska skollagen tillåter. Sedan 2015 bedrivs
undervisning enligt behov i SO- och NO-ämnen från årskurs 5 till 9. Skolverket tillät år 2015
att annan undervisning än moderna språk kunde genomföras som distansundervisning som
försöksverksamhet. Försöksverksamheten skulle pågå två år och därefter förlängdes den
ytterligare två år. Den nuvarande försöksverksamheten pågår till det här läsårets slut. När den
här avhandlingen skrivs lämnar Sveriges regering en proposition som ska lagstadga
skolhuvudmännens rätt att använda distans- och fjärrundervisning i flera ämnen under särskilda
omständigheter1. Propositionen är ett förslag på ändring i skollagen som utökar möjligheten att

1

Regerigens proposition 2019/20:127. Fjärrundervisning, distansundervisning och vissa frågor om entreprenad.
https://www.regeringen.se/495831/contentassets/e34beeeadc3a45549da853c0015637de/fjarrundervisningdistansundervisning-och-vissa-fragor-om-entreprenad-prop.-201920127

32

använda fjärr- och distansundervisning i grundskolan. Ändringen ska enligt propositionen träda
i kraft den 1 augusti 2020.

Distansundervisningen är synkron, vilket betyder att elever och lärare inte är åtskilda i tid utan
endast i rum. Läraren undervisar en grupp som befinner sig i en skolbyggnad på annan plats.
Under lektionsobservationerna har läraren inte några andra elever i klassrummet, utan all
undervisning sker genom digitala verktyg. Läraren använder en bärbar dator och högtalare. I
den

mottagande

skolan

projiceras

läraren

på

en

storbilds-TV

med

tillhörande

konferensljudsystem. Eleverna ser läraren genom laptopens kamera. Läraren ser eleverna från
en kamera som är placerad ovanför den storbildsskärm som projicerar läraren i det mottagande
klassrummet. I det mottagande klassrummet fanns fem elever.

Handledaren som befann sig i det mottagande klassrummet hade vid tillfället undervisning med
annan klass i ett närliggande klassrum och deltog i liten utsträckning. I normala fall är det alltid
en handledare närvarande i det mottagande klassrummet. Handledarens roll är att bistå i
undervisningen i det mottagande klassrummet genom individuell handledning av elever och
stöda i de fall tekniken strular. Handledaren tar del av distanslärarens planering via digital
plattform och förbereder vid behov för det material som kommer användas under lektionen.

Undervisningen utgick från programvaran Google Meet, som är ett videokonferensprogram.
Eleverna har tillgång till varsin bärbar dator. Under lektionerna som observerades användes
Google Documents och funktionen delade dokument för skrivuppgifter, vilket möjliggjorde
lärarens närvaro i dokumenten. Den distansundervisande läraren är ambulerande. En del av
undervisningen sker på distans, men varje vecka har läraren också närundervisning med
klassen.

Lärarna

som

ingick

i

studien

bedriver

i

huvudsak

närundervisning.

Distansundervisningen sker sammanlagt fyra lektioner, fördelat på två dagar per vecka.

För att underlätta verksamheten finns en anställd samordnare, som ansvarar för att lösa
praktiska frågor i förhållande till distansundervisningen, såsom schemaläggning och
logistikfrågor. Samordnaren hade vid genomförandet av studien nedsatt arbetstid med

33

huvudsaklig arbetsuppgift att fungera som utvecklingsgruppens processledare inom Ifousprogrammet. Delar av samordnarens sysslor var flyttade till skolenhetens biträdande rektorer.

4.6 Prototyp
I den designbaserade forskningsprocessen tas problemformuleringen fram i dialog med
praktiken. I början av studien är därför observationsfokus brett (Lalander, 2011, s. 98) för att
senare under studien förtydligas och omformuleras i dialog med verksamheten. I takt med att
studiens tema avgränsades fokuserades observationerna på hur de olika nivåerna av pedagogisk
handling (Uljens, 2015) samspelar i organiseringen av distansundervisningen. Ansatsen syftar
till att utveckla en prototyp som representerar teoretiskt förankrade lösningar på
forskningsproblemet (Teräs & Herrington, 2014). I det här avsnittet presenteras processen som
ligger bakom utvecklingen av protypen, det vill säga principer för distansundervisning.

Principerna har tagits fram genom bearbetning och iterativ analys av datamaterialet. Analysen
av datamaterialet har lett till åtta analyskategorier som utgör grunden för de principer som sedan
formulerats. Datamaterialet består av forskarens fältanteckningar, observationsprotokoll från
lektionsobservation och transkribering av fem semi-strukturerade intervjuer. Datainsamlingen
har skett under en tidsperiod på tio månader. Tidsintervallet har förutsatt att anteckningar som
tagits har renskrivits samma dag eller dagen efter att observationerna har genomförts.

Den designbaserade forskningsansatsens karaktär och dess mångsidiga datamaterial stöder
användning av en flexibel analysmetod som kan ge rika och komplexa resultat. Som
analysmetod har därför valts tematisk innehållsanalys. Tematisk innehållsanalys söker i relation
till forskningsfrågorna finna essensen som representeras i datamaterialet. Datamaterialet
analyseras så att skillnader och likheter reduceras och struktureras och bildar ett antal kategorier
(Fejes & Thornberg, 2015, s. 37). Kategoriseringen i den här studien går ut på att hitta
analyskategorier som utgör grund för de principer som formuleras. Forskarens roll i
analysprocessen är genomgående aktiv under datainsamlingen.

Fejes och Thornberg (2015, s. 24) framhåller att man inom forskningspraktiken sällan strikt
följer en induktiv eller deduktiv ansats vid analysen. I designbaserade studier är det särskilt
viktigt att förhålla sig öppen till empirin, eftersom det är genom observationer och erfarenheter

34

som studiens organisatoriska principer framträder, vilket kan betecknas som induktiv ansats
(Fejes & Thornberg, 2015, s. 24). Den här studien utgår snarare från att undersöka ett enskilt
empiriskt fall, och att föreslå en lösning som kan fungera som stöd för vidare undersökning. En
sådan slutledningsansats kallas för abduktion (Fejes & Thornberg, 2015, s. 27). Det innebär att
forskaren har en central roll i tolkningen och bedömningen av datamaterialet och dess centrala
teman. Abduktiv slutledning är beroende av forskarens tidigare kunskaper och förmåga att
förhålla sig öppet till den verklighet som undersöks (Fejes & Thornberg, 2015, s. 28).

Rennstam och Wästerfors (2011) presenterar tre grundläggande arbetssätt vid analys av data:
sortera, reducera och argumentera. Sortering avser att försöka överskåda och ordna materialet.
Ordningen uppstår inte av sig själv och behöver utgå från den teoretiska utgångspunkten.
Reducering handlar om att få fram det material som representerar forskningsfältet och få fram
fältets kärna utan att kompromissa bort komplexiteten i stoffet. Argumentationen innebär att gå
i dialog med andra forskningsresultat och skapa ett inlägg i den vetenskapliga diskussionen, att
argumentera för sin tes med hjälp av empiri och därigenom bredda forskningsfältet. (Rennstam
& Wästerfors, 2011, s. 94.)

I praktiken har materialet genomgått följande steg: (1) genomgång av materialet, (2) finna
initiala koder, (3) söka efter kategorier, (4) granska kategorier, (5) definiera och namnge
kategorier och (6) författa resultaten. Den sammanlagda analysen av empirin har lett fram till
åtta analyskategorier. Dessa åtta analyskategorier utgör grunden för de principer som
formuleras och presenteras i resultatredovisningen i kapitel 5. Principerna förankras teoretiskt
i kapitel 6 och kapitel 7. Analyskategoriernas numrering återfinns och följs i
resultatredovisningen, där kategorierna omformulerats till principer.

(1)Prioriteringar avser hur distansundervisningen och dess behov prioriteras på de olika
nivåerna inom organisationen. (2) Delaktigheten ramar in uppfattningen om delaktighet i
samband med skapandet av visioner och målsättningar. (3) Utveckling betecknar vilka
framtidsvisioner som finns på olika nivåer. (4) Distanslärarprofession tar fasta på att
synliggöra den specifika roll som det innebär att vara distanslärare samt vilka stöd som kan
behövas. (5) Handledarens roll lyfts fram som viktig och i dagsläget saknas övergripande
styrdokument som reglerar handledaren. (6) Arbetstiden är en viktig aspekt och av

35

observationer och diskussioner framkommer att arbetstiden inte räcker till för att utföra arbetet
på ett optimalt sätt. (7) Digital infrastruktur avser tillgången till digital infrastruktur som
organiseras och anpassas utgående från gällande verksamhet. Av diskussioner har också
framkommit att det finns en stor osäkerhet kring verksamhetens (8) utvärdering.

Forskningsfråga 1. Vilka visioner för distansundervisning finns inom skolorganisationen?
besvaras genom analyskategori 1, 2 och 3. Forskningsfråga 2. Hur kan den digitala
kompetensen stärkas inom organisationen som helhet? besvaras genom analyskategori 4 och 8.
Forskningsfråga 3. Hur organiseras distansundervisningen ur ett lärarperspektiv? besvaras
genom analyskategori 4, 5, 7 och 8. Utgående från analyskategorierna formuleras, i enlighet
med syftet, avhandlingens principer för distansundervisningens organisatoriska förutsättningar.

4.7 Etiska överväganden
En grundförutsättning för att ett forskningsarbete ska vara tillförlitligt är att vissa
forskningsetiska aspekter beaktas. Studien ska sträva efter att presentera en bild av fenomenet
som är sanningsenlig, och forskaren är såväl etiskt som juridiskt ansvarig för sin studie (Nyberg
& Tidström, 2012, s. 49).

Vid

studiens

genomförande

beaktas

informationskravet,

samtyckeskravet,

konfidentialitetskravet och nyttjandekravet (Jacobsson & Skansholm, 2019, s. 109). Alla
involverade i studien informeras om att verksamheten har ett forskningssyfte. Tillstånd för
forskningen finns i och med att samtliga deltagare i Ifous-programmet godkänt att delta i
forskningssammanhang, och därmed har nödvändiga tillstånd för forskningsverksamhet sökts
(bilaga 3). Alla som deltar i studien har informerats om studiens syfte och getts möjlighet att
avgöra om de vill delta i studien, samt informerats om möjligheten att avbryta sitt deltagande.
Forskaren ansvarar för att personer som deltar i studien anonymiseras och att eventuella
anteckningar och inspelningar förvaras på ett säkert sätt. Barajas Eriksson et al. (2013, s. 70)
nämner att material i anknytning till studien ska arkiveras och förvaras i åtminstone tio år.
Anteckningar och dokument finns förvarat i skribentens fysiska arkiv. Digitalt material finns
förvarat på Åbo Akademis server och är skyddad av lösenord.

36

Finlands forskningsetiska delegation (TENK) ger anvisningar för god vetenskaplig praxis i
form av nio punkter. I rekommendationerna lyfts bland annat 1) hederlighet, omsorgsfullhet
och noggrannhet i forskningen, 2) öppenhet och ansvarsfull resultatpresentation, 3) ta hänsyn
till andra forskares arbete vid publicering av egen forskning samt 4) data lagras på det sätt som
kraven på vetenskapliga fakta förutsätter (www.tenk.fi.) Anvisningarna för god vetenskaplig

praxis har i avhandlingen tagits i beaktande genom att forskaren noggrant och respektfullt efter
bästa förmåga tagit hänsyn till studiens informanter, forskningsansatsen, datainsamlingen och
andra forskares resultat i syfte att ge en sanningsenlig bild av studiefältet utgående från en etisk
försvarbar process.

I samband med datainsamlingen informerades informanterna om att datamaterialet
anonymiseras, men med tanke på det smala urvalet av informanter inom samma organisation
garanteras inte fullständig anonymitet. Anonymisering har gjorts genom att namn och
personliga uppgifter tagits bort i samband med transkriberingen. I resultatredovisningen
presenteras inte informanterna specifikt, utan deras identitet skyddas genom att svaren hanteras
på gruppnivå. Materialet som samlas in används endast i forskningssyfte.

37

5 Resultat
I det här kapitlet presenteras studiens resultat. Studien har genomförts med en designbaserad
forskningsansats med syfte att formulera principer för distansundervisningen inom den
studerade kontexten. Forskningsprocessen har varit iterativ, vilket betyder att varje tillfälle för
datainsamling har efterföljts av utvärdering och reflektion. Bearbetning och analys av
datamaterialet ledde till åtta analyskategorier som utgör grunden för studiens prototyp.
Inledningsvis

presenteras

de

olika

iterationsprocesserna

som

har

lett

fram

till

analyskategorierna och därefter presenteras resultatet i form av åtta principer för
distansundervisningens organisation inom den studerade kontexten. Principernas teoretiska
förankring diskuteras i kapitel 6 och kapitel 7.

5.1 Iterationer
I det här avsnittet presenteras studiens iterationsprocess. Iterationens syfte är att varje steg av
studiens genomförande utvärderas för att förbättra protypen utgående från de insikter som
utvärderingen ger (Teräs & Herrington, 2014). Iterationer har genomförts i samband med två
utvecklingsseminarier och ett fältbesök. Utgående från observationsprotokoll med tillhörande
diskussioner presenteras processen som lett fram till det avgränsade forskningsområdet.

April 2019 – Utvecklingsseminarium 1
Under det första utvecklingsseminariet observerades deltagarnas diskussioner och insikter i
skolans verksamhet och verksamhetsformer samlades in. Under samtalen identifierades
relationella utmaningar som beror på distansen mellan läraren och eleven. Min uppfattning i
samband med och efter seminariet var att det fanns utvecklingspotential i relationsskapandet
mellan den enskilda eleven och läraren, men också mellan eleverna som befinner sig på olika
geografiska platser. Deltagarna upplevde inte att det största utvecklingsbehovet låg i
relationsskapandet, eftersom distansundervisningens upplägg i det här fallet också innefattar
närstudietillfällen, där läraren och eleverna befinner sig på samma geografiska plats. Utöver det
framgick att det finns tekniska lösningar som används och att ytterligare kompletteringar kan
göras ifall det skulle upplevas som ett allt för stort problem. Deltagarna specificerade inte i det
här skedet vilken typ av teknisk lösning som de saknar.

38

En central utmaning och ett av problemen för verksamhetens utveckling som framkom är att de
nationella styrdokumenten förhindrar långsiktigt och strategiskt planeringsarbete. Vid
tidpunkten för seminariet, ungefär fem månader före terminsstart, var det ännu inte klart om
samma ämnen som godkänts föregående läsår skulle godkännas för distansundervisning av
Skolverket för kommande läsår.

I det här skedet av studiens process låg fokus på hur relationen och dialogen mellan lärare och
elever och mellan elever kunde stärkas. Diskussionen visade att det i distansundervisningens
genomförande saknades möjlighet att föra dialog med de enskilda eleverna på distans utan att
hela klassen deltog i den. Deltagares avsaknad av konkreta förslag på vilka tekniska lösningar
som kunde avhjälpa den utmaningen synliggjorde ett behov av att utforska hur detta kunde
utvecklas. Diskussionen om styrdokumentens begränsade effekt på det långsiktiga och
strategiska planeringsarbetet synliggjorde ett behov av ett organisatoriskt perspektiv.
Situationen visar att skolan och lärare begränsas i sitt arbete av de ramar som styrdokumenten
skapar.

Oktober 2019 – Utvecklingsseminarium 2
Under det andra utvecklingsseminariet fördjupades diskussionerna kring utvecklingsbehovet,
bland annat genom en uppgift som skulle identifiera utmaningar och hinder i utvecklingen av
distansundervisning. Diskussionen (som visualiserades i figur 3) resulterade i följande
inriktningar: rädsla för ändring av yrket, teknik som inte används fullt ut, trygghetstänk,
tidsbrist, personliga gränser, utrustning, lärmiljö, ekonomi, organisation och förlegade synsätt.
Dessa kategorier sågs som hämmande i den vidare utvecklingen av undervisningspraktiken.
Studiens deltagare var tydliga med att det finns skäl att utveckla distansundervisningen. De
talade dels om den egna professionella identiteten, men också möjligheten att vara en del av
utvecklingen och påverka nationellt, skapa förutsättningar för en levande glesbygd med tillgång
till likvärdig utbildning men framför allt för att utbilda eleverna för morgondagens samhälle.

39

Vind:
-Vill hänga med, känna mig
uppdaterad.
-påverka nationellt
-påverka levande glesbygd
Ge eleverna verktyg att
lyckas och att växa
likvärdig utbildning
utbilda för morgondagens
samhället

Grynnor:
- Generell rädsla
att det ska ändra
läraryrket
- teknik som inte
används fullt ut

Ankare:
- trygghetstänk
-tidsbrist
-energi
- personliga
gränser

Öar:
- utrustning
- Lärmiljö
- Ekonomi
- Organisation
- Teknikrädsla
- Förlegade synsätt

Figur 3. Deltagarnas samarbete kring utmaningar med fjärrundervisning och fördelar med
utvecklingsarbetet.

Utgående från deltagarnas diskussioner om lärares tidsbrist, oändamålsenliga tekniska
lösningar och hur organisationen stöder lärarnas förutsättningar att bedriva den undervisning
de skulle önska, riktades ljuset på organisationen. Även om det uttrycks ett behov av att
utveckla metodiken inom distansundervisningen blir det sekundärt i ljuset av tydliga ramar och
förutsättningar för lärarens undervisning. Om det önskas en utvecklad metodik inom
distansundervisningen kommer inte det låta sig göras om det inte finns organisatoriskt stöd i
form av till exempel arbetstid, teknisk support och tillgång till ändamålsenliga digitala resurser.

I det här skedet av studiens process fastslogs en organisatorisk inriktning på studien, för att
undersöka vilka principer som är viktiga vid organiseringen av distansundervisning. Behovet
framträder i diskussionen om vilka förutsättningar som finns för undervisningen. Om lärare
förväntas utveckla en metodik för distansundervisningen finns det avgörande faktorer som
påverkar vilka utvecklingsmöjligheter som finns. I det sammanhanget uppstod frågan om var
besluten som stöder verksamheten faktiskt tas. I det skedet lyftes modellen om det pedagogiska
handlandets nivåer in, för att synliggöra en modell för hur utvecklingen sker i samverkan mellan
nivåer.

40

Februari 2020 – Verksamhetsbesök
Under verksamhetsbesöket gjordes observationer utgående från observationsschemat (bilaga 2)
och intervjuer utgående från intervjuguiden (bilaga 1). Två lektioner med fjärrundervisning
observerades. I samband med intervjuerna presenterades en skiss av en modell som tagits fram
efter föregående utvecklingsseminarium som deltagarna gav respons på. Modellen utgjorde en
sammanfattning av de principer som formulerats. Utgående från responsen och ytterligare
datainsamling förfinades principerna som slutligen presenteras i den här avhandlingen. Centrala
utvecklingsbehov som identifierades under verksamhetsbesöket var upplevelsen av frånvaro av
systematisk dokumentation av distansundervisningens praxis och avsaknaden av gemensamma
mål och visioner för verksamheten.

Informanterna lyfte behovet av strategiskt ledarskap på olika nivåer. Strategiskt ledarskap kan
i den här kontexten förstås som ledarskap som skapar goda tekniska och organisatoriska
förutsättningar för lärare att bedriva distansundervisning. Det strategiska ledarskapet sker på
samtliga pedagogiska nivåer. På administrationsnivå ankommer att formulera övergripande
målsättningar och hur resurserna allokeras för att uppnå verksamhetens visioner. På skolledaren
ankommer vidare att i samråd med såväl lärare som skolchef vidta åtgärder som skapar
förutsättningar för lärare att utföra sitt uppdrag. Lärare idkar strategiskt ledarskap genom att
ställa upp målsättningar och identifiera utmaningar som behöver lösas för att uppnå
målsättningarna. Det fanns en samstämmighet bland informanterna att det strategiska
ledarskapet lider när verksamhetsramarna är otydliga, vilket de kan anses vara med tanke på
gällande styrdokument. Verksamhetens ramar är delvis lagda på nationell nivå genom att den
klassas som tidsbegränsad försöksverksamhet.

Formellt har skolledaren mandat att strukturera skolans inre organisation och tjänsteplanering.
Informanterna lyfter bland annat fram behovet av arbetstid, samordning, digital infrastruktur,
schema och logistik. De ekonomiska begränsningarna ses dock som ett hinder för att bygga den
optimala organisationen. Ekonomin begränsar bland annat möjligheten till arbetstid för
planering och utveckling samt långsiktiga investeringar. Denna diskussion visar att skolledaren
har mandat att forma organisationen men begränsas av de ramar som omger verksamheten.
Detta synliggjorde behovet av att se på flera pedagogiska nivåer för att förstå vilka faktorer som
inverkar på distansundervisningens organisering.

41

Utgående från samtal, intervjuer, respons på modellen och forskarens observationer
formulerades slutligen de åtta analyskategorier som redovisas för i följande avsnitt som
principer för distansundervisningens organisation.

5.3 Principer för distansundervisningens organisering
I det här avsnittet presenteras resultatet enligt de åtta analyskategorierna. Analyskategorierna
har formulerats om till principer för distansundervisningens organisering. För att skydda
informanternas identitet presenteras svaren på gruppnivå. Principerna ska betraktas som
fristående från varandra och presenteras utan rangordning.

Distansundervisning prioriteras på alla pedagogiska nivåer
Den första principen gäller hur distansundervisningen är prioriterad på de olika pedagogiska
nivåerna. De pedagogiska nivåerna som avses i studien är lärare, skolledare och
utbildningsadministration. Diskussionen om huruvida distansundervisningen är en prioriterad
fråga inom organisationen är tudelad. Å ena sidan lyfts fram att kommunen deltar som
finansiärer i ett forskningsbaserat program (Ifous-programmet) för att utveckla verksamheten.
Å andra sidan framhålls den osäkerhet som finns beträffande lagstiftningen på området.
Informanterna är samstämmiga i att det saknas förankrade visioner och målsättningar för
distansundervisningen i styrdokument. Två av informanterna känner inte till om kommunen har
några övergripande visioner, emedan tre av informanterna vet att det inte finns övergripande
visioner i kommunens styrdokument. En av informanterna lyfter fram att styrdokument
kommer behövas på sikt, under förutsättning att lagstiftningen tillåter det, men att det inte finns
behov av det just nu.

Alla skolenheter inom kommunen har samma nivå av digital infrastruktur, oberoende om de
bedriver distansundervisning eller inte. Den synkrona distansundervisningen ges inte några
särskilda budgetmedel. Utgångsläget är att det inte krävs särskilda resurser för
distansundervisningen utöver den allmänna digitaliseringen som sker i kommunen. Grundidén
är att genomföra verksamheten med hjälp av standardutrustning. Det finns statsbidrag för
likvärdig skola som använts för att finansiera en del av distansundervisningen. De resurserna

42

går främst till Ifous programavgifter. I övrigt finansieras verksamheten inom ramen för
digitalisering och skolornas egna budgeter.

Distansundervisningen ses av alla som ett sätt att upprätthålla undervisning av legitimerade
lärare över hela skolans upptagningsområde. Den nationella lagstiftningen påverkar hur
verksamheten kan utvecklas. Den försöksverksamhet som distansundervisningen varit under de
fem senaste åren har förlängts med två års intervaller. Den korta perioden för
försöksverksamheten försvårar möjligheten till långsiktighet inom alla nivåer. En permanent
lagstiftning skulle göra verksamheten intressantare att utveckla ur ett policyperspektiv.

Målsättningar för distansundervisning tas fram i samverkan mellan pedagogiska nivåer
Den andra principen bygger på upplevelsen av delaktighet i det gemensamma visionsskapandet
från de olika pedagogiska nivåerna. Trots avsaknaden av förankrade visioner och målsättningar
i kommunens styrdokument, upplever samtliga informanter att de är delaktiga och kan påverka
verksamhetens utveckling. Följande citat från en av informanterna synliggör känslan av
delaktighet:
Ja, det tror jag att jag är utan att veta om det…

Trots att deltagaren känner sig delaktig, synliggör citatet avsaknaden av formella arenor för
deltagande i visionsarbetet. Informanten upplever istället att en stor del av visionsskapandet
finns på individnivå och att organisationen som helhet visar individen stort förtroende.
Informanten menar att känslan av möjlighet att kunna påverka är en viktig motivationsfaktor.

Analysen visar att det inte finns några gemensamma visioner som genomsyrar verksamheten
på alla nivåer. Utvecklingen och visionsarbetet sker underifrån genom att lärare och rektorer
lyfter fram de behov som finns utgående från den verklighet de befinner sig i. En faktor som
tre av fem informanter nämner är att det nationella regelverket inverkar negativt på
verksamhetens långsiktiga och strategiska utveckling. Avsaknaden av nationella ramar håller
frågan om distansundervisning borta från den kommunala politiska dagordningen.
Avhandlingens

resultat

visar

att

två

av

43

informanterna

inte

känner

till

om

distansundervisningsverksamheten har några övergripande mål och tre av informanterna vet att
det inte finns några mål förankrade i styrdokument.

Distansundervisning utvecklas utgående från gemensamma visioner
Den tredje principen synliggör utvecklingsbenägenheten utgående från de olika nivåerna av
pedagogiskt handlande. Inom samtliga nivåer i organisationen uttrycks en vilja att fortsätta
utvecklingen av verksamheten. En av informanterna gav följande uttryck som visar både
positivitet och utvecklingsbenägenhet:
Det mesta är ännu ogjort, underbara framtid.

Citatet synliggör en känsla av att det ännu finns mycket kvar att göra för att kunna bedriva
verksamheten på den nivån som önskas. Genomgående i organisationen ges uttryck för att
utvecklingen sker underifrån. Det är lärarna som driver fram utvecklingen gällande vad som
sker i undervisningen och får stöd från följande nivå. På samma sätt är det skolans ledning som
söker stöd för visioner och målsättningar hos utbildningsadministrationen.

En av informanterna beskriver utvecklingen enligt en timglasmodell, som bygger på att hållbara
utvecklingsprojekt behöver ha förankring i verkligheten. Därför förespråkas en modell där
utvecklingen sker underifrån i initialskedet. Det innebär att utvecklingen i det här fallet drivs
av den enskilda skolan och undervisande lärare. När sanden runnit genom timglaset är det dags
att svänga på det. Då finns frågan på en administrativ nivå där man kan göra bedömningen om
det är skäl att implementera visioner och riktlinjer i styrdokument. Samtidigt lyfts perspektivet
att avsaknaden av visioner i styrdokument också förhindrar utvecklingen, eftersom visionerna
inte kan brytas ner i konkreta målsättningar och konkret praktik. Avsaknaden av förankrade
visioner och målsättningar försvårar möjligheten att tänka strategiskt och långsiktigt, t.ex.
gällande större investeringar. En av informanterna uttrycker det på följande sätt:
Det verkar som om vi alltid står på startpunkten. Vi håller hela tiden på och börjar. Vi viger inte
tid och energi till att på riktigt se hur det blir bättre och bättre. Jag vill se kvalitet.

En drivkraft som delas av flera av informanterna är likvärdigheten i utbildningen. Alla barn i
landet har rätt till likvärdig skolgång och den synkrona distansundervisningen möjliggör att
44

flera får tillgång till undervisning av legitimerade lärare. Citatet föregås av en känsla av
hopplöshet där informanten menar att det finns mycket att göra för att säkra en kvalitativ
verksamhet. Känslan av att alltid stå på startpunkten utan att faktiskt ges förutsättning att
utveckla verksamheten skapar en oro för om verksamheten håller en sådan kvalitet att målet att
skapa likvärdighet i utbildningen uppnås.

Distanslärare är en egen lärarprofession
Den fjärde principen lyfter fram distansläraren som egen profession. Inom organisationen råder
delade meningar om det ska göras någon distinktion i professionen mellan närundervisning och
distansundervisning.

Informanterna är samstämmiga i att det saknas en systematisk dokumentation av hur
distansundervisningen genomförs inom organisationen. Detta innebär att kompetensen inom
denna verksamhet är knuten till enskilda personer i organisationen. Avsaknaden av systematisk
dokumentation gör att organisationen riskerar tappa viktig kompetens och erfarenhet vid
eventuella personalbyten. Det innebär också att inskolningen av ny personal kan bli bristfällig.
En av informanterna beskriver sin inskolning så här:
Det var som att rycka bort ett plåster. Det var bara att kasta sig in. De sa att det är jättekul, det
är jättelätt, tänk dig bara att du har klassen framför dig och tänk dig att du kör vanlig
undervisning fast på fjärr. Det var väl inte så svårt tänkte jag förrän jag kopplade upp mig och
märkte att jag skulle logga in, det ska funka, ljudet ska funka och det ska vara bra. Efteråt tänkte
jag att antingen går jag nu och kommer aldrig tillbaka eller så får jag ta tjuren vid hornen och
göra någonting bra av det här.

Citatet visar att organisationen förväntar sig att läraren ska kunna bedriva distansundervisning
utan någon egentlig inskolning. Ovanstående visar också att läraren behöver besitta ett
mångsidigt kunnande för att bedriva distansundervisning. En tolkning av informantens
beskrivning är att det finns behov att göra en distinktion mellan distansundervisning och
närundervisning.

45

Samtliga informanter anser att det vore viktigt att dokumentera arbetet för att stärka
organisationens samlade kompetens inom distansundervisning. Dokumentation av arbetet
kunde stärka organisationens förmåga att skola in nya distanslärare och på så sätt ge ett bättre
utgångsläge för arbetet. Om läraren ges bättre förutsättningar för distansundervisningen i början
behöver inte alla lärare lära sig själva hur undervisningen kan bedrivas. Dokumentation av
arbetet kunde då fungera kvalitetshöjande för verksamheten och möjliggöra ett kollegialt
lärande inom organisationen.

Handledaren är energin i rummet
Den femte principen lyfter fram handledarens roll i distansundervisningen. Handledarens roll
lyfts fram som viktig för såväl undervisningens kvalitet som distanslärarens professionella
utveckling. Flera informanter lyfter samarbetet mellan lärare och handledare som en
kvalitetssäkring för undervisningen, eftersom det alltid är två vuxna närvarande i rummet. En
informant lyfter hur betydelsefull en aktiv och engagerad handledare är för den professionella
utvecklingen:
Vi har ingen rutin för den professionella utvecklingen, men det blir ju auskultation vid varje
distanslektion i och med att det är två vuxna närvarande.

I samband med distansundervisningen kan läraren och handledaren föra pedagogiska
diskussioner och tillsammans utveckla undervisningen. En informant beskriver handledaren
som energin i rummet, med uppgift att känna av stämningar och ha en del av det fostrande
pedagogiska uppdraget. Skolan organiserar handledningsuppdraget så att det är en behörig
lärare som fungerar som handledare. Däremot saknas formella kompetenskrav för handledare i
lagstiftningen.

Lärare behöver mera arbetstid för att genomföra distansundervisning
Den sjätte principen avser vilken arbetstid som ges för distansundervisning. Alla informanter
säger att lärare generellt skulle behöva mera tid för planering och utvärdering av
undervisningen. I den här verksamheten behandlas distansundervisning likvärdigt med
närundervisning gällande arbetstid. Det råder delade meningar inom organisationen huruvida
dessa undervisningsformer kräver likvärdiga arbetsinsatser. Tre av informanterna lyfter fram

46

att det digitala klassrummet kräver mera tid. Det tar mera tid att testa ändamålsenliga digitala
verktyg men också att anpassa uppgifter och material till en digital miljö.

En av informanterna menar att det inte ska vara någon skillnad mellan distansundervisning och
närundervisning. En annan informant motiverar behovet av mera arbetstid med att det finns så
mycket outforskad mark ännu. En tredje informant menar att det inte finns tillräcklig tid för att
göra särskild dokumentering av verksamheten eller att följa med hur andra utvecklar sina
distansundervisningspraktiker. Det råder inte konsensus inom gruppen om behovet av extra
arbetstid för distansundervisningen.

Om det var möjligt att frigöra mera tid för arbete med utvecklingen av distansundervisningen
lyfter informanterna olika områden som kunde utvecklas inom ramen för deras egen roll i
organisationen. Informanterna lyfter struktur, metodik, information och kommunikation. Det
finns ett behov av att planera tydligare struktur för verksamheten i form av visioner och
strategier. Metodiken avser att undersöka att utveckla det som sker i de tre rummen som
undervisningen bedrivs: sändare, mottagare och lärplattform. Inom metodiken finns även
önskemål om tid att fördjupa sig i programvaror och onlinetjänster och undersöka det
pedagogiska mervärdet som olika verktyg medför. Vidare finns ett behov av att utveckla den
interna och externa informationen om verksamheten.

Punkterna belyser delområden av distansundervisningen som kunde utvecklas inom
organisationen om ytterligare tid frigjordes. Återkommande i informanternas resonemang är
dokumentation och utvärdering inom de olika nivåerna som stärker organisationen och
utvecklar förutsättningarna för undervisningen.

Tillgången till digital infrastruktur avgör hur undervisningen kan genomföras
Den sjunde principen lyfter fram tillgången till den digitala infrastrukturen. Undervisningen
bygger på vilken digital infrastruktur som finns tillgänglig och lärarens förmåga att använda
den. Olika digitala verktyg och tjänster möjliggör olika typer av interaktioner och samarbeten i
undervisningen.

47

Tre av informanterna anser att det finns behov att förbättra den digitala infrastrukturen. Två av
informanterna lyfter behovet av ett färdigt utrustat rum för sändning. I nuläget sker
undervisningen från lärarens arbetslaptop. En informant säger:
Utrustningen borde vara på plats och vara testad utan elever, så att man vet vad man behöver
före man börjar undervisa.

Enligt informanterna skulle ett utvecklat sändarrum skapa bättre förutsättningar för
undervisningen eftersom rummet skulle ge en färdig struktur för undervisningen. De flesta
informanter menar att det i dagsläget är helt och hållet upp till den enskilda läraren att skapa
sin egen undervisningsstruktur, utan modeller.

Tre informanter diskuterar behovet av bättre program att bedriva undervisningen i, utan att
egentligen veta vilket program som skulle vara bättre. Det som upplevs som pedagogiskt
begränsande med dagens upplägg är avsaknaden av dubbla skärmar så att man kan se klassen
under tiden som man delar en presentation, dålig ljudkvalitet, utbrytarrum som möjliggjorde
grupparbeten där läraren kunde delta samt dokumentkamera så att läraren kunde visa material
som inte är i digitalt format. En av informanterna nämner interaktiv digital whiteboard-tavla så
både lärare och elever skulle kunna göra digitala anteckningar på tavlan. Genom att designa
sändarrum för distansundervisningen kunde man säkerställa att utrustningen alltid var på plats,
och designad för verksamhetens ändamål.

Utvärdering genomförs för att synliggöra framgångs- och riskfaktorer
Den åttonde principen lyfter fram utvärderingen av verksamheten. Verksamheten utvärderas
som en del av det systematiska kvalitetsarbetet tillsammans med övrig skolverksamhet. I
kvalitetsutvärderingen som sker en gång per år läggs fokus på vad som fungerat och vad som
behöver utvecklas. Det råder samstämmighet bland informanterna att det inte genomförs någon
särskild systematisk utvärdering av distansundervisningen. Trots att distansundervisningen
utvärderas som en del av den årliga kvalitetsutvärderingen är inte alla informanter medvetna
om det:
Den utvärdering som jag känner till är den som sker inom Ifous-programmet.

48

Eftersom verksamheten pågår som försöksverksamhet under två år i taget har det inte utarbetats
någon struktur för utvärderingen av undervisningen. Avsaknaden av systematisk utvärdering
skapar ett informationsunderskott:
Information från de som kan det här till de som ska göra det men inte kan det är det största
hindret.

Det råder delade meningar bland informanterna huruvida utvärdering sker. En av informanterna
säger att utvärdering av verksamheten genomförs som en del av skolans allmänna utvärdering
som sker läsårsvis, medan andra informanter inte är medvetna om att någon utvärdering skulle
ske.

49

6 Resultatdiskussion
Avhandlingen syfte är att identifiera och formulera principer för organisering av
distansundervisning. Studiens designbaserade ansats innebär att studien har genomförts som en
iterativ process i dialog med studiens deltagare. Tre frågor har väglett studien: Vilka visioner
för distansundervisning finns inom skolorganisationen? Hur kan den digitala kompetensen
stärkas inom organisationen som helhet? Hur organiseras distansundervisning ur ett
lärarperspektiv? I detta kapitel diskuteras studiens resultat enligt forskningsfråga i relation till
den teoretiska referensramen.

6.1 Vilka visioner för distansundervisning finns inom skolorganisationen?
Resultatet synliggör avsaknaden av gemensamma mål och visioner mellan de olika pedagogiska
nivåerna. Det är en central utgångspunkt inom alla verksamheter att skapa målsättningar och
göra uppföljningar. Pettersson (2018b, s. 1010) menar att utvecklingen av digital kompetens
inom en organisation behöver tydliga formuleringar i organisationens policydokument och att
dessa ska vara förankrade inom alla nivåer av utbildningssystemet. Genom att målsättningar
och visioner skrivs fram, legitimeras att arbetstid läggs på dessa frågor i syfte att förverkliga
visionerna. Förändringen sker på alla nivåer inom utbildningsorganisationen. Samsyn i
förändringsarbetet kan underlätta för utvecklingen. Ilomäki och Lakkala (2018, s. 24)
identifierar också visioner och i vilken utsträckning de delas inom organisationen som den mest
framträdande faktorn i att lyckas skapa en digitalt kompetent organisation.

Resultatet betyder inte att det saknas visioner för verksamheten. Studien visar att det finns olika
visioner inom organisationen. En drivkraft är bland annat att upprätthålla likvärdig
undervisning i hela landet med tillgång till behöriga lärare. Distansundervisningen underlättar
även rekryteringen av lärare eftersom det är möjligt att anpassa tjänsterna och på så sätt göra
dem mer attraktiva. Målsättningarna är ofta personligt uppställda och präglas av den position
informanten har inom verksamheten. Avsaknaden av formella gemensamma visioner och
målsättningar försvårar det långsiktiga och strategiska arbetet med distansundervisningen
(Pettersson, 2018, s. 1010). I den här kontexten är det viktigt att framhålla att skolhuvudmannen
som deltog i studien upplever att det nationella ramverket skapar osäkerhet beträffande
möjligheten till långsiktighet i verksamheten.

50

6.2 Hur kan den digitala kompetensen stärkas inom organisationen som
helhet?
Studiens resultat visar att ansvaret för utvecklingen av distansundervisningen i hög utsträckning
finns hos enskilda lärare som söker stöd hos skolledaren. Lärarens professionella utveckling
lyfts fram som en viktig aspekt för distansundervisningens förverkligande. I en liten skolmiljö
kan det uppstå en professionell ensamhet om det finns få ämneskollegor (Hilli, 2019, s. 10). I
en distansundervisningskontext kan samma känsla av isolation infinna sig om läraren ensam
ska driva undervisningens utveckling. Lärares samarbete är ett sätt att stärka den professionella
utveckling som också reducerar känslan av professionell isolation (Hilli, 2019, s. 13).

Ottestad (refererad i Pettersson, 2018b) talar om fyra processer för att skapa digital kompetens
hos organisationer: 1) utveckla personalens digitala kompetens, 2) skapa en lärande
organisation som delar kunskap, 3) skapa planer och strategier med pedagogiskt fokus och 4)
göra strategiska investeringar av resurser. (Pettersson, 2018b, s. 1012.) Ottestads fyra processer
synliggör betydelsen av att skapa strukturer och strategier som stöder utvecklingen av den
digitala kompetensen inom organisationen. Studiens resultat synliggjorde upplevelsen av
skillnad mellan distans- och närundervisning. En stor skillnad som identifieras är användningen
av digitala redskap. Ottestads fyra processer ger stöd för några organisatoriska förutsättningar
för att stärka den digitala kompetensen och därmed även lärares möjlighet att bedriva
undervisning på distans.

Skolledarens roll är central i organisationen. Det är skolledaren som driver processer, motiverar,
organiserar och involverar personalen i processerna (Ilomäki & Lakkala, 2018, s. 4). Ett steg
för att säkra verksamhetens kvalitet är att systematiskt dokumentera de erfarenheter och
lärdomar som dras av undervisningen och utveckla lämpliga strukturer för inskolning av ny
distansundervisande personal. Genom att skapa planer och strategier med fokusområden, som
diskuterades i föregående stycke, synliggörs utvecklingsbehovet tydligare, vilket kan stöda
skolledaren i dennes arbete.

Verksamhetsförbättringar sker främst genom informella och personliga förhållanden samt i
lärarnätverk, där lärare och skolledare tillsammans ägnar sig åt sin pedagogiska verksamhet
(Ilomäki & Lakkala, 2018, s. 5; Scherp, 2015, s. 261). Arbetet som dessa nätverk utför

51

dokumenteras med fördel för att bygga den gemensamma kunskapen vidare. Avsaknaden av
systematisk dokumentering av den specifika verksamheten inverkar på organisationens
samlande kompetens inom verksamheten. Vid personalomsättning riskeras mycket kunskap
som utvecklats gå förlorad (Hilli, 2019, s. 13). I resultatet framkommer att lärares inskolningen
till distansundervisningen kan vara bristfällig. Det betyder i sådana fall att lärare som aldrig
tidigare distansundervisat börjar från början, trots att det finns kompetens inom organisationen
som kunde vara till hjälp. Systematisk utvärdering och dokumentation kunde stärka
organisationens kompetens och därmed göra det enklare för nya tjänsteinnehavare att inleda
arbetet i organisationen.

6.3 Hur organiseras distansundervisningen ur ett lärarperspektiv?
Resultatet visar att distansundervisningen inom skolorganisationen behandlas som vanlig
närundervisning beträffande tillgången till digital infrastruktur och arbetstid. Detta kan
uppfattas som problematiskt, eftersom det inte råder konsensus inom organisationen huruvida
distansundervisningen bör ges andra resurser än närundervisningen.

Pettersson (2018b) lyfter fram att pedagogisk digital kompetens inte är ett prioriterat område
inom lärarutbildningen. Det är därför betydelsefullt på vilket sätt en distansundervisande lärare
skolas in i verksamheten och ges möjlighet att utvecklas inom professionen. Pettersson (2018b,
s. 1011) menar att lärare ofta förväntas driva digitala utvecklingsprocesser, trots att de sällan
har en formell utbildning i pedagogisk användning av teknologin. Det går inte att förvänta sig
att nya lärare, utan utbildning i distansdidaktik, ska ha en färdig didaktik för
distansundervisningen när tjänsteförhållandet inleds. Empirin visar att lärarna i studien fick lite
handledning innan de började undervisa på distans.

Tidsaspekten är en återkommande faktor. Resultatet visar ett tydligt behov av mera tid för att
genomföra arbetsuppgifter i anknytning till distansundervisningen, i synnerhet i
planeringsskedet. Det råder delade meningar inom organisationen beträffande hur mycket mera
arbetstid den synkrona distansundervisningen tar i förhållande till vanlig närundervisning. I
Hillis (2018, s. 7) studie lyfter informanterna fram behovet av mindre undervisningstid för att
kunna implementera distansundervisning i sina undervisningskontexter. I synnerhet om det inte

52

finns en färdig struktur med inskolning och färdigutvecklade faciliteter för undervisning, finns
det skäl att skapa förutsättningar för lärare att utarbeta detta.

I samma studie (Hilli, 2019) framkommer en oro från lärare att distansundervisning kan leda
till oförutsägbara händelser, som färre lärartjänster. I förverkligandet av distansundervisningen
behöver det finnas långsiktiga lösningar, t.ex. målsättningar om heltidstjänster. Denna fråga
hänger emellertid ihop med vilka gemensamma visioner som finns inom organisationen samt
hur dessa realiseras. Om målsättningen med verksamheten är att stärka undervisningens kvalitet
genom större tillgång till behörig personal, kunde detta framhållas i de gemensamma
visionerna.

53

7 Diskussion
Studiens syfte var att formulera principer för distansundervisningens organisation inom den
studerade kontexten. Studien har resulterat i åtta principer, som tillsammans utgör grunden för
en modell som utformats som stöd för distansundervisningens organisering. I detta kapitel
sammanfattas studiens huvudresultat genom att presentera modellen med tillhörande diskussion
om dess tillämpning i relation till avhandlingens teoretiska referensram. Därefter diskuteras
metoden innehållande resonemang om studiens reliabilitet och validitet, och förslag till fortsatt
forskning presenteras. Slutligen sammanfattas studien under rubriken sammanfattning.

7.1 Organisatorisk modell för distansundervisning
Utgående från avhandlingens formulerade principer har en organisatorisk modell för
distansundervisning i den givna kontexten utarbetats. Modellen är en representation av de
principer som presenterades i resultatredovisningen i kapitel 5 och diskuterades i kapitel 6 i
relation till tidigare forskning och studiens syfte och forskningsfrågor. Modellen syftar till att
stöda förståelsen för distansundervisningens organisering enligt de principer som avhandlingen
haft som syfte att formulera.

Skolan organiseras i samverkan mellan olika pedagogiska nivåer. Modellen är influerad av
Uljens (2015) modell av nivåer av pedagogiskt handlande. Enligt Uljens (2015) modell om det
pedagogiska handlandets nivåer utgår den här studien från läraren, skolledaren och
utbildningsadministrationen. Läraren och handledaren representerar den första nivån av
pedagogiskt handlande. Skolledaren representerar den andra nivån av pedagogiskt handlande.
Utbildningsadministrationen representerar den tredje nivån av pedagogiskt handlande.
Nivåerna samverkar på ett icke-hierarkiskt sätt och nivåerna påverkar varandras ageranden. Det
är viktigt att poängtera att modellen om pedagogiska handlandets nivåer består av ytterligare
dimensioner som inte har beaktats i den här modellen.

Modellen är vidare inspirerad av Petterssons (2018a) tidigare forskning om organisatoriska
förutsättningar för digitalt kompetenta organisationer. Pettersson (2018a) identifierar
begreppen mål och vision, professionell utveckling och struktur och organisation. Modellens
utformning är inspirerad av Ilomäki och Lakkalas (2018) modell för digital innovativ skola.
54

Modellen är utformad som en triangel som representerar ett tak. Mål och visioner är placerade
högst upp för att dessa genomsyrar hela verksamhetens utformning.

Utbildningsadministration
Mål och
visioner

Skolledare

Lärare och handledare
Professionell
utveckling

Struktur och
organisation
Nivåer av pedagogiskt handlande

Figur 4. Organisatorisk modell för distansundervisning.

Modellen är en representation av de principer som avhandlingen har formulerat. Begreppet mål
och visioner representerar följande principer:
-

Distansundervisning prioriteras på alla pedagogiska nivåer

-

Målsättningar för distansundervisning tas fram i samverkan mellan pedagogiska nivåer

-

Distansundervisning utvecklas utgående från gemensamma visioner

Begreppet professionell utveckling representerar följande principer:
-

Distanslärare är en egen lärarprofession

-

Handledaren är energin i rummet

-

Utvärdering genomförs för att synliggöra framgångs- och riskfaktorer

Begreppet struktur och organisation representerar följande principer:
-

Tillgången till digital infrastruktur avgör hur distansundervisningen kan genomföras

-

Lärare behöver mera arbetstid för att genomföra distansundervisning

Distansundervisningen utvecklas utgående från hur de olika nivåerna förhåller sig till vision
och mål, professionell utveckling och organisation och struktur. Mål och visioner är placerade

55

högst upp i modellen, eftersom dessa genomsyrar hela verksamheten. Om skolan och dess
organisation ses som icke-hierarkisk i den meningen att de olika nivåerna ansvarar för olika
delar av organisationen, uppstår också ett behov av att dessa tre presenterade begrepp
harmoniseras inom organisationen. Om lärarens visioner inte överensstämmer med
utbildningsförvaltningens, uppstår svårigheter med att genomföra undervisningen, eftersom
utbildningsförvaltningen till stora delar reglerar de förutsättningar som läraren slutligen har i
förverkligandet av sin undervisning.

I den följande diskussionen fördjupas aspekterna mål och vision, professionell utveckling och
struktur och organisation utgående från de olika nivåerna av pedagogiskt handlande. Modellens
aspekter diskuteras för att fördjupa förståelsen för dess betydelse för distansundervisningens
organisation.

7.2 Gemensamma mål och visioner
I Uljens, Sundqvist och Smeds-Nylunds studie (2015) undersöktes framgångsfaktorerna bakom
det självstyrda området Ålands förbättrade PISA-resultat från år 2003 till 2012. I studien
analyserades

PISA-resultat,

policydokument

och

intervjuer

med

personal

från

utbildningsadministration och skolledare. Analysen resulterade i sex framgångsfaktorer för
skolutvecklingen på Åland. Den ena faktorn är delad oro, omsorg och ansvar mellan olika
pedagogiska nivåer (Uljens et al., 2015, s. 116). Det innebär bl.a. att ha liknande förståelse för
de rådande utmaningarna. En annan faktor som lyfts fram är multiprofessionella samarbeten
(Uljens et al., 2015, s. 117). Det innebär att olika sektorer och ansvarspersoner inte bara delar
problemformuleringarna, utan dessutom samarbetar för att uppnå resultat. De gemensamma
målsättningarna inom en organisation där personalen känner ett delat ansvar kan med andra ord
leda till förbättrad verksamhet.

Skolan verkar i en icke-hierarkisk miljö av samverkande pedagogiska nivåer. Icke-hierarkisk i
den meningen att utbildningen är beroende av politiska beslut, samtidigt som det politiska
systemet är beroende av att utbildningen förbereder framtida politiska, kulturella och
ekonomiska medborgare (Tigerstedt & Uljens, 2016, s. 161). I studien framkommer att den
drivande kraften för distansundervisningen kommer från skolan, inte från politiker. Empirin

56

visar att den målsättning som delas av de flesta är att distansundervisningen har
regionalpolitiska effekter. Delvis innebär det en möjlighet att upprätthålla skola nära eleverna
samtidigt som man uppfyller lagstiftningens krav på legitimerade lärare (Förordning om
behörighet och legitimation för lärare och förskolelärare, 2011: 326).

På en samhällelig nivå i en icke-hierarkisk ordning handlar pedagogiken självständigt i
förhållande till politik och tradition. Utgående från ett sådant resonemang kan ensidigt
socialiserande genom normativ pedagogik undvikas. Detta för att inte upprätthålla befintliga
strukturer, utan dessa problematiseras på olika nivåer så att den enskilda individen kan skapa
sig ett personligt förhållningssätt till det som studeras. (Uljens, 2015, s. 286.)
Distansundervisningen utvecklas i samverkan med flera pedagogiska nivåer och skapar
möjlighet för elever och studerande att ta del av ett brett utbud av kunskap. Verksamhetens
riktning påverkas därför i stor utsträckning av på vilket sätt visioner och strategier finns
förankrande inom hela organisationen.

7.3 Professionell utveckling
I det här avsnittet diskuteras professionell utveckling inom organisationer i förhållande till
studiens resultat. I studiens resultat framkommer att lärare upplever behov av strukturer för den
professionella utvecklingen i form av ramar för verksamheten och stöd för utveckling inom
verksamheten.

Inom organisationen fanns ingen kultur av att systematiskt följa upp och utvärdera
distansundervisningsverksamheten.

Denna

avsaknad

av

systematisk

uppföljning

av

verksamheten innebär att organisationen som helhet inte har dokumenterade modeller för hur
undervisningen ska genomföras. Som diskuterades under rubriken mål och visioner upplevs
avsaknaden av gemensamma mål och visioner som hämmande för verksamheten. Det innebär
att det inte finns några gemensamma visioner förankrade på samtliga nivåer och då är det svårt
att utvärdera verksamheten utgående från målsättningar. Istället kan skolan göra
självvärderingar som innebär att utvärdera den egna verksamheten utgående från målsättningar
som skolan internt ställer upp (Svedlin, 2011, s. 319). Karlsson Vestman och Andersson (2007,
s. 132) diskuterar självvärdering som att ”lära av organisationen” istället för att ”lära

57

organisationen”. Självvärderingens utgångspunkt är inte att utvärdering sker för att ge
information om huruvida verksamheten fungerar eller inte, utan det handlar om att utvärdera
den verksamhet som sker och att tillskansa sig den kompetens som finns i organisationen för
att utveckla den inifrån. I självvärdering kan den enskilda organisationen välja vilka delar av
verksamheten som ska granskas och utgående från det skapa en lägesanalys om hur
verksamheten fungerar (Svedlin, 2011, s. 319).

Utvärdering är ett komplext fenomen och kräver ett ställningstagande till vad som ska
utvärderas och varför det ska utvärderas. Utvärdering innebär systematisk uppföljning och
granskning av en verksamhet, för att värdera verksamhetens effekter (Svedlin, 2011, s. 316).
Utgångspunkten med utvärdering är alltså att värdera verksamheten. Beroende på existerande
samhällsnormer och uppfattning om utbildning som framträder genom politiska beslut och
styrdokument, kan utvärderingsresultat påverkas i olika riktningar. Utvärderingen ger en
möjlighet att lära av och dra nytta av positiva erfarenheter och misstag, och signalerar således
läraktighet, effektivitet och seriositet (Karlsson Vestman & Andersson, 2007, s. 21).

I det här sammanhanget har skolans rektor en central roll i att översätta och konkretisera de
policydokument, visioner och målsättningar som finns till realistiska mål som stöder den lokala
skolans utveckling (Pettersson, 2018b, s. 1012). Svedlin (2003, s. 70) för ett resonemang om
utvärderingens etik, huruvida den används för kontroll eller för att befrämja verksamhetens
utveckling. Utvärderingsarbetet varierar beroende på vilken principiell bakgrund arbetet görs
(Svedlin, 2003, s. 51). Alla former av utvärdering passar inte in i samma teoretiska referensram.
Politiker vill ofta ha statistik som visar effekterna av olika insatser, vilket innebär en
utvärderingsform som strävar till att göra mätbara kvantifierade resultat (Karlsson Vestman &
Andersson, 2007, s. 140). Det behöver inte vara till gagn för den professionella utvecklingen,
utan metoder för utvärdering behöver noga väljas för att stöda utvärderingens syfte.

Frågor som kan ställas i samband med utvärdering är vad som ska utvärderas och varför.
Aspekter att ta i beaktande kan vara funktionsduglighet, effekter och ekonomi.
Funktionsduglighet

i

det

här

sammanhanget

avser

systemets

funktionalitet

och

ändamålsenlighet i förhållande till lagstiftning och förordningar. Effekterna av utbildningen är
resultatet av den inlärning som skett. Ekonomin behandlar alla frågor av ekonomisk karaktär,

58

till exempel resursfördelning, utbildningens kostnad per elev och förvaltningskostnader. Dessa
faktorer för utvärdering kan tillämpas på samtliga nivåer, från internationell till lokal nivå.
(Svedlin, 2003, s. 55.)

Beroende på vilka frågor som ställs i utvärderingen kan olika behov synliggöras. I den
undersökta kontexten är utvärderingen utmanande. Det saknas gemensamma målsättningar som
är förankrade i verksamheten, exempelvis i styrdokument. Avsaknaden av formaliserade
målsättningar gör det svårt att avgöra vad som ska utvärderas i verksamheten. Det som kan
sägas om funktionsdugligheten är emellertid att den synkrona distansundervisningen skapar
möjlighet för flera elever att få undervisning av behörig personal, vilket lyfts fram som det
huvudsakliga syftet med att bedriva verksamheten. Det svarar dock inte på frågor av pedagogisk
karaktär. Genom att se över metoderna för utvärdering av verksamheten, kunde strukturer för
personalens och organisationens professionella utveckling skapas.

7.4 Distansundervisningens organisatoriska förutsättningar
Studien visar att organiseringen av distansundervisning inte är någon lätt fråga.
Utbildningsadministrationen fokuserar på styrdokumenten, och med anledning av gällande
lagstiftning är frågan om distansundervisning inte högaktuell på dagordningen. Skolledaren
behöver förhålla sig till de styrdokument som finns. Läraren behöver förhålla sig till de resurser
som tilldelas. I studien framkommer bl.a. att ekonomin utgör ett hinder för verksamheten.
Skolor har ofta en begränsad budget för digitalisering och organisatorisk förändring och ett sätt
att jobba med utveckling är att samarbeta med externa parter, t.ex. forskare och projekt
(Pettersson, 2018a, s. 139). Ett sätt att utveckla sin verksamhet är då att delta i projekt och
utveckla verksamheten i samverkan med forskarsamfundet.

Utgående från Petterssons (2018a, s. 139) diskussion om målorienterad kontra kulturorienterad
digitalt kompetent skola kan noteras att den här studien gjorts i en kulturorienterad skola.
Beträffande organisationens samlade målsättningar finns ingen övergripande vision för
utvecklingen av distansundervisning som delas av hela organisationen. Visionen på lärarnivå
ligger i att förverkliga och utveckla sig själva i hög utsträckning, medan det på andra nivåer ses
som en möjlighet att stöda rurala områden och möjliggöra framtida glesbygdsboende. En

59

övergripande tanke är att verksamheten ska implementeras i den ordinarie verksamheten som
en integrerad del. Den övergripande verksamhetsidén är att det inte ska medföra extra kostnader
utöver de kostnader som digitaliseringen i övrigt medför. Detta samtidigt som det inom
organisationen finns en efterfrågan att bygga upp en professionell struktur. I utvecklingen av
en digitalt kompetent skolorganisation behöver det skapas incitament för att skolan ska kunna
utvecklas. I det ingår att utveckla personalens digitala kompetens, bygga en kultur av kollegialt
stöd och skapa strategier och planer med pedagogiskt fokus på vilka strategiska investeringar
som behövs (Pettersson, 2018b, s. 1012).

Den icke-affirmativa teorin lyfter uppfordran till självaktivitet som en del av utbildningen.
Uppfordran till självaktivitet handlar då inte enbart om förhållandet mellan lärare och elev, utan
den går även att finna mellan det pedagogiska handlandets nivåer. Att förändra och stärka en
utbildningsorganisation görs då i dialog mellan pedagogiska nivåer. I ett icke-affirmativt
angreppssätt är erkännande av den andres frihet och icke-determination den faktor som leder
till uppfordran till självaktivitet. Bildsamkeit uppstår i relationen mellan individens intention i
förhållande till uppfordringen. (Uljens, Sundqvist & Smeds-Nylund, 2015, s. 107.) Ett sätt att
stärka organisationen och dess individer är att skapa ramar som erkänner och uppfordrar
individerna till självaktivitet.

I skolledarens uppdrag ingår ansvar för elevernas lärande genom att organisera och skapa
strukturer som möjliggör god undervisning och gott arbetsklimat. I uppdraget ingår alltså att
skapa förutsättningar för den undervisande personalen att kunna utföra sina arbetsuppgifter på
ett ändamålsenligt sätt. Skolledaren ska förvalta genom att organisera verksamheten utifrån
gällande styrdokument, samtidigt som det finns förväntningar på utvecklande ledarskap
(Petersen, 2016, s. 3.) I Petterssons m.fl. (2018, s. 374) studie lyfts skolledares roll att initiera,
implementera, upprätthålla och leda digitaliseringsarbete. Slutligen är skolledaren ändå
begränsad av de ekonomiska ramar som finns för verksamhetens förverkligande.

60

7.6 Metoddiskussion
I designbaserade studier är utgångspunkten att den prototyp som utformas också ska prövas
empiriskt. Den prototyp och modell som presenterats i den här avhandlingen har, så som
beskrivits, endast förankrats teoretiskt hos studiens deltagare. De har haft möjlighet att ge
respons på modellen. Modellen har dock inte testats i kontexten och saknar därmed empirisk
förankring som sådan. Detta beror på att det fanns en tidsgräns att förhålla sig till. Att testa
modellen skulle innebära att organisationen skulle implementera den, vilket skulle kräva en
systematisk metod för implementering och utvärdering (Wang & Hannafin, 2005, s. 17). En
sådan process kräver mera tid än vad som fanns vid genomförandet av studien.

Prototypens trovärdighet har testats genom att låta deltagarna kommentera den och jag har
lyssnat till deras resonemang. Prototypen och dess principer finns färdigt utformade och kan
testas för att bli empiriskt förankrade. Studiens syfte och forskningsfrågor lämpade sig dock väl
för designbaserad kvalitativ studie, eftersom studien genomfördes i en specifik kontext i syfte
att utforma principer för distansundervisningens organisering.

Datainsamlingsmetoderna valdes utgående från de möjligheter som Ifous-programmet gav
genom utvecklingsseminarier och verksamhetsbesök. Deltagarna var engagerade och villiga att
delta i studiens upplägg och de såg vikten av en iterativ process där de deltog aktivt. Häkkinen
och Kankaanranta (2011, s. 215) lyfter att samarbete mellan forskningssamfundet och
verksamheten ofta blir osymmetriskt och utan sammanhang. I och med att studien genomfördes
med designbaserad ansats var dialog med praktiken ett centralt inslag. Utgående från det fick
studien sin avgränsning både vad gäller studiens utgångspunkter och urval av informanter.

Kvalitativa studier och kvalitativ analys kan genomföras på en mängd olika sätt, men det finns
inte några absoluta regler, förutom att forskaren ska använda sin bästa förmåga för att försöka
redovisa datamaterialet på ett representativt sätt (Fejes & Thornberg, 2015, s. 36). Forskarens
roll som tolkande ställer höga krav på omdöme. Fejes & Thornberg (2015, s. 36) lyfter fram att
varje kvalitativ studie är unik och att dessa förutsätter en unik analys. Den mänskliga faktorn
är således ofrånkomlig. Det centrala redskapet i den här studien är jag som forskare, vilket
innebär att studiens kvalitet är beroende av min egen person då det kommer till analysen (Fejes

61

& Thornberg, 2015, s. 37). Nedan lyfter jag fram vilka åtgärder jag har vidtagit för att
upprätthålla en hög reliabilitet och validitet i den här studien.

I den här typen av studier handlar validitet om trovärdighet och överföringsvärde. Med
trovärdighet avses i vilken grad man undersöker det man menar att man ska undersöka. Det
handlar om att samla relevant data för sin problemformulering för att kunna dra giltiga
slutsatser. Trovärdighet avser hur analysen och dess tolkning görs för att den ska kunna förstås
som giltig för den verklighet som har studerats. Överföringsvärde avser hur väl resultaten går
att överföra till andra grupper än de som deltagit i undersökningen. (Larsen, 2018, s. 129.) En
annan aspekt av begreppet validitet är i vilken mån metoden undersöker det som ska undersökas
(Thornberg & Fejes, 2015, s. 258). Jag har i texten försökt stärka validiteten genom att tydligt
redogöra för och motivera val av forskningsansats och datainsamlingsmetoder.

Larsen (2018, s. 130) talar om genomsiktlighet och dess betydelse för att styrka kvalitativa
studier. Det innebär att forskaren tydligt redovisar för stegen i analysen som ger underlag för
slutsatserna. Under forskningsprocessen är det viktigt att man bedömer validiteten i alla faser,
från planering och utformning till datainsamling, analys och tolkning, eftersom det stärker
transparensen genomgående i studien.

Tillförlitligheten har att göra med noggrannhet och pålitlighet, vilket kan vara utmanande i
kvalitativa studier. Larsen (2018, s. 131) menar att den stärks genom att presenterad empiri är
baserad på data som speglar den faktiska verkligheten. Materialet bör ha insamlats på ett
systematiskt sätt och spegla en representativ verklighet. Även genomsiktligheten lyfts fram
inom tillförlitligheten, vilket då stärks genom tydliga beskrivningar av insamlings- och
analysmetoder. Tillförlitligheten stärks också genom att den teoretiska utgångspunkten är
tydligt framskriven, eftersom den påverkar tolkningsprocessen. (Larsen, 2018, s. 131.)

Larsen (2018, s. 132) lyfter fram mångsidiga datainsamlings- och analysmetoder som ett
verktyg för att stärka en studies tillförlitlighet och trovärdighet. Den här studien bygger på en
mångfald av datainsamlingsmetoder, vilket ger ett brett urval av data för analysen. Vidare har
jag i så hög utsträckning som jag funnit möjligt varit transparent när det gäller redovisning av

62

insamlings- och analysmetoder, för att läsaren ska ha möjlighet att granska studiens
trovärdighet och tillförlitlighet.

Inom kvantitativ forskning eftersträvas statistisk generaliserbarhet. Det är svårt att uppnå i
kvalitativa studier, eftersom antalet informanter inte uppfyller kraven för att kunna representera
en större massa. Inom kvalitativ forskning studeras sociala fenomen som till naturen är
föränderliga och kontextbundna (Thornberg & Fejes, 2015, s. 271). Den här studien syfte var
att utforma principer för en specifik kontext vilket i sig omöjliggör dess generaliserbarhet.
Studien har utgått från en på förhand given kontext, och skapat en modell som ska vara
tillämpbar i den kontexten. Thornberg och Fejes (2015, s. 272) diskuterar analytisk
generalisering som ett alternativt sätt att tänka. Kvalitativa studier kan utmynna i
arbetshypoteser som kan tillämpas i liknande kontexter som studien genomfördes. I ett sådant
fall kan resultatet från den här studien betraktas som ett perspektiv som utkristalliserats
utgående från identifiering av processer som läsaren möjligen inte hade varit medveten om
annars (Thornberg & Fejes, 2015, s. 273).

7.7 Förslag till fortsatt forskning
Avhandlingens syfte var att identifiera och formulera centrala principer för organisering av
distansundervisning för elever i de äldre årskurserna av grundskolan i en specifik kontext.
Avhandlingen har resulterat i åtta principer och en modell som synliggör behovet av samverkan
mellan nivåer av pedagogiskt handlande vid organisering av distansundervisning. Det finns
utmaningar med att implementera distansundervisningen som en integrerad del av annan
undervisning utan att beakta särskilda principer.

Modellen som presenterats i den här avhandlingen är teoretisk och har inte testats i den verkliga
kontexten. Inom designbaserad forskning förbättras designen kontinuerligt i samband med att
ny information bearbetas (Teräs & Herrington, 2014). Det går att se modellen som en första
iteration som kunde testas i olika kontexter för att utvecklas vidare. Wang och Hannafin (2005,
s. 9) menar att resultaten från en iteration skapar nya fokusområden att undersöka i den följande
cykeln. Som första steg kunde den här studiens resultat implementeras och utvärderas i den
kontext den har utvecklats. Som följande steg kunde den testas och utvärderas även i andra

63

kontexter där det bedrivs distansundervisning, i syfte att utveckla principerna och ta fram en
empiriskt beprövad modell för distansundervisningens organisering.

Modellen har bland annat inspirerats av Michael Uljens modell om pedagogiska handlandets
nivåer. Uljens modell innehåller ytterligare nivåer som inte har beaktats i den här studien.
Exempelvis innehåller Uljens modell om nivåer även ett nationellt och transnationellt
perspektiv. Det skulle vara intressant att utveckla modellen genom att lyfta in det nationella och
transnationella perspektivet för att ytterligare vidga förståelsen för de faktorer som påverkar
organiseringen av distansundervisningen.

7.8 Sammanfattning
Avhandlingen har resulterat i åtta principer för distansundervisningens organisering. Utgående
från principerna och i förhållande till avhandlingens teoretiska referensram har en modell
utvecklats, som synliggör hur distansundervisningen utvecklas och formas i samverkan mellan
flera pedagogiska nivåer.
Studiens principer för distansundervisningens organisering:
-

Distansundervisning prioriteras på alla pedagogiska nivåer

-

Målsättningar för distansundervisning tas fram i samverkan mellan pedagogiska nivåer

-

Distansundervisning utvecklas utgående från gemensamma visioner

-

Distanslärare är en egen lärarprofession

-

Handledaren är energin i rummet

-

Utvärdering genomförs för att synliggöra framgångs- och riskfaktorer

-

Tillgången till digital infrastruktur avgör hur distansundervisningen kan genomföras

-

Lärare behöver mera arbetstid för att genomföra distansundervisning

Distansundervisningens genomförande förutsätter att det finns organisatoriskt stöd.
Utvecklingsfrågor och undervisningens genomförande är inte lärarens enskilda angelägenhet,
utan möjligheterna begränsas av de givna ramarna. Vilken tillgång till digital infrastruktur i

64

form av hårdvara och mjukvara finns, och ges lärare tillräckligt mycket arbetstid för att planera,
genomföra och utveckla verksamheten?

Studien har synliggjort hur olika nivåer av pedagogiskt handlande inverkar på hur
organisationen hanterar distansundervisningens utformning. Diskussionen i förhållande till
tidigare forskning indikerar att verksamheten gynnas av gemensamma visioner som finns
förankrade i styrdokument. Det legitimerar att mera arbetstid kan läggas på utvecklingsarbete
och stöder också möjligheten till långsiktiga strategiska investeringar som stöder verksamheten.
Det är exempel på två möjliga effekter av gemensamma visioner som stöds på flera nivåer av
pedagogiskt handlande. Läraren bedriver undervisningen utgående från de förutsättningar som
den givna situationen ger. Den här studien visar att det finns skäl att undersöka hur den egna
organisationen utvecklas och stöder läraren och undervisningspraktiken, eftersom lärarens
möjlighet att bedriva kvalitativ undervisning påverkas direkt av hur verksamheten är
organiserad.

65

Litteraturförteckning
Ahrne, G. & Papakostas, A. (2002). Organisationer, samhälle och globalisering. Lund:
Studentlitteratur.
Bakker, A. & van Eerde, H.A.A. (2013). An Introduction to Design-Based Research with an
Example from Statistics Education. I A. Bikner-Ahsbahs, C. Knipping, & N. Presmeg
(Red.), Doing qualitative research: methodology and methods in mathematics education.
New York: Springer. DOI: 10.1007/978-94-017-9181-6_16
Barajas Eriksson, K., Forsberg, C. & Wengström, Y. (2013). Systematiska litteraturstudier i
utbildningsvetenskap. Stockholm: Natur & Kultur.
Barbour, M. (2013). The Landscape of K-12 Online Learning. I M. G. Moore (Red.), Handbook
of Distance Education. Third edition (s. 574–593). New York: Routledge.
Barbour, M. (2015). Real-Time Virtual Teaching: Lessons Learned from a Vase Study in a
Rural School. Online Learning, 19(5), 54–68. Hämtad 19 november 2018, från
http://digitalcommons.sacredheart.edu/ced_fac?
Best, B. & Conceição, C. O. (2017). Transactional Distance Dialogic Interactions and Student
Satisfaction in a Multi-Institutional Blended Learning Environment. European Journal of
Open, Distance and e-Learning, 20(1), 138–152. Hämtad 17 november 2018, från
https://www.researchgate.net/publication/322670686_Transactional_Distance_Dialogic_In
teractions_and_Student_Satisfaction_in_a_Multi-Institutional_Blended_ Learning_
Environment
Clark, T. (2011). The Evolution of K–12 Distance Education and Virtual Schools. I M. G.
Moore (Red.), Handbook of Distance Education. Third edition (s. 555–570). New York:
Routledge.
de la Varre, C., Keane, J., Irvin, M.J. (2010). Enhancing online distance education in small
rural US schools: a hybrid, learner-centered model. Research in Learning Technology 18
(3), 193–205. DOI: 10.3402/rlt.v18i3.10763
Eriksson–Zetterquist, U. & Ahrne, G. (2011). Intervjuer. I G. Ahrne & P. Svensson (Red.),
Handbok i kvalitativa metoder (s. 36–57). Malmö: Liber.

66

Fejes, A. & Thornberg, R. (2015). Kvalitativ forskning och kvalitativ analys. I A. Fejes & R.
Thornberg (Red.), Handbok i kvalitativ analys. Andra upplagan (s. 16–43). Stockholm:
Liber.
From, J. (2017). Pedagogical Digital Competence – Between Values, Knowledge and Skills.
Higher Education Studies 7 (2), 43-50. Doi:10.5539/hes.v7n2p43.
From, J. (2019). Ett läsår med fjärrundervisning – erfarenheter från ett projekt. Skolverket.
Hämtad

21

oktober

2019

från

http://umu.diva-

portal.org/smash/get/diva2:1362099/FULLTEXT01.pdf

Förordning om behörighet och legitimation för lärare och förskollärare (2011:326). Hämtad
20 oktober 2019 från https://www.riksdagen.se/sv/dokument-lagar/dokument/svenskforfattningssamling/forordning-2011326-om-behorighet-och_sfs-2011-326
Garrett Dikkers, A. (2015). The Intersection of Online and Face-to-Face Teaching: Implications
for Virtual School Teacher Practice and Professional Development. Journal of Research on
Technology in Education, 47(3), 139–156. DOI: 10.1080/02773813.2015.1038439
Güzer, B. & Caner, H. (2013). The past, present and future of blended learning: an in depth
analysis of literature. Procedia – Social and Behavioural Sciences 116(5th World Conference
on Educational Sciences), 4596–4603. (WCES 2013). DOI: 10.1016/j.sbspro.2014.01.992
Harper, B. (2018). Technology and Teacher-Student Interactions: A Review of Empirical
Research. Journal of Research on Technology in Education, 50(3), 201–225. DOI:
10.1080/15391523.2018.1450690
Hawkins, A., Graham, C. & Barbour, M. (2012). ”Everybody is their own Island”: Teacher
Disconnection in a Virtual School. The International Review of Research in Open and
Distributed

Learning,

13(2),

124–144.

Hämtad

10

september

2018,

från

http://www.irrodl.org/index.php/irrodl/rt/printerFriendly/967/2143
Hilli, C. (2016). Virtuellt lärande på distans – En intervjustudie med finländska
gymnasiestuderande. Doktorsavhandling. Åbo: Åbo Akademi.
Hilli, C. (2018). Distance teaching in small rural primary schools: a participatory action
research

project.

Educational

Action

Research

28(1),

38–52.

DOI:

10.1080/09650792.2018.1526695
Hilli, C. (2019). Extending classrooms through teacher collaboration in Virtual Learning
Environments. Educational Action Research. DOI: 10.1080/09650792.2019.1654901
67

Hilli, C., Törnroos, K. & Eklund, C. (2017). En flexibel grundskola i skärgårdsmiljöer. Hämtad
2 december 2017, från https://fusaland.files.wordpress.com/2017/11/rapport_en-flexibel-

grundskola-i-skc3a4rgc3a5rdsmiljc3b6.pdf

Häkkinen, P. & Kankaanranta, M. (2011). Undervisningsteknologi – möjligheter och motstånd.
I S-E. Hansén & L. Forsman (Red.), Allmändidaktik – vetenskap för lärare (s. 205–222).
Lund: Studentlitteratur.
Häll, L-O., Hällgren, C. & Söderström, T. (2007). Elev- och lärarerfarenheter av
fjärrundervisningen i Pajala. Pedagogiska institutionen, Umeå universitet, Nr 77 2007.
Hämtad

12

mars

2016

från:

http://umu.diva-portal.org/smash/get/diva2:153111/FULLTEXT01.pdf

Ifous (2018). Fjärrundervisning – bättre utsikter för fler elever. Slutrapport. Hämtad 10 april
2019

från

https://www.ifous.se/app/uploads/2018/01/201801-Ifous-2018-1-M2-

klickbar.pdf

Ilomäki, L. & Lakkala, M. (2018). Digital technology and practices for school improvement:
innovative digital school model. Research and Practice in Technology Enhanced Learning
13(25). DOI: https://doi.org/10.1186/s41039-018-0094-8
Jacobsson,

K.

&

Skansholm,

A.

(2019).

Handbok

i

uppsatsskrivande

–

för

utbildningsvetenskap. Lund: Studentlitteratur.
Johnson, C., Hill, L., Lock, J., Altowairiki, N., Ostrowski, C., Santos, L. & Lie, Y. (2017).
Using Design-Based Research to Develop Meaningful Online Discussions in Undergraduate
Field Experience Courses. The International Review of Research in Open and Distributed
Learning, 18(6). DOI: https://doi.org/10.19173/irrodl.v18i6.2901

Karlsson Vestman, O. & Andersson, I. M. (2007). Pedagogisk utvärdering som styrning – En
historia från präster till PISA. Forskning i fokus, nr. 35. Myndigheten för skolutveckling.
Kalmar:

Lenanders

grafiska

AB.

Hämtad,

6.5.2019

från:

http://www.diva-

portal.org/smash/get/diva2:353627/FULLTEXT01.pdf .
Krumsvik, R. & Jones, L. (2013). Teachers´ Digital Competence in Upper Secondary School:
(work

in

progress).

Hämtad

21

januari

2020

från

http://www.icicte.org/Proceedings2013/Papers%202013/05-1-Krumsvik.pdf

Lalander, P. (2011). Observationer och etnografi. I G. Ahrne & P. Svensson (Red.), Handbok i
kvalitativa metoder (s. 83–103). Malmö: Liber.

68

Lantz-Andersson, A. & Säljö, R. (2015). Lärmiljöer i omvandling – En yrkesroll i utveckling.
I A. Lantz-Andersson & R. Säljö (Red.), Lärare i den uppkopplade skolan (s. 13–37).
Falkenberg: Gleerups.
Larsen, A. K. (2018). Metod helt enkelt. Falkenberg: Gleerups.
Malinovski, T., Vasileva, M., Vasileva-Stojanovska, T. & Trajkovik, V. (2014). Considering
High School Students´ Experience in Asynchrounous and Synchronous Distance Learning
Environments: QoE Prediction Model. Creative Commons Attribution 4.0, 15(4), 91 – 112.
Hämtad

17

november

2018,

från

http://www.academia.edu/11387860/Considering_high_school_students_experience_in_as
ynchronous_and_synchronous_distance_learning_environments_QoE_prediction_model
Moore, M. (2011). The Theory of Transactional Distance. I M. G. Moore (Red.), Handbook of
Distance Education. Third edition (s. 66–82). New York: Routledge.
Nationalencyklopedin. [u.å.]. Distansundervisning. Hämtad 17 november 2018, från
http://www.ne.se/distansundervisning
Nyberg, R. & Tidström, A. (2012). Skriv vetenskapliga uppsatser, examensarbeten och
avhandlingar. Lund: Studentlitteratur.
Petersen,

A–L.

(2016).

Rektors

roll

som

pedagogisk

ledare

i

IKT-baserat

skolutvecklingsprojekt. Acda Didactica Norge 10(3), 1–19. DOI: 10.5617/adno.3873
Pettersson, F. (2018a). Digitally Competent School Organizations – Developing Supportive
Organizational Infrastructures. International journal of media, technology and lifelong
learning

14(2),

132–143.

Hämtad

21

januari

2020

från

https://journals.hioa.no/index.php/seminar/article/view/2976/2872

Pettersson, F. (2018b). On the issues of digital competence in educational contexts – a review
of

literature.

Education

and

Information

Technologies

23,

1005–1021.

DOI:

10.1007/s10639-017-9649-3
Pettersson, F. (2019). Fjärrundervisningens organisatoriska förutsättningar. Skolverket.
Hämtad

21

oktober

2019

från

https://www.diva-

portal.org/smash/get/diva2:1361908/FULLTEXT01.pdf

Rennstam, J. & Wästerfors, D. (2011). Att analysera kvalitativt material. I G. Ahrne & P.
Svensson (Red.), Handbok i kvalitativa metoder, s. 194–210. Malmö: Liber.

69

Saba, F. (2013). Building the Future: A Theoretical Perspective. I M.G. Moore (Red.),
Handbook of Distance Education. Third Edition (s. 49–65). New York: Routledge.
Santesson-Wilson, P. (2009). “Politikens tröghetsfaktorer – varför är det så svårt att
reformera?”. I P. Santesson-Wilson & G. Erlingsson (Red.), Reform. Förändring och tröghet
i välfärdsstaterna (s. 38–58). Sverige: Nordstedts.
Scherp, H–Å. (2015). Lärande som drivkraft för skolutveckling. I M. Uljens (Red.),
Pedagogiskt ledarskap – teori, forskning och skolutveckling (s. 259–270). Vasa: Åbo
Akademi.
Skollagen 800/2010. Hämtad 20 oktober 2019, från https://www.riksdagen.se/sv/dokument-

lagar/dokument/svensk-forfattningssamling/skollag-2010800_sfs-2010-800

Skolförordningen

185/2011.

Hämtad

20

oktober

2019,

från

https://www.riksdagen.se/sv/dokument-lagar/dokument/svensk-

forfattningssamling/skolforordning-2011185_sfs-2011-185

Skolverket (2018). Skolverkets redovisning av uppdrag om fjärrundervisning: U2015/04701/S
2015–10.01. Hämtad 9.12.2019 från https://www.skolverket.se/getFile?file=4002)

Smeds-Nylund, A-S. (2019). Kommunalt utbildningsledarskap – att mediera mellan politik och
medborgaropinion. Doktorsavhandling Åbo Akademi.
Stensmo, C. (2007). Pedagogisk filosofi. Lund: Studentlitteratur.
Svedlin, R. (2003). Utvärdering i skolan – mellan skolutveckling och styrpolitik. Helsingfors:
Yliopistopaino.
Svedlin, R. (2011). Att utvärdera utbildning. I S-E. Hansén & L. Forsman (Red.),
Allmändidaktik – vetenskap för lärare (s. 315–327). Lund: Studentlitteratur.
Svensson, P. & Ahrne, G. (2011). Att designa ett kvalitativt forskningsprojekt. I G. Ahrne & P.
Svensson (Red.), Handbok i kvalitativa metoder (s. 19–35). Malmö: Liber.
TENK (2012). God vetenskaplig praxis och handläggning av misstankar om avvikelser från
den

i

Finland.

Hämtad

31.3.2020

från

https://www.tenk.fi/sites/tenk.fi/files/HTK_ohje_2012.pdf

Teräs, H. & Herrington, J. (2014). Neither the Frying Pan nor the Fire: In Search of a Balanced
Authentic e-Learning Design through an Educational Design Research Process.
International Review of Research in Open and Distance Learning 15(2), 1–21. Hämtad

70

22.9.2019:
http://www.irrodl.org/index.php/irrodl/article/view/1705/2835?fbclid=IwAR1TgWy4lLKL

W731AJmvzIO2eugYXWvtCDp7HCldQB-ZXrehBMjAvJygd0A

Tholander, M. & Thunqvist Cekaite, A. (2015). Konversationsanalys. I A. Fejes & R.
Thornberg (Red.), Handbok i kvalitativ analys. Andra upplagan (s. 194–217). Stockholm:
Liber.
Thornberg, R. & Fejes, A. (2015). Kvalitet och generaliserbarhet i kvalitativa studier. I A. Fejes
& R. Thornberg (Red.), Handbok i kvalitativ analys. Andra upplagan (s. 256–278).
Stockholm: Liber.
Tigerstedt, C. & Uljens, M. (2016). Higher Education Leadership in the light of NonAffirmative Discursive Education: Theoretical Developments and Empirical Observations.
I M. Elmgren, M. Folke-Fichtelius, S. Hallsén, H. Román & W. Wermke (Red.), Att ta
utbildningens komplexitet på allvar: En vänskrift till Eva Forsberg (s. 156–173). Uppsala:
Uppsala universitet.
Trost, J. (2010). Kvalitativa intervjuer. Lund: Studentlitteratur.
Uljens, M. (1998). Allmän pedagogik. Lund: Studentlitteratur.
Uljens, M. (2015). Skolutveckling som mångprofessionellt samarbete – en inramning av
forskningsbaserad utveckling och utvecklingsorienterad forskning. I M. Uljens (Red.),
Pedagogiskt ledarskap – teori, forskning och skolutveckling (s. 281–310). Vasa: Åbo
Akademi.
Uljens, M., Sundqvist, R. & Smeds-Nylund, A-S. (2015). Educational leadership for sustained
multi-level school development in Finland – A non-affirmative approach. Nordic Studies in
Education 36(2), 103–124. DOI: 10.18261/issn.1891-5949-2016-02-03
Uljens, M. & Ylimäki, R. (2015). Theory of Educational Leadership, Didaktik and Curriculum
Studies – a Non-Affirmative and Discursive Approach. I M. Uljens (Red.), Pedagogiskt
ledarskap – teori, forskning och skolutveckling (s. 103–128). Vasa: Åbo Akademi.
Wang, F. & Hannafin, M.J. (2005). Design-Based Research and Technology-Enhanced
Learning Environments. Educational Technology Research and Development 53(4), 5–23.
DOI: https://doi.org/10.1007/BF02504682

71

Wegerif, R. (2013). Dialogic: Education for The Internet Age. Milton Park, Abingdon, Oxon:
Routledge.

Hämtad

10.9.2019

http://www.rupertwegerif.name/uploads/4/3/2/7/43271253/deiaproofs24thoct12.pdf

72

från:

Bilagor
Bilaga 1. Intervjuguide.
Intervjuguide
Bakgrundsfrågor
1. Vem är du, hur gammal är du och vad är din position i organisationen?
2. Hur länge har du arbetat med fjärrundervisning?
3. Berätta om din roll i förverkligandet av fjärrundervisning i din organisation.
Mål och visioner
1. Vad uppfattar du att är organisationens mål för fjärrundervisningen?
2. Hur uppfattar du att organisationen stöder målsättningarna för fjärrundervisningen?
3. Hur arbetar organisationen med att ta fram målsättningar och visioner för
fjärrundervisningen? Är du delaktig i arbetet?
4. Vilka hinder upplever du i förverkligandet av organisationens mål och visioner för
fjärrundervisningen?
5. Vad är dina personliga mål för fjärrundervisningen?
Professionell utveckling
1. Vilket stöd ges i fjärrlärarens professionella utveckling?
2. Hur skolas nya fjärrlärare in?
3. Hur har professionens fjärrlärare utvecklats under den tid du har arbetat med
fjärrundervisning?
4. Hur dokumenteras den samlade erfarenheten/kompetensen inom fjärrundervisning?
5. Hur skulle du vilja utveckla fjärrlärarens profession?
Övergripande struktur och organisationer
1. Finns tillräcklig tillgång till digital infrastruktur? Om inte, vad saknar du?
2. Hur ser du på fjärrhandledarens roll i fjärrundervisningen?
3. Om du kunde använda mera tid till utveckling av fjärrundervisning, vad skulle du
lägga arbetstiden på?
4. Hur utvärderas fjärrundervisningen? Hur är du delaktig i utvärderingen?
5. Vilka stödfunktioner (IT-pedagog, mm.) har du tillgång till? Vilken typ av stöd saknar
du?
6. Anser du att fjärrläraren har tillräcklig arbetstid för att planera, genomföra, utvärdera
och utveckla fjärrundervisningen? Hur skulle arbetsbilden se ut i en ideal värld?

Bilaga 2. Schema för lektionsobservation

Observationschema
Professionell utveckling
- Pedagogisk digital kompetens
- Hur används digitala redskap i undervisningen?
- Hur fördelas tiden?
Organisation
- Vilka resurser används?
- Hur är eleverna placerade:
o Vad ser de?
o Vad ser läraren?
-

Vad är handledarens roll?

1. Hur många elever deltar
a. På distans?
b. I Klassrummet?
2. Vilka resurser används?
3. Finns resurser som inte används?
4. Allmänna intryck.

Bilaga 3. Forskningstillstånd

