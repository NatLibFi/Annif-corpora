Personifiering genom partiledare
En jämförelse av rapporteringen i Helsingin
Sanomat och Iltasanomat inför riksdagsvalet 2019

Jesper Sundström

Statskunskap med masskommunikation
Avhandling för magisterexamen

Handledare: Tom Carlson
Fakulteten för samhällsvetenskaper och
ekonomi
Åbo Akademi
Vasa, 2020

Abstrakt
Författare: Jesper Sundström.

Årtal:
2020

Arbetets titel: Personifiering genom partiledare. En jämförelse av
rapporteringen i Helsingin Sanomat och Iltasanomat inför riksdagsvalet 2019.
Opublicerad avhandling för magisterexamen i statskunskap med Sidantal:
masskommunikation.
74
Vasa: Åbo Akademi. Fakulteten för samhällsvetenskaper och ekonomi.
Abstrakt:
Personifiering är ett fenomen där politiska individer får större roller på
bekostnad av politiska kollektiv. Den så kallade centraliserade personifieringen
innebär att makten skiftar från att tidigare ha funnits hos politiska partier och i
politiska kabinett till att finnas hos enskilda ledare. Utvecklingen bidrar till att
avhandlingen undersöker hur Iltasanomat och Helsingin Sanomat
personifierade politiken genom partiledare inför riksdagsvalet i Finland 2019.
Orsaken till att en kvälls- och en dagstidning jämförs beror på att den tidigare
forskningen visar att den förväntade skillnaden är att kvällstidningar
personifierar politiken genom partiledare i större utsträckning än dagstidningar.
Syftet med avhandlingen är att undersöka hur den finländska kvälls- och
dagspressen personifierar politiken genom partiledare. Syftet är också att få ett
svar på om de personifieringstrender som hittas i tidigare forskning även hittas i
Finland. För att undersöka detta kommer avhandlingen att ha följande
frågeställning: vilka skillnader finns det i hur kvälls- och dagspressen
personifierar valbevakning genom att fokusera på partiledare och är det
vanligare att kvällspressen personifierar än att dagspressen gör det? För att
besvara frågeställningen valdes kvantitativ innehållsanalys som avhandlingens
metod och då två tidningar undersöks är designen jämförande. Studiens
material avgränsas till tidningarna som utkom under den sista månaden före
riksdagsvalet. Endast nyhetsartiklar som relaterar till valkampanjen och det
kommande valet och som publiceras på tidningarnas nyhetssidor analyseras.
Resultaten visar att det är vanligare att kvällspressen personifierar politiken
genom partiledare än att dagspressen gör det. Oberoende av om det handlade
om hur ofta partiledare nämndes som subjekt, hur många fotografier som
avbildade partiledare eller hur många egenskaper som nämndes om partiledare
så var det vanligare att partiledaren hade en mera framträdande roll i IS än i HS.
Sökord/indexord/nyckelord: Personifiering, partiledare, valbevakning, medier,
valkampanj.

Innehåll
1 Inledning ..................................................................................................................................5
1.1 Syfte och frågeställning ....................................................................................................9
1.2 Avhandlingens disposition ................................................................................................9
2 Studiens referensram .............................................................................................................10
2.1 Personifiering som begrepp och fenomen ......................................................................10
2.1.1 Centraliserad och decentraliserad personifiering.....................................................14
2.1.2 Individualisering och privatisering ..........................................................................18
2.2 Personifiering av partiledare i nyhetsmedier ..................................................................19
2.3 Personifiering i dags- och kvällspress ............................................................................23
2.4 Sammanfattning av referensramen .................................................................................27
3. Metod och material ...............................................................................................................30
3.1 Metod ..............................................................................................................................30
3.1.1 Kvalitativ innehållsanalys........................................................................................30
3.1.2 Kvantitativ innehållsanalys......................................................................................31
3.1.3 Val av metod ............................................................................................................32
3.2 Val av material ................................................................................................................35
3.3 Variabler och variabelvärden ..........................................................................................37
3.3.1 Presentation av kodschemat för cell 1 .....................................................................39
3.3.2 Presentation av kodschemat för cell 3 och 5 ...........................................................40
3.3.3 Presentation av kodschemat för cell 4 och 6 ...........................................................41
3.4 Validitet och reliabilitet

.......42

3.5 Sammanfattning av metodkapitlet ..................................................................................44
4 Resultat ..................................................................................................................................45
4.1 Personifieringsgrad i tidningsartiklarna..........................................................................45
4.2 Personae och intimisering i tidningspressen ...................................................................51
4.3 Den visuella valbevakningen: personifieringsgrad, personae och intimisering .............55
4.4 Sammanfattning av resultaten.........................................................................................61
5 Slutdiskussion ........................................................................................................................65
Litteraturförteckning .................................................................................................................69
Bilagor ......................................................................................................................................73

Tabeller
Tabell 1. Avhandlingens studieområden: sex celler.…………………………….………..38
Tabell 2. Partiledare och partier som subjekt och objekt………..………………………..46
Tabell 3. Partiledare som dominerande subjekt och objekt………………………………..47
Tabell 4. Artiklar med partiledare som dominerande subjekt och objekt………………… 48
Tabell 5. Vilken partiledare fokuserar artiklarna på……………………………………….49

Tabell 6. Kodade egenskaper per artikel i medeltal………………………………………52
Tabell 7. Hur många gånger skrivs det om egenskaperna…………..……………….……52
Tabell 8 Partiledarnas egenskaper i IS…………..……………………………………….. 53
Tabell 9. Partiledarnas egenskaper i HS…………………………………………………..57
Tabell 10. Fördelning av fotografier………………….…………………………………..56
Tabell 11. Partiledarfotografiernas miljö och klädkod per tidning……………………….58
Tabell 12. Partiledarfotografiernas miljö och klädkod per tidning (nedbrutet per partiledare)
………………………………………………………………………………………………59

Figurer
Figur

1. Indelning av personifiering i institutionell, medie- och beteendemässig

personifiering………………………………………………………………………………. 18

Jesper Sundström

1 Inledning
Det finns mycket som tyder på att de individuella politikerna har fått en större
betydelse än de politiska partierna. Till exempel konstaterar Bjerling (2012, s. 2) att
partiernas möjlighet att kontrollera eller styra samhällsutvecklingen har minskat och
det betyder att partierna har tappat en del av sin tidigare roll som centrum för
beslutsfattande. Såväl Bjerling (2012) som Karvonen (2014), Adam och Maier
(2010) och Van Aelst, Sheafer och Stanyer (2011) hävdar att de individuella
politikerna har fått större roll på bekostnad av de politiska partierna – någonting som
kallas för en personifiering av politiken. En dylik utveckling förändrar politiken och
till exempel påpekar McAllister (2007, s. 582–583) att om partierna tappar sin
betydelse så kommer det också att påverka hur väljarna uppfattar sina ledare.
McAllister hävdar att personifieringen av politiken leder till en utveckling där
partiernas politik inte betonas lika mycket som tidigare i samband med en
valkampanj. I stället läggs fokus på de olika partiledarnas personligheter. Enligt
Bjerling (2012, s. 2) har utvecklingen mot en personifierad politik lett till att de
politiska ledarna har blivit viktigare för medborgarna och framför allt för medierna
som bevakar politiken. Också Garzia (2011, s. 703) diskuterar hur väsentliga
partiledarnas personligheter är i en valkampanj, och Garzia menar att en av de
tydligaste följderna av en personifiering av politiken är att just partiledarnas
personligheter blir viktigare i samband med en valkampanj och ett val. Samtidigt
konstaterar Garzia (2011, s. 7) att ytterligare en orsak till att personligheterna har
blivit viktigare är att de politiska ledarna har blivit allt mer synliga för väljarna som
en följd av de teknologiska framsteg som har skett i massmedierna.
Personifiering är alltså en utveckling där individen får en starkare roll på bekostnad
av kollektivet, men det finns ett antal olika teorier som berör politikens
personifiering. Bland annat finns den så kallade centraliserade personifieringen som
Balmas, Gideon, Sheafer och Shenav (2013, s. 37) beskriver som en utveckling där
makten skiftar från att tidigare ha varit hos de politiska partierna och de politiska
kabinetten till att finnas hos de enskilda politiska ledarna. Just de enskilda ledarna är
väsentliga i den här avhandlingen och det centrala i avhandlingen är framför allt
!5

Jesper Sundström
tidningspressens del i personifieringen av politiken samt specifikt hur partiledare
personifieras i tidningspressen. Orsaken till att det är intressant att undersöka
tidningspressens personifiering av politiken genom partiledare är att personifiering är
någonting som används av massmedierna för att väcka intresse. Bland annat menar
Kriesi (2011, s. 826) att det går att hävda att medierna har skapat en egen form av
medielogik när det handlar om att bevaka politik och framför allt när det gäller att
bevaka politik i samband med val. Kriesi hävdar att personifiering – precis som
negativitet, konflikt och skandal – hör till de nyhetsvärden som medierna strävar
efter att inkludera i sin nyhetsbevakning. På samma gång finns det flera teorier om
varför den personifierade nyhetsbevakningen har ökat. Till exempel argumenterar
Bjerling (2012, s. 3) för att en orsak till utvecklingen är att det finns trender i
politiken, men också i samhället, som tillsammans med olika medieaspekter ger en
ökning av en personifierad nyhetsbevakning. Enligt Bjerling finns det också
anledning att tro att nyhetsbevakningen fokuserar allt mer på de individuella
politiska ledarna, deras personliga karaktärsdrag och deras personliga liv.
Som ovan nämnts är tidningspressens personifiering av partiledare i
nyhetsbevakningen det centrala i den här avhandlingen. Med tanke på det är givetvis
den redan nämnda centraliserade personifieringen – som innebär att makten skiftar
från att tidigare ha varit hos de politiska partierna och de politiska kabinetten till att
finnas hos de enskilda ledarna – väsentlig. Intresset att undersöka personifiering av
politiken genom partiledare bottnar i den personifieringsdiskussion som Bjerling
(2012), men även bland annat McAllister (2007), Adam och Maier (2010) och
Karvonen (2014), för. De menar att det är partiledarna som förväntas bli viktigare
som en följd av personifieringen av politiken. På samma gång anser Dalton,
McAllister och Wattenberg (2000, s. 51) att en utveckling mot en personifierad
politik leder till att de trycka medierna börjar fokusera på partiledarna i större
utsträckning än tidigare. Men det är även partiledarna som för partiets talan och
agerar som partiernas ansikten utåt och det innebär att de får viktigare roller,
någonting som även Dalton med flera påpekar. De konstaterar dessutom att det finns
indikationer på att tidningspressen allt oftare hänvisar till partiledarna och inte till de
partier som de representerar. Också Costa Lobo och Ferreira da Silva (2017, s. 1–2)
!6

Jesper Sundström
anser att partiledarna har blivit viktigare än tidigare och dessutom har partiledarna
blivit viktigare för väljarna i samband med ett val. På samma gång finns det studier
som visar att olika tidningstyper förhåller sig olika till personifiering. Framför allt
handlar det om att det finns förväntade skillnader angående hur kvälls- och
dagspressen använder sig av personifiering i sin nyhetsbevakning. Den övergripande
åsikten i forskningen är att kvällspressen personifierar mera än vad dagspressen gör.
Det är en bidragande faktor i intresset för att undersöka hur partiledare personifieras i
tidningspressen. Med stöd av tidigare forskning av bland annat Kriesi (2011),
Johansson (2017), Karidi (2017) samt Van Aelst, Sheafer, Hubé och
Papathanassopolous (2017) går det att konstatera att det är vanligare att kvällspressen
personifierar än att dagspressen gör det. Kriesi (2011, s. 832) påpekar att
kvällspressen personifierar mera än dagspressen oberoende av om det handlar om ett
parlamentariskt system eller ett presidentiellt system. Kriesi noterar dessutom att
kvällspressen har börjat personifiera mera med tiden medan dagspressen har behållit
en liknande grad av personifiering över tid. På samma gång påpekar Akkerman
(2011, s. 932) att den klassiska skillnaden mellan den kvalitativa dagspressen och
den tabloidiserade kvällspressen är att kvällspressen ska rikta sig till de, så kallade,
vanliga människorna och fokusera på deras bekymmer samt överlag fokusera på
konflikt samt dramatik. Det betyder givetvis att dagspressen förväntas stå för en
mera saklig nyhetsbevakning.
Det centrala i den här avhandlingen är att undersöka hur partiledare personifieras i
tidningspressen och det är finländska partiledare som är i fokus. En vägande orsak
till att det är värdefullt att undersöka finländska partiledare är att det inte har
genomförts många motsvarande studier om finländska partiledare i valbevakningen.
Som redan har konstaterats har det forskats mycket om personifiering i
tidningspressen i andra länder och det är den tidigare forskningen om personifiering i
kvälls- och dagspress som gör ämnet intressant. Med tanke på den tidigare
forskningen kan man förmodligen anta att också den finländska kvällspressen
personifierar mera än vad den finländska dagspressen gör. Dessutom är det troligt att
partiledarna har blivit viktigare som en följd av personifieringen av politiken. Dock
konstaterar Kriesi (2011) att det finns olika skillnader mellan länder när det handlar
!7

Jesper Sundström
om personifiering, skillnader som i huvudsak beror på till exempel de olika
valsystemen och de olika former av nationella parlament som återfinns i respektive
land. Det är möjligt att även om det förekommer personifiering i den finländska
tidningspressen kan den ändå skilja sig jämfört med i andra länder. Dock finns det
mycket som tyder på att även de finländska partiledarna har fått större roller än
tidigare. Till exempel anser Karvonen (2014, s. 2) att Finland inte utgör ett undantag
när det handlar om att de politiska individerna har blivit viktigare på bekostnad av de
politiska partierna. Karvonen menar att de övergripande trenderna gällande
personifiering som hittas i Finland även hittas i andra jämförbara länder. Även
Paloheimo (2003, s. 241) anser att det förekommer en personifiering av den
finländska politiken. Paloheimo menar att personifieringen av politiken i Finland
leder till att partiledarna har fått allt starkare och allt mer autonoma positioner i sina
partier. Paloheimo (2003, s. 238) har undersökt personifiering i Finland och framför
allt riktat in sig på om statsministern har fått en starkare position som en följd av
personifieringen av politiken. Paloheimo (2003, s. 241) konstaterar att statsministern
har fått en större synlighet i medierna, men han betonar också att det inte endast är
statsministern som har fått en större roll i politiken och i det egna partiet som en följd
av personifieringen. Paloheimo påpekar att även de övriga partiledarna har fått
starkare roller, men statsministern har fått en ännu starkare roll som partiledare än
sina partiledarkollegor. Paloheimo (2007, s. 257) konstaterar också att utvecklingen i
Finland har inneburit att partiledarna syns allt mer i medierna och det är vanligt att
medierna publicerar det mesta som en partiledare säger. Paloheimo (2007, s. 259)
menar att det här leder till att partiledarna betonas mest av partierna i samband med
en valkampanj och det är partiledaren som får agera som ansiktet utåt under
kampanjen. Med andra ord finns det flera aspekter som tyder på att partiledarna har
fått en större roll och synlighet i finländsk politik. I och med att det finns mycket
forskning som tyder på att det finns skillnader mellan kvälls- och dagspressens sätt
att personifiera finns det mycket som tyder på att det även i Finland kommer att
finnas skillnader mellan hur kvälls- och dagspressen personifierar partiledare.

!8

Jesper Sundström

1.1 Syfte och frågeställning
Syftet med avhandlingen är att bidra till kunskap om hur den finländska kvälls- och
dagspressen personifierar politiken genom partiledare inför riksdagsval. Syftet är
också att utröna på om de personifieringstrender som hittas i tidigare internationell
forskning även återfinns i Finland. För att undersöka detta kommer avhandlingen att
ha följande övergripande forskningsfråga: vilka skillnader finns det i hur kvälls- och
dagspressen personifierar valbevakningen genom att fokusera på partiledare och är
det vanligare att kvällspressen personifierar än att dagspressen gör det?
Varför är det då intressant att undersöka finländska partiledare? En bidragande orsak
är att det inte har genomförts många studier som har undersökt vilka skillnader det
finns i hur kvälls- och dagspressen personifierar politiken genom partiledare i
Finland. På samma gång har den tidigare forskningen av till exempel Johansson
(2017), Karidi (2017) och Van Aelst med flera (2017) visat att det är vanligare att
kvällspressen personifierar politiken genom partiledare än att dagspressen gör det.
Någonting som innebär att det är intressant att undersöka om så är fallet även i
Finland.

1.2 Avhandlingens disposition
Målsättningen med introduktionskapitlet har varit att på ett grundläggande sätt
presentera vad avhandlingen kommer att fokusera på samtidigt som det har
motiverats varför frågeställningen är den valda. Nästa kapitel (kapitel 2) är studiens
referensram och det är uppdelat i tre större underkapitel. Inledningsvis kommer
personifiering att diskuteras både som begrepp och som fenomen. Efter det följer en
diskussion om personifiering av partiledare i tidningspressen och sedan presenteras
forskning om skillnader i hur kvälls- och dagspressen personifierar politiken genom
fokus på partiledare. Målsättningen med kapitlet är att presentera relevant forskning
om personifiering och att diskutera densamma för att gynna avhandlingens syfte. I
kapitel 3 diskuteras metoden och materialet som har valts för att genomföra studien.
Kapitel 4 ägnas åt den empiriska studien och där presenteras även resultaten av
densamma. Avhandlingen avslutas med kapitel 5 som innehåller en slutdiskussion.

!9

Jesper Sundström

2 Studiens referensram
Det finns många studier om personifiering som begrepp, om personifiering av
partiledare i nyhetsmedier och om skillnader mellan kvälls- och dagspressens sätt att
personifiera. Ett övergripande resultat från personifieringsforskningen visar att det
finns en gemensam åsikt om att personifiering är ett fenomen där de individuella
politikerna får mera betydande roller samtidigt som partierna som kollektiv tappar
betydelse. Men även om det finns en gemensam definition av personifiering finns det
några olika personifieringsteorier. I det här kapitlet presenteras forskning om
personifiering och i kapitel 2.1 definieras personifiering som begrepp samt diskuteras
som fenomen. I kapitel 2.2 diskuteras personifiering genom partiledare i
nyhetsmedier och i kapitel 2.3 presenteras forskning om skillnader i kvälls- och
dagspressens sätt att personifiera. Utöver nämnda kapitel kommer forskning
angående centraliserad och decentraliserad personifiering att diskuteras. Även
individualisering och privatisering samt medielogik kommer att behandlas i korthet.

2.1 Personifiering som begrepp och fenomen
Det saknas verkligen inte forskning om personifiering av politiken som fenomen och
som begrepp. Bjerling (2012), men även McAllister (2007), Dalton med flera (2000)
och Van Aelst med flera (2011) beskriver personifiering som en utveckling där de
politiska individerna får större roller på bekostnad av de politiska partierna. Adam
och Maier (2010, s. 213) anser att personifiering innebär en förändring där det inte
längre fokuseras på ämnen i politiska sammanhang utan på personer. Förändringen
innebär att det fokuseras mera på politiker än på partier. Samtidigt anser Adam och
Maier (2010, s. 216) att personifieringen av politiken inte endast innebär att
individerna i sig blir viktigare – det är individernas karaktärsdrag som blir viktigare.
Pruysers, Cross och Katz (2018, s. 4) betonar att då personifiering handlar om en
utveckling där någonting sker på bekostnad av partierna så handlar det också om en
process där partierna blir svagare. Pruysers med flera (2018, s. 5) anser att
personifiering är en utveckling där det sker en förändring i de sociala normerna, i de
politiska normerna och i de normer som har att göra med ett politiska val. Pruysers
med flera hävdar vidare att förändringarna innebär att de individuella aktörerna får
!10

Jesper Sundström
en mera central roll. Pruysers med flera (2018, s. 6) påpekar även att individer alltid
har varit viktiga i politiken. De konstaterar att en av de politiska individernas
viktigaste egenskaper är att de tillhör ett parti, men på samma gång är det självklart
att de olika individerna i ett parti skiljer sig från varandra. Skillnaderna kan ha att
göra med deras kompetens, deras politik och deras personlighet. Dock menar
Pruysers med flera att personifiering uppstår när väljare, medborgare, medier eller de
politiska aktörerna lägger större fokus på de personliga skillnaderna.
Samtidigt konstaterar McAllister (2013, s. 1) att det går att fråga sig om det är
möjligt att både partierna och de individuella politikerna strävar efter personifiering.
McAllister motiverar påståendet med att konstatera att ur partiernas synvinkel går det
att anta att de förespråkar utvecklingen mot en personifiering av politiken eftersom
det är enklare att få fram sitt budskap till väljarna om partierna använder sig av en
individ. Enligt McAllister är det enklare för väljarna att känna igen och identifiera
sig med en kandidat eller ledare jämfört med att känna igen samt identifiera sig med
ett parti. Sett ur de individuella politikernas synvinkel påpekar McAllister att
personifieringen av politiken leder till att individerna får en större makt och på
samma gång även ett större inflytande i den politiska processen.
Fenomenet personifiering har existerat länge och enligt McAllister (2007, s. 578)
bottnar personifieringen av politiken i att televisionens betydelse växte under 1950och 1960-talet. McAllister hävdar att den teknologiska utvecklingen gjorde att
televisionen började påverka väljarnas uppfattning om sina ledare. Campus (2010, s.
220) konstaterar att inledningsvis förekom personifiering främst i presidentiella
system – som till exempel USA:s – men numera är personifiering också vanligt i
semipresidentiella och i parlamentariska system. Campus påpekar även – precis som
McAllister (2007) – att massmedierna och framför allt televisionen har spelat en
nyckelroll när det handlar om att betona ledarskap samt personliga karaktärsdrag hos
politikerna. Campus menar att det inte finns mycket tvekan om att televisionen har
bidragit till personifieringen av politiken genom att regelbundet möjliggöra att
medborgarna kan se kandidaternas ansikten och höras kandidaternas röster i sina
hem.

!11

Jesper Sundström
Van Aelst med flera (2011, s. 204) anser också att televisionen har en viktig del i
utvecklingen mot en personifierad politik, men de lyfter även fram att de traditionella
känslomässiga banden mellan väljare och partier inte är lika starka som tidigare. Det
att banden mellan väljare och partier har försvagats är centralt i personifieringsteorin
och det är någonting även Holz-Bacha, Langer och Merkle (2014, s. 154) diskuterar.
Också Garzia (2011, s. 698–698) noterar den här samhällsutvecklingen och
konstaterar att partierna har genomgått stora förändringar under de senaste
decennierna. Enligt Garzia beror förändringarna på, men är också en konsekvens av,
personifiering. Garzia menar att utvecklingen som har inneburit en svagare
partilojalitet bland väljarna har betytt att de så kallade masspartierna varit tvungna att
anpassa sig för att tilltala andra väljare än de som ingår i den sociala klass som
partierna har tilltalat tidigare. Garzia hävdar att utvecklingen har lett till en situation
där de politiska landskapen består av så kallade catch all-partier och förändringen
innebär att den politiska ideologin inte är lika betydelsefull som tidigare.
I likhet med Pruysers med flera (2018) och Garzia (2011) anser Holz-Bacha med
flera (2014, s. 154) att en modernisering av samhället och förändringar i det politiska
systemet har resulterat i en personifiering av politiken. Holz-Bacha med flera menar
att moderniseringen bland annat betytt att klasstillhörighet tappat betydelse. HolzBacha med flera konstaterar att den så kallade individualiseringsprocessen har skapat
ett osäkerhetsmoment eftersom partierna inte längre kan utgå ifrån att partilojaliteten
är lika stark som tidigare. Holz-Bacha med flera anser även att det har uppstått en
situation där det inte längre går att fatta alla beslut på den nationella nivån, någonting
som innebär att partierna undviker att ge löften som de inte kan hålla. Det att fokus
läggs på allmänna och okontroversiella sakfrågor samt på individuella politiker har –
enligt Holz-Bacha med flera – skapat en mera personifierad politik. På samma gång
noterar Sedelius (2011, s. 226) att ytterligare en följd av en personifiering av
politiken är att utöver att politiken i de moderna demokratierna blivit mera
personfokuserad och mera inriktad på det politiska ledarskapet i stället för de
politiska partierna, har också personifieringen inneburit att politiken samtidigt har
blivit mera medialiserad och mera kampanjinriktad än tidigare. Då de tidigare starka
banden mellan partier och väljare tappat betydelse är det givetvis klart att de har
!12

Jesper Sundström
ersatts av någonting annat. I enlighet med personifieringsteorin är det möjligt att utgå
ifrån att de individuella politikerna och deras personligheter har blivit viktiga i
stället. Till exempel anser Adam och Maier (2011, s. 216) att det inte endast är
individerna i sig utan deras personliga icke-politiska karaktärsdrag som har blivit
viktigare som en följd av personifieringen av politiken. Samtidigt konstaterar också
Adam och Maier att personifieringen av politiken inte bara resulterar i en situation
där individen har blivit viktigare på bekostnad av institutionen, det leder också till att
kriterierna för hur människor utvärderar politikerna förändras. Adam och Maier
menar att personifieringen av politiken innebär att de som utvärderar politikerna
numera i större utsträckning fokuserar på egenskaper som har att göra med
politikernas icke-politiska personlighet. Adam och Maier jämför utvecklingen med
en tidigare situation där det väsentliga för de som utvärderade politikerna var
egenskaper som har att göra med politikernas professionella kompetenser och
politikernas professionella utövande av sitt ämbete.
Samtidigt anser Rahat och Kenig (2018, s. 121) att personifiering inte endast är en
utveckling som handlar om att det politiska kollektivet har tappat betydelse. Det är
också en utveckling där fokus har skiftat från att ligga på sakfrågor till att ligga på
personer. Även Bjerling (2012, s. 4–5) diskuterar olika dimensioner av personifiering
och Bjerling konstaterar att personifieringen av politiken har lett till tre
återkommande antaganden. Till att börja med tror Bjerling att utvecklingen mot en
personifierad politik innebär att den politiska diskussionen blir ledarorienterad.
Bjerling anser vidare att det finns orsak att tro att politikernas personliga kvaliteter
har blivit viktigare som en följd av personifieringen av politiken. Avslutningsvis
hävdar Bjerling att personifieringen har inneburit att det finns ett växande intresse för
politikerna som privatpersoner. Man kan så klart fråga sig vilka konsekvenser
personifieringen av politiken har. Den kanske tydligaste konsekvensen – baserat på
den tidigare forskningen – är att de individuella politikerna blir viktigare på
bekostnad av de politiska partierna. Men det finns också andra konsekvenser och till
exempel menar Garzia (2011, s. 703) att en av de tydligaste konsekvenserna är att
partiledarnas personligheter blir viktigare i samband med valkampanjer. Dock
betonar Garzia att det är svårt att säga i hur stor utsträckning väljarna fattar sitt beslut
!13

Jesper Sundström
om vem de ska rösta på baserat på ledarnas och kandidaternas personlighet. Men
Garzia anser ändå att personligheten kan spela en större roll i till exempel ett
presidentval – förutsatt att presidenten har en verkställande makt – jämfört med i ett
parlamentsval.
Även om Garzia (2011, s. 707) noterar att det är svårt att säga i hur stor utsträckning
väljarna röstar på en ledare på grund av ledarens personlighet, så konstaterar Garzia
att en konsekvens av personifieringen av politiken är att väljarnas förväntningar på
partiledarens personliga profil har förändrats. Enligt Garzia innebär det att politiska
ledare utvärderas baserat på vissa egenskaper, som kompetens och integritet, och
egenskaperna utgör grunden för allmänhetens idealiserade uppfattning om
partiledarna. Fastän det finns en övergripande enighet gällande definitionen av
personifiering betonar Kriesi (2011, s. 841) att i stället för att hitta en trend som
resulterar i en högre nivå av personifiering går det i att allmänhet observera stora
landspecifika skillnader i graden av personifiering och fokusering politikerna. De
landspecifika skillnaderna beror enligt Kriesi på de institutionella arrangemang som
finns i olika länders politiska system, men Kriesi anser att valsystemet och
regimtypen orsakar de största skillnaderna.

2.1.1 Centraliserad och decentraliserad personifiering
Fastän forskningen i stor utsträckning är enig angående hur personifiering ska
definieras finns det olika teorier om personifiering. Balmas, Gideon, Sheafer och
Shenav (2013, 37) konstaterar att det går att hävda att det finns två typer av politisk
personifiering – den centraliserade personifieringen och den decentraliserade
personifieringen. Skillnaden mellan de två personifieringsteorierna är – enligt
Balmas med flera – att den centraliserade personifieringen innebär att makten skiftar
från att tidigare ha varit hos de politiska partierna och i de politiska kabinetten, till att
finnas hos de enskilda ledarna. Balmas med flera påpekar att detta är en vanlig
uppfattning om personifiering och den resulterar i en centralisering av makten hos ett
fåtal ledare. Decentraliserad personifiering i sin tur beskriver Balmas med flera som
en utveckling där makten skiftar från att ha varit hos de politiska partierna och i de
politiska kabinetten till att finnas hos individuella politiker som inte är partiledare.
!14

Jesper Sundström
Rahat och Kenig (2018, s. 118) anser att centraliserad personifiering är en utveckling
där en individ blir viktigare medan individens grupp (till exempel ett parti) blir
svagare. Enligt Rahat och Kenig kan ett exempel på utvecklingen vara att en
statsminister blir starkare på bekostnad av parlamentet eller att en partiledare blir
starkare på bekostnad av partiet. Rahat och Kenig beskriver decentraliserad
personifiering som en process där flera individer blir viktigare på bekostnad av deras
grupper. Rahat och Kenig anser att ett exempel på det kan vara att ministrarna blir
starkare på bekostnad av parlamentet.
Samtidigt diskuterar Rahat och Sheafer (2007, s. 65–66) – precis som Balmas med
flera (2013) – huruvida det går att dela in personifiering i institutionell, medie- och
beteendemässig personifiering. Rahat och Sheafer (2007, s. 66) beskriver
institutionell personifiering som en utveckling där regler, mekanismer och
institutioner som tas i bruk betonar de individuella politikerna i större utsträckning än
de politiska grupperna samt de politiska partierna. Rahat och Kenig (2018, s. 119)
delar Rahat och Sheafers syn på institutionell personifiering, men i Rahat och Kenigs
uppdaterade version beskrivs institutionell personifiering som en process där en
institution ändras på ett sätt som gör att en individ får en starkare position och att en
grupp tappar sin centrala roll. Om den här utvecklingen innebär att till exempel en
statsminister får en större makt över sitt parlament – alltså institutionen – anser Rahat
och Kenig att det handlar om en centraliserad institutionell personifiering. Också
Balmas med flera (2013, s. 38) beskriver den centraliserade institutionella
personifieringen som en utveckling där de olika ledarna får större makt över
institutionen än tidigare. Rahat och Sheafer (2007, s. 38) lyfter fram att ett konkret
exempel på utvecklingen är användandet av öppna kandidatlistor. Angående en
decentraliserad institutionell personifiering anser Balmas med flera (2013, s. 39) att
det är en process som innebär att en individ som inte är ledare får en större roll i
institutionen. Mediemässig personifiering syftar enligt Rahat och Sheafer (2007, s.
67) på en förändring i hur politiken presenteras i medierna och förändringen leder
framför allt till ett större intresse för individuella politiker och ett mindre fokus på
partier, organisationer samt institutioner. I det här sammanhanget konstaterar även
Rahat och Sheafer – precis som Balmas med flera (2013, s. 37–40) – att det är
!15

Jesper Sundström
möjligt att dela in denna mediepersonifiering i två skilda kategorier. Det kan
antingen vara personifiering i de betalda medierna eller personifiering i de obetalda
medierna. Rahat och Sheafer (2007, s. 67) anser att politisk personifiering i de
obetalda medierna syftar på en förändring i mediernas bevakning av politiken.
Framför allt är det en förändring i mediernas bevakning av en valkampanj som
bottnar i journalisternas ökade fokus på de individuella politikernas aktivitet på
bekostnad av kollektiv som partier, organisationer och institutioner. Politisk
personifiering i de betalda medierna anser Rahat och Sheafer att syftar på en
förändring i hur valkampanjerna drivs. Det handlar om att även kampanjerna betonar
individen framför kollektivet.
Samtidigt beskriver Balmas med flera (2013, s. 39–40) centraliserad personifiering i
de obetalda medierna som en utveckling där journalisterna i större utsträckning än
tidigare fokuserar sin politiska nyhetsbevakning på ett fåtal ledare i stället för att
bevaka kollektiv som partier och kabinett. Decentraliserad personifiering i de
obetalda medierna innebär enligt Balmas med flera ett större fokus på individuella
politiker som inte är ledare. Rahat och Sheafer (2007, s. 67) definierar också
personifiering i de betalda och i de obetalda medierna på ett liknande sätt. Även
Rahat och Kenig (2018, s. 120) diskuterar skillnader i mediepersonifieringen, men
delar in det i kontrollerad mediepersonifiering och okontrollerad
mediepersonifiering. Rahat och Kenig menar att en så kallad kontrollerad
mediepersonifiering uppstår när budskap som sänds av politiska aktörer härstammar
från individer i stället för politiska grupper. Det här blir tydligt i valkampanjer där
partiet hamnar i skymundan och i stället lyfts såväl politiska som icke-politiska
karaktärsdrag hos de individuella politikerna fram. En så kallad okontrollerad
mediepersonifiering uppstår, enligt Rahat och Kenig, när bevakningen av politik i
större utsträckning fokuserar på individuella aktörer och mindre på politiska grupper.
Det här kan innebära att en regering namnges efter statsministern.
Avslutningsvis beskriver både Balmas med flera (2013, s. 40) och Rahat och Sheafer
(2007, s. 68) den beteendemässiga personifieringen som en utveckling där
politikernas individualiserade politik är viktigare för dem än partiernas politik. Rahat
och Kenig (2018, s. 121) menar att beteendemässig personifiering handlar om hur
!16

Jesper Sundström
individuella politiker förändrar olika beteendemönster och går från att ha varit
lagspelare till att i stället agera som individer. Det kan i praktiken innebära att
politikern har egna rådgivare och fattar beslut om den egna policyn. Samtidigt
konstaterar Balmas med flera (2013, s. 40) att en centraliserad beteendemässig
personifiering antyder att de politiska ledarna beter sig som individuella aktörer och
distanserar sig från de kollektiv – alltså partier och parlament – som de tillhör. Rahat
och Kenig (2018, s. 121) beskriver centraliserad beteendemässig personifiering som
en utveckling där till exempel partiledarna distanserar sig från sitt parti. På samma
gång är decentraliserad beteendemässig personifiering, enligt Balmas med flera
(2013, s. 40) någonting som betyder att de politiska individerna som inte är ledare i
större utsträckning än tidigare engagerar sig i individuella aktiviteter och tar ett steg
tillbaka som medlemmar i ett parti eller i ett parlament. Med decentraliserad
beteendemässig personifiering avser Rahat och Kenig (2018, s. 121) en process där
partierna och koalitionerna tappar betydelse samtidigt som gruppens enighet inte är
lika stark som tidigare. Det leder till att politiker röstar mot partiets linje och tar
avstånd från partiets policy i samband med offentliga framträdanden.
Figur 1 sammanfattar hur det går att dela in personifiering i enlighet med Rahat och
Sheafers (2007), Rahat och Kenigs (2018) och Balmas med fleras (2013) teorier.
Med hjälp av Figur 1 blir det tydligt att det är möjligt att dela in personifiering i tre
kategorier – institutionell, medie- och beteendemässig personifiering. Utgående från
mediepersonifiering fås en bild av hur mediernas personifiering rör den privata
personen, någonting som kallas för privatisering, men också hur mediernas
personifiering rör politiskt relevanta egenskaper, alltså personifiering i de obetalda
medierna. Enligt Rahat och Sheafer (2007) är privatisering (som diskuteras mera
ingående i kapitel 2.1.2) det som sker när medierna fokuserar mera på de politiska
individernas personliga karaktärsdrag och privatliv. Någonting som kan kopplas ihop
med den centraliserade personifieringen som innebär att de politiska individerna blir
viktigare än de politiska kollektiven. Figur 1 visar även hur privatiseringen av
medierna resulterar i den ovan nämnda personifieringen i de betalda medierna.

!17

Jesper Sundström

Figur 1. Indelning av personifiering i institutionell, medie- och beteendemässig
personifiering. (Källa: Rahat & Sheafer 2007, s. 67).

2.1.2 Individualisering och privatisering
Van Aelst med flera (2011, s. 206) delar in personifiering i två skilda former –
individualisering och privatisering. Van Aelst med flera menar att individualisering
syftar på en utveckling där de individuella politikerna blivit centrala i
mediebevakningen samtidigt som partier och regeringens institutioner blivit mindre
relevanta. Med privatisering avser Van Aelst med flera en utveckling där politikerns
roll som privatperson blivit viktigare i mediebevakningen. Politikern framställs inte
längre enbart som en policybildare eller en talesperson utan som en privat individ.
Pruysers med flera (2018, s. 5) konstaterar också att det finns en form av
personifiering som kallas för personalism. Det är personifiering utan longitudinell
förändring och Pruysers med flera menar att personalism syftar på den roll och
position som de individuella politiska aktörerna har oberoende av de förändringar
som sker över tid. Dock påpekar Rahat och Sheafer (2007, s. 68) att det även bör tas i
beaktande att personifieringen av politiken inte enbart behöver fokusera på
individernas politiska egenskaper. Personifiering kan också fokusera på den politiska
!18

Jesper Sundström
individen som privatperson. Det kallar Rahat och Sheafer för en privatisering av
medierna – någonting som de beskriver som en utveckling där medierna fokuserar på
de individuella politikernas personliga karaktärsdrag och deras privatliv. Enligt Rahat
och Sheafer betyder det att privatiseringen anses vara ett försök att fokusera på ickepolitiska sakfrågor. Detta kan givetvis jämföras med mediemässig personifiering,
någonting som Rahat och Sheafer (2007, s. 67) beskriver som ett fenomen där
medierna i större utsträckning fokuserar på individernas politiska karaktärsdrag och
deras agerande som politiker.

2.2 Personifiering av partiledare i nyhetsmedier
Som redan har nämnts finns det mycket forskning som hävdar att partiledarna har
fått större betydelse på bekostnad av partierna. Dalton med flera (2000, s. 51)
konstaterar att en följd av en personifierad politik är att partiledarna får mera
framträdande positioner när det handlar om till exempel synlighet i media. Dalton
med flera påpekar att även de trycka medierna i större utsträckning än tidigare har
börjat fokusera på partiledarna, inte partierna, i sin nyhetsbevakning av
valkampanjerna. McAllister (2007, s. 571–572) konstaterar att studier av
valkampanjer återkommande visar att ju närmare valdagen kommer, desto mera
ägnar mediernas utrymme åt partiledarna. Men också Dalton med flera (2000, s. 51)
anser att det finns indikationer på att den trycka tidningspressen efterhand har börjat
fokusera mera på partiledarna i sin bevakning av olika valkampanjer. Dalton med
flera konstaterar att det i vissa fall finns tendenser som tyder på att den tryckta
pressen i större utsträckning refererar till partiledarna och inte till de partier som
ledarna representerar.
Även Mughan (2000, s. 77) betonar att partiledarna har fått ett större utrymme i
massmedierna och då även i tidningspressen. Också McAllister (2013, s. 1)
konstaterar att partiledarna är mycket mera framträdande än tidigare och att en stor
del av allmänhetens fokus riktas på ledarna och på deras personligheter. Samtidigt
menar McAllister att det inte finns mycket tvivel om att nationella valkampanjer har
blivit personifierade. Även Vliegenhart, Boomgaarden och Boumans (2011, s. 92)
betonar att partiledarna har blivit allt viktigare för medierna. De menar att då
!19

Jesper Sundström
medielandskapet har förändrats på grund av till exempel teknologiska framsteg och
förändrade ekonomiska krav på massmedier har det lett till att medierna har börjat
fokusera mera på politiska ledare och deras personligheter. Vliegenhart med flera
anser att det går att hävda att medierna ofta är besatta av ledare och deras
personligheter samt karaktärer.
Samtidigt måste det tas i beaktande att det faktum att massmedierna har börjat
fokusera mera på partiledare och individer beror på att personifiering har blivit en del
av medielogiken. För att förklara begreppet medielogik är det ändamålsenligt att
använda Altheides och Snows (1979) klassiska definition. Altheide och Snow menar
att medielogik är en kommunikationsform som innehåller den process som
massmedier använder för att presentera och sprida information. Enligt Altheide och
Snow består medielogik av flera element som handlar om hur medierna organiserar
sitt material och hur de presenterar materialet.
Även Esser (2013, s. 166–167) konstaterar att medielogik består av ett flertal element
och de viktigaste är professionalism, kommersialisering samt teknologisk utveckling.
Men Esser (2013, s. 161–162) anser dessutom att det just är medielogiken som gör
att massmedier är relevanta politiska aktörer. Medielogiken inkluderar nämligen de
professionella produktionsrutinerna på redaktionerna och de teknologiska
möjligheterna. Ur de politiska aktörernas synvinkel erbjuder massmedia dessutom ett
vanligt och bestående system där det är möjligt att vara verksam. Samtidigt betonar
Karidi (2017, s. 4) att även om det finns vissa skillnader i synen på medielogik är
ändå en majoritet av definitionerna likadana. Enligt Karidi definieras medielogik
som ett sätt att göra någonting på och framför allt handlar det om massmediernas sätt
att bedriva sin verksamhet. Och det syftar i allra högsta grad på den utveckling som
Karidi (2017, s. 1–2) ger exempel på. Karidi lyfter fram att konflikt, negativitet,
personifiering och skandal har blivit karaktärsdrag som kan hittas i nyheterna, men
även Kriesi (2011, s. 826) menar att personifiering – precis som negativitet och
konflikt – hör till de nyhetsvärden som massmedierna jagar i sin jakt på att väcka
uppståndelse. Också Sheafer (2001, s. 713) påpekar att det faktum att medierna
försöker locka en stor publik innebär att medierna har blivit allt mer intresserade av
nyheter som innehåller dramatik, konflikt och uppseendeväckande händelser.
!20

Jesper Sundström
Dessutom har vissa massmedier börjat förenkla svåra sakfrågor och vinkla dem till
personliga historier i enlighet med personifieringsteorin. Med andra ord är
personifiering och medielogik två begrepp som kan anses höra ihop.
Även Costa Lobo och Ferreira da Silva (2017, s. 3) påpekar att den ökade
personifieringen av politiken har bidragit till att idén om att partiledarna spelar en
större roll än tidigare har blivit etablerad. Också Sedelius (2011, s. 231) påtalar den
här utvecklingen och betonar att medierna tenderar att fokusera mera på politiska
ledare än på politiska partier jämfört med tidigare. Enligt Sedelius är det tydligt i
samband med valkampanjer där partiernas roll har minskat som en följd av att
ledarna har blivit viktigare. Det har lett till att ledande kandidater får ett större
utrymme i kampanjerna och följaktligen även i medierna. Även Bjerling (2012, s. 4–
5) anser att det finns skäl att tro att tidningspressen – och massmedierna överlag –
numera i allt större utsträckning fokuserar på partiledarna i sin nyhetsbevakning.
Bjerling (2012, s. 144) har analyserat utvecklingen i Sverige under åren 1979–2010
och visar att partiledarna har fått mera utrymme i tidningspressen, men det har
framför allt skett i kvällspressen. Bjerlings resultat visar samtidigt att ökningen inte
har varit lika stor i dagspressen. Dessutom påpekar Bjerling att det blir vanligare att
kvällspressen publicerar artiklar där partiledaren är den huvudsakliga aktören. Costa
Lobo (2008, s. 281–282) argumenterar för att utvecklingen i partierna under 1900talet gav en situation där partiledarna blev allt viktigare för såväl partierna som
väljarna. Costa Lobo (2008, s. 295) har undersökt utvecklingen i sju europeiska
länder och konstaterar att det finns en tendens som tyder på att partier där ledarna
uppfattas som viktiga har blivit allt vanligare medan olika former av klasspartier och
partier för massorna har tappat betydelse.
Takens, Kleinnijenhius, Van Hoof och Von Atteveldt (2015, s. 249) noterar att en
central del i personifieringsteorin är att individuella aktörer – som partiledare – har
blivit mera framträdande i medierna. I sin undersökning av partiledare i
Nederländerna ser Takens med flera (2015, s.257) att medierna tenderar att ägna allt
mer av sin bevakning åt partiledare i takt med att valdagen närmar sig. Enligt Takens
med flera sker detta bland annat på bekostnad av de partier som ledarna representerar
och andra individuella politiker. Samtidigt konstaterar Takens med flera (2015, s.
!21

Jesper Sundström
262) att det i sig är naturligt i och med att evenemangen under kampanjen ofta läggs
upp på ett sätt som automatiskt uppmärksammar partiledarna.
Johansson (2017, s. 27) påpekar att det över tid har skett en ökning när det handlar
om antalet nyheter som fokuserar på valkampanjer och på hur partiledarna klarar sig
under kampanjen – till exempel i de olika valdebatterna. Johansson (2017, s. 41–42)
har undersökt utvecklingen i Sverige och konstaterar att analyser av hur medierna har
bevakat svenska valrörelser visar att under de fyra sista veckorna före ett val, så har
det visserligen inte skett en dramatisk ökning gällande partiledarnas synlighet i
tidningspressen, men det har ändå skett en ökning när det handlar om kvällspressen.
Johansson menar att kvällspressen överlag fokuserar mera på partiledarna än
dagspressen och det syns i valbevakning. Samtidigt påpekar Johansson (2017, s. 44)
att rent generellt så är partiledarkoncentrationen högre i kvällspressen medan andra
politiker än partiledarna oftare får komma till tals i dagspressen. Även om
partiledarna alltså har fått en större roll i nyhetsbevakningen så påpekar ändå
Poguntke och Webb (2007, s. 1) att det inte är ett nytt fenomen att ledarna – som har
makten – hör till de centrala aktörerna i demokratiska politiska system.
Då det slutligen gäller politikens personifiering i Finland, alltså det land som står i
fokus för avhandlingens empiriska studie, finns det forskning som stöder ett
antagande om att partiledarna har fått större synlighet i medierna som en följd av
personifieringen av politiken. Paloheimo (2003, s. 238) har undersökt personifiering
i Finland och koncentrerat sig på om statsministern har fått en starkare roll på grund
av den här utvecklingen. Paloheimo konstaterar att statsministern har fått större
synlighet i medierna i och med personifieringen av politiken. Dock betonar
Paloheimo (2003, s. 241) att det inte endast är statsministern som har fått en större
roll i politiken och i det egna partiet som en följd av personifieringen. Paloheimo
påpekar att även de övriga partiledarna har fått starkare roller, men statsministern har
fått en ännu starkare roll som partiledare än sina partiledarkollegor. Paloheimo
(2007, s. 257) noterar även att utvecklingen i Finland har gått mot att väljarna allt
oftare får se partiledaren via olika massmedier och den här utvecklingen stärker
partiledarens roll vilket även gör partiledarna starka i förhållande till det egna partiet.
Dessutom är den moderna situationen en sådan att mer eller mindre allting som en
!22

Jesper Sundström
partiledare säger eller tycker publiceras dagligen av medierna. Paloheimo (2007, s.
259) konstaterar även att det sedan 1980-talet har förekommit en tendens i Finland
att betona partiledaren som partiets ansikte utåt i samband med en valkampanj.
Efterhand som de ideologiska skillnaderna mellan partierna har minskat har partierna
allt mer börjat tävla genom den bild som väljarna har av partiledarna, en bild som i
stor utsträckning förmedlas av medierna. Samtidigt påpekar Paloheimo att de
finländska valen blivit en kamp om statsministerposten bland de stora partierna och
det har lett till att partierna har börjat lyfta fram sin partiledare som den som är bäst
lämpad för posten som statsminister. Paloheimo (2007, s. 264) anser även att sättet
som det finländska medielandskapet har utvecklats på dessutom påverkar hur mycket
utrymme partiledarna erhåller i nyhetsbevakningen. Paloheimo lyfter fram att de
kommersiella medierna har fått en större roll och samtidigt är det möjligt för
allmänheten att följa med politik i realtid. Paloheimo menar att politiska
ställningstaganden numera i stor utsträckning förmedlas via medierna och det har lett
till en situation där partiledarna – och framför allt statsministern – har fått en starkare
och synligare roll i medierna.

2.3 Personifiering i dags- och kvällspress
Fastän det regelbundet förekommer personifiering i tidningspressen finns det flera
antaganden om att kvällspressen personifierar mera än vad dagspressen gör. Till
exempel är kvällspressens – eller tabloidernas – arbetssätt ett sådant att det finns fog
för att utgå ifrån att personifiering förekommer oftare i kvällspressen än i
dagspressen. Det är också de antagna skillnaderna i kvälls- och dagspressens sätt att
bevaka någonting som gör det intressant att i den här avhandlingen närmare
undersöka hur partiledarna bevakas i de olika tidningarna. Bland annat Akkerman
(2011, s. 932) konstaterar att den klassiska skillnaden mellan den ”kvalitativa”
dagspressen och den tabloidiserade kvällspressen är att kvällspressen ska rikta sig till
de ”vanliga människorna”, fokusera på deras bekymmer och överlag fokusera på
konflikt samt dramatik. På samma gång anser Rowe (2011, s. 452) att tabloiderna
kan anses möjliggöra den eftersträvansvärda infiltrationen i nyhetsmedierna av läsare
som inte hör till eliten och som bryr sig om vardagliga ämnen som är ignorerade av
!23

Jesper Sundström
den traditionella och mera seriösa tidningspressen. Samtidigt anser Rowe att på ett
allmänt plan kan tabloiderna anses representera försämringen av seriösa nyheter,
rapportering och analys. Dessutom anser Newton (2006, s. 216) att läsare i allmänhet
tror mindre på kvällspressen än på dagspressen. Det här betyder att dagspressen
förväntas stå för en mera saklig nyhetsbevakning. På samma gång konstaterar Rowe
(2011, s. 458) att dagspressens sjunkande upplaga, försämrade spridning och
konstanta press från ägarhåll att genomföra förändringar även kan innebära att
skillnaden mellan dagspressen och kvällspressen inte är lika stor som förut.
Samtidigt är det inte ovanligt att kvällspressens arbetssätt, dess kommersiella
medielogik, benämns i negativa ordalag. Bland annat Örnebring och Jönsson (2004,
s. 283–284) betonar att den tabloidiserade journalistiken ofta används som ett
exempel på allting som är fel med modern journalistik. De konstaterar att problemen
med den tabloidiserade pressen – dit alltså kvällstidningarna hör – är att den
förenklar, den personifierar och att den lever på skandaler samt sensationer. Enligt
Örnebring och Jönsson går det därför att hävda att tabloidiserad journalistik sänker
nivån på den offentliga diskussionen.
Essers (2013), Karidis (2017), Akkermans (2011) och Örnebrings och Jönssons
(2004) beskrivningar av kvällspressen leder till att det är lätt att anta att dagspressen
utgör en motsats till kvällspressen och att den följaktligen står för en mera seriös
nyhetsrapportering. Dock är det värt att fråga sig själv hur sannolikt det är att det inte
skulle finnas någonting i dagspressens tillvägagångssätt som påminner om
kvällspressens. Till exempel anser Esser (2013, s. 171) att utvecklingen i
mediebranschen innebär att det inte längre är möjligt för journalisterna att dra en
skiljelinje mellan nyhetsredaktionen och tidningens affärsverksamhet – alltså
annonser och marknadsföring. Esser konstaterar att som en följd av att
nyhetsredaktionen inte längre har ett autonomt förhållande till affärssidan, förväntas
journalisterna numera producera underhållning som kan säljas till individuella
konsumenter. Någonting som enligt Esser är en förändring jämfört med tidigare då
journalisterna förväntades sprida idéer och skapa förståelse för desamma. Med det
sagt finns det ändå mycket som tyder på att personifiering är vanligare i
kvällspressen. Bland annat konstaterar Kriesi (2011, s. 828) att det som kännetecknar
!24

Jesper Sundström
kvällspressen är att den förväntas personifiera mera än vad dagspressen gör. Också
Vliegenhart med flera (2011, s. 98) påpekar att det är vanligt att anta att
tabloidiserade tidningar personifierar mera än dagspressen och fokuserar mera på
personligheter. Johansson (2017, s. 32) konstaterar att en undersökning av de svenska
medierna visar att framför allt kvällspressen i allt större utsträckning har börjat
rapportera om händelser och frågor som väcker uppståndelse. Johansson lyfter bland
annat fram att i den svenska valrörelsen 2014 handlade en stor del av sakfrågorna i
kvällspressen om invandring, flyktingar och integration. Dessutom var det
kvällspressen som valde att fokusera mycket på ett bråk mellan två partiledare i en
valdebatt.
Kriesi (2011, s. 826) anser att det är möjligt att hävda att medierna har skapat en
egen form av medielogik när det handlar om att bevaka politik och framför allt när
det gäller bevakning av politik i samband med valkampanjer. Karidi (2017, s. 1–2)
argumenterar för att det går att tala om en så kallad kommersiell medielogik. Karidi
menar att den kommersiella logik som finns i mediebranschen är en del av
medielogiken. Någonting som innebär att de redan nämnda nyhetsvärdena som
personifiering, negativitet och skandal allt mer används av journalister i deras strävan
efter att väcka uppståndelse. Karidi anser att det går att hävda att utvecklingen har
skett som en följd av förändrade ekonomiska krav och teknologisk utveckling i
mediebranschen. Karidi (2017, s. 3) menar att då nyhetsbranschen blir allt mer
tävlingsinriktad sjunker kvaliteten på nyheterna samtidigt som den politiska
informationen marginaliseras. Dessutom blir nyhetsinnehållet mera personifierat,
sensationsinriktat och mjukare. Karidi har undersökt huruvida den så kallade
kommersiella medielogiken har ökat över tid i Tyskland och noterar (2017, s. 10) att
resultaten visar att den har gjort det. Samtidigt påpekar Karidi att utvecklingen är
tydligare i den tabloidiserade pressen jämfört med dagspressen. Däremot visar
Karidis resultat att om personifieringen i dagens kvällspress jämförs med
kvällspressen på 1980-talet är förändringen inte stor. Men när Karidi jämförde
dagspressen på motsvarande sätt visade det sig att det har skett en tydlig ökning i
personifieringen i dagspressen.

!25

Jesper Sundström
Det är alltså ett vanligt antagande att kvällspressen personifierar mera än vad
dagspressen gör och det finns forskning som stöder antagandet. Bland annat har Van
Aelst med flera (2017 s. 115–116) studerat personifiering i europeiska medier. En av
deras frågeställningar var om kvällspressen bevakar politik på ett mera personifierat
sätt än dagspressen. Van Aelst med flera (2017, 124–125) kunde också visa att
kvällspressen personifierar mera än dagspressen. Kriesi (2011, s. 826) har jämfört
sex europeiska länder i sin studie för att få ett svar på om personifieringen i medierna
har ökat med tiden. I linje med sitt antagande om att kvällspressen personifierar
politik mera än dagspressen kan Kriesi (2011, s. 832) bevisa att det är så och det
gäller oberoende av om det handlar om ett parlamentariskt system eller om ett
presidentiellt system. Kriesi påpekar även att kvällspressen har börjat personifiera
mera med tiden medan dagspressen har hållit en konstant nivå. Någonting som Kriesi
(2011, s. 836) också noterar är att politiker som sitter i regeringen tenderar att dra
större nytta av personifieringen än oppositionspolitikerna. Dock betonar Kriesi att
skillnaden inte är stor. Även Vliegenhart med flera (2011, s. 100–101) presenterar
resultat som visar att personifiering av politik är vanligare i kvällspressen än i
dagspressen. Vliegenhart med flera har undersökt om tidningspressen i
Nederländerna och i Storbritannien har börjat fokusera mera på politikens ledare och
individer i sin nyhetsbevakning. Vliegenhart med flera konstaterar att
personifieringen har blivit vanligare både i Storbritannien och i Nederländerna
mellan 1991–2007, men i båda länderna har personifieringen ökat mera i
kvällspressen än i dagspressen. Dock visar resultaten att ökningen är större om man
jämför den brittiska kvälls- och dagspressen separat och jämför den nederländska
kvälls- och dagspressen separat. Det här är ett resultat som förmodligen delvis kan
förklaras med Kriesis (2011, s. 841) teori om att fastän personifiering förekommer i
de flesta länder går det att hitta stora landspecifika skillnader när det handlar om
personifiering. Skillnader som alltså enligt Kriesi bottnar i de institutionella
arrangemang och de skillnader som finns i de olika ländernas politiska system. Det
finns alltså stöd i forskningen för ett antagande om att kvällspressen personifierar
mera än vad dagspressen gör. Men det finns också andra skillnader. Karidi (2017, s.
4–5) lyfter fram att en skillnad mellan kvälls- och dagspressen är att den förra
!26

Jesper Sundström
förutsätter stora och tilltalande rubriker, starka bilder och ett relativt informellt språk.
Det kan jämföras med dagspressen som kan antas behöva kritiska ledare och ett gott
språk för att attrahera läsare.
Angående skillnader i kvälls- och dagspressens personifiering av politiken i den
finländska nyhetsbevakningen har det inte genomförts liknande studier som har
presenterats ovan. Det är också en bidragande orsak till att det är just det som den här
avhandlingens empiriska undersökning fokuserar på skillnaderna.

2.4 Sammanfattning av referensramen
I de senaste kapitlen har personifiering definierats som begrepp och som fenomen.
Dessutom har olika personifieringsteorier diskuterats och detsamma gäller
personifieringen av politiken genom fokus på partiledare i nyhetsmedierna. Samtidigt
har även skillnader i kvälls- och dagspressens personifiering av politiken genom
partiledare i sin nyhetsbevakning diskuterats. För att i korthet sammanfatta
personifiering som ett fenomen går det att konstatera att det handlar om en
utveckling där individer får mera betydande roller på bekostnad kollektiv. Till
exempel kan det innebära att partiledare får starkare roller medan deras partier får
svagare. Detta är någonting som bland annat Bjerling (2012), McAllister (2007),
Dalton med flera (2000) och Van Aelst med flera (2011) ger exempel på. Samtidigt
finns det olika personifieringsteorier och med tanke på den här avhandlingens
frågeställning är det framför allt den centraliserade personifieringen som är viktig.
Balmas med flera (2013, s. 37) beskriver centraliserad personifiering som en
utveckling där makten skiftar från att tidigare ha funnits i de politiska kabinetten och
i de politiska partierna till att i stället finnas hos de enskilda ledarna. På samma gång
kan Rahat och Sheafers (2007, s. 67) och Balmas med fleras (2013, s. 37–40)
diskussion om personifiering i de obetalda medierna lyftas fram. Med det avser såväl
Rahat och Sheafer som Balmas med flera en förändring i mediernas bevakning av
politik. Framför allt är det en förändring i mediernas bevakning av valkampanjer som
bottnar i journalisternas ökade fokus på de individuella politikernas aktivitet på
bekostnad av kollektiv som partier, organisationer och institutioner. Samtidigt lyfter
Rahat och Sheafer (2007, s. 67) fram att den personifierade valbevakningen kan
!27

Jesper Sundström
fokusera på såväl partiledarnas politiska egenskaper som deras personliga
egenskaper och deras privatperson. Den senare möjligheten kallas för privatisering
och förväntningen är att det är vanligare att denna privatisering förekommer i
kvällspressen än i dagspressen. Som nämnts ovan är avhandlingens frågeställning en
sådan att den centraliserade personifieringen är väsentlig, men då frågeställningen
fokuserar på skillnader i kvälls- och dagspressens personifiering av partiledare är
givetvis personifieringen i de obetalda medierna av intresse. Angående personifiering
i medierna blev det tydligt i de föregående kapitlen att personifieringen av politiken
även har påverkat mediernas bevakning av politiken. Personifiering är någonting
som medierna använder sig av för att nå ut till allmänheten och väcka intresse. Bland
annat anser Karidi (2017, s. 1–2) att personifiering, precis som konflikt- och
skandalfokusering, har utvecklats till karaktärsdrag som kan hittas i medierna.
Samtidigt visar tidigare forskning att det finns skillnader i hur personifierad kvällsoch dagspressens nyhetsbevakning av politiken är. Till exempel har Kriesi (2011),
Vliegenhart med flera (2011), Johansson (2017) och Van Aelst med flera (2017)
såväl antagit som bekräftat att kvällspressen personifierar politikbevakningen mera
och på andra sätt än dagspressen. Johansson (2017, s. 44) påpekar att generellt är
partiledarkoncentrationen högre i kvällspressen medan andra politiker än partiledarna
allt oftare får komma till tals i dagspressen. Med tanke på det är förväntningen att en
undersökning av skillnader i hur kvälls- och dagspressen personifierar politiken
genom partiledare kommer att visa att kvällspressen personifierar mera och på andra
sätt än dagspressen. Dock bör det påpekas att även om forskningen är relativt enig
om att personifiering förekommer mera i kvälls- än i dagspressen betyder det inte att
personifiering saknas i dagspressen. Till exempel konstaterar Karidi (2017) att fastän
personifiering är mera återkommande i kvällspressen är utvecklingen över tid en
sådan att också dagspressen börjat personifiera mera i sin nyhetsbevakning. Samtidig
betonar Kriesi (2011) att även om det finns en gemensam syn i forskningen på hur
personifiering ska definieras existerar det samtidigt olika landspecifika skillnader
gällande personifiering. Detta är skillnader som bland annat beror på olika länders
valsystem. Med tanke på det går det givetvis också att fundera på om Finland kan
skilja sig från andra länder när det handlar om personifiering. Dock är förmodligen
!28

Jesper Sundström
det sannolika att den finländska kvällspressen personifierar mera och även fokuserar
mera på ledarnas privata person än dagspressen. Gällande partiledarnas roll i
personifieringsteorin har den tidigare forskningen visat att partiledarna fått starkare
roller och en större närvaro i tidningspressen som en följd av personifieringen. Till
exempel anser Costa Lobo och Ferreira da Silva (2017) att personifieringen av
politiken inneburit att partiledarna fått större roller än tidigare och Sedelius (2011)
betonar att medierna tenderar att fokusera mera på de politiska ledarna än förut.
Också i Finland har den här utvecklingen skett och Paloheimo (2003, 2008)
konstaterar att partiledarna fått starkare positioner än tidigare och partiledarna syns
även mera i massmedierna. För att sammanfatta referensramen går det att konstatera
att det finns ett antagande om att kvällspressen personifierar mera än vad
dagspressen gör. Samtidigt är det rimligt att utgå ifrån att en personifiering av
politiken innebär att de politiska individerna får en allt starkare position medan
partiernas position försvagas. Angående personifiering av politiken genom
partiledare tyder den tidigare forskningen på att partiledarna har fått mera
framträdande roller i tidningspressen i takt med att personifieringen av politiken
blivit vanligare. Samtidigt hittas en utveckling som indikerar att partiledarna blivit
viktigare för nyhetsbevakningen som en följd av personifieringen av politiken genom
partiledare. Vissa rön indikerar även att nyhetsmedier, i synnerhet kvällspressen,
börjat fokusera även på politikernas personliga egenskaper och privatliv
Avslutningsvis går det att konstatera att den övergripande frågeställningen som
formulerades i avhandlingens introduktion nu, i ljuset av den forskning som
behandlats i detta kapitel, kan preciseras till: hur skiljer sig dags- och kvällspressen
gällande dels det sätt som partiledarna betonas framom partierna och andra aktörer
(personifieringsgrad), dels de egenskaper hos partiledarna som lyfts fram i
valbevakningen (yrkesrelaterade egenskaper samt privatlivsrelaterade egenskaper)?
Avhandlingens analys undersöker också om kvälls- och dagspressen skiljer sig när
det gäller vilka konkreta partiledare tidningarna fokuserar på.
I de kommande kapitlen behandlas avhandlingens empiriska studie av fallet Finland
och i kapitel 3 presenteras studiens material samt metod. I kapitel 3 diskuteras också
avhandlingens variabler och variabelvärden.
!29

Jesper Sundström

3. Metod och material
3.1 Metod
I det här kapitlet presenteras den empiriska studiens material och metod. Som
tidigare har nämnts är avhandlingens syfte att bidra till kunskap om hur den
finländska kvälls- och dagspressen personifierar politiken genom partiledare inför
riksdagsval. Syftet är också att utröna om de personifieringstrender som hittats i
tidigare internationell forskning även återfinns i Finland. Med tanke på det kommer
kapitlet att redogöra för hur den empiriska studien byggs upp för att ge ett svar på
den preciserade frågeställningen som är: hur skiljer sig dags- och kvällspressen
gällande dels det sätt som partiledarna betonas framom partierna och andra aktörer
(personifieringsgrad), dels de egenskaper hos partiledarna som lyfts fram i
valbevakningen (yrkesrelaterade egenskaper samt privatlivsrelaterade egenskaper)
Inledningsvis diskuteras metoder som är ändamålsenliga för avhandlingen. Efter det
följer en diskussion om vilken metod som är lämpligast för att genomföra studien. I
följande underkapitel presenteras materialet som används och kapitlet följs av en
diskussion om de olika variablerna samt variabelvärdena. Kapitlet avslutas med en
diskussion om reliabilitet och validitet samt en sammanfattande diskussion.

3.1.1 Kvalitativ innehållsanalys
Då avhandlingen fokuserar på hur kvälls- och dagspressen personifierar politiken
genom partiledare inför ett finländskt riksdagsval är det möjligt att använda
kvalitativ innehållsanalys som metod. Till exempel konstaterar Esaiasson, Gilljam,
Oscarsson, Towns och Wängnerud (2017, s. 211) att det finns flera orsaker till att
använda den kvalitativa metoden. Esaiasson med flera anser att en orsak är att vissa
passager i texten anses vara viktigare än andra. De konstaterar också att ett skäl kan
vara att det eftersökta innehållet ligger dolt under ytan och endast kan tas fram
genom en intensiv läsning av materialet. Esaiasson med flera (2017, s. 213–215)
menar att det finns två huvudtyper av textanalytiska frågeställningar där den
kvalitativa metoden är lämplig. Dels talar de om en typ där innehållet systematiseras,
dels hänvisar de till en typ som innebär att texternas innehåll granskas kritiskt.
!30

Jesper Sundström
Esaiasson med flera beskriver de systematiserande undersökningarna som de
vanligaste och anser att de systematiserande undersökningarna strävar efter att bringa
reda i texter samtidigt som meningen lyfts fram såväl tematiskt som systematiskt. De
kritiskt granskande undersökningarna går, enligt Esaiasson med flera, ett steg längre
genom att inte bara förtydliga idéer utan också granska dem kritiskt. Dock påpekar
de att den kritiskt granskande undersökningen kan vara kritisk på två sätt. Det kan
handla om en argumentationsanalys, men det kan också vara en kritisk analys. Med
argumentationsanalys avses ett tillvägagångssätt där argumenten granskas kritiskt
samtidigt som argumentens styrka värderas. Angående en kritisk textanalys
konstaterar Esaiasson med flera att forskaren ofta vill visa att en idé eller en mening
som kanske verkar helt naturlig och given i själva verket är historiskt specifik och en
produkt av mänsklig tolkning

3.1.2 Kvantitativ innehållsanalys
Ytterligare en metod som är lämplig att använda i en studie av tidningsmaterial är
kvantitativ innehållsanalys. Esaiasson med flera (2017, s. 198) anser att den
kvantitativa innehållsanalysen är ett användbart verktyg för att få svar på frågor om
förekomsten av olika typer av innehållsliga kategorier i ett material. De menar att det
dels kan handla om hur ofta eller hur frekvent olika kategorier förekommer, dels om
hur stort utrymme olika kategorier får i tid eller rum. Esaiasson med flera beskriver
frekvenser och utrymme, det vill säga hur ofta och hur mycket, som den kvantitativa
innehållsanalysens främsta kriterium på centralitet och väsentlighet. Angående
frekvenser menar de att förhoppningen är att få svar på frågor om till exempel hur
många gånger regeringen respektive oppositionen får komma till tals i massmedier
under en valrörelse. Gällande frågor om utrymme avser Esaiasson med flera till
exempel hur många minuter och sekunder, respektive hur stor text- eller bildmassa
som ägnas åt olika innehållskategorier. Esaiasson med flera menar att begreppet
kvantitativ innehållsanalys består av två komponenter. Med innehållsanalys avses en
undersökning av innehållet i någon form av skriftlig, muntlig eller bildmässig
framställning. Ordet kvantitativ syftar på att undersökningen baseras på likvärdiga
och därmed jämförbara uppgifter om så pass många analysenheter att de nämnda
!31

Jesper Sundström
uppgifterna kan uttryckas och analyseras med numeriska värden. Vidare konstaterar
Esaiasson med flera (2017, s. 199) att fokuseringen på frekvenser och utrymme vid
kvantitativ innehållsanalys innebär att det finns gott om utrymme för det som kallas
för mekaniskt räknande. De anser att det mekaniska räknandet är en av den
kvantitativa metodens största fördelar. Räknandet gör det möjligt att på kort tid gå
genom ett stort datamaterial och registrera förekomsten av intressanta
innehållskategorier. Dock innebär möjligheten att räkna inte att utövaren av den
kvantitativa metoden enbart ägnar sig åt mekaniskt räknande. Esaiasson med flera
påpekar att kvantitativ innehållsanalys innebär att de innehållsliga enheterna först
måste tolkas för att det ska vara möjligt att placera dem i rätt kategori där de senare
kan räknas. Esaiasson med flera (2017, s. 200–201) anser att det finns tre typer av
frågeställningar där den kvantitativa innehållsanalysen är ändamålsenlig. Den första
typen är den beskrivande frågeställningen som tar fasta på likheter och skillnader i
massmediernas bevakning av, bland annat, riksdagsval och kommunalval. Den andra
typen av frågeställning fokuserar på hur innehållet bör se ut enligt någon auktoritativ
normativ uppfattning. Den tredje frågeställningen är den förklarande
frågeställningen. För att genomföra en kvantitativ innehållsanalys betonar Esaiasson
med flera (2017, s. 203) dels att undersökningens analysenheter måste bestämmas,
dels att det måste slås fast vilka egenskaper eller variabler som ska registreras hos
analysenheterna. Samtidigt påpekar Esaiasson med flera (2017, s. 207) att en
förutsättning för att genomföra en kvantitativ innehållsanalys är det finns klara
tolkningsregler för hur innehållet i texter, bilder och muntliga framställningar ska
klassificeras.

3.1.3 Val av metod
Som redan har nämnts kommer avhandlingen att undersöka hur finländsk kvälls- och
dagspress personifierar politiken genom partiledare. Någonting som följaktligen
innebär att två tidningar jämförs. Bryman (2018, s. 102) anser att en jämförande
design betyder att identiska metoder tillämpas för en studie av två olika och
kontrasterande fall. Dessutom påpekar Bryman att den jämförande designen utgår
ifrån att en social företeelse förstås bättre om den jämförs utifrån två, eller fler,
!32

Jesper Sundström
motsatta (eller olikartade) fall eller situationer. På samma gång anser Bryman att en
jämförande design kan implementeras både i en kvantitativ och i en kvalitativ studie.
Dessutom betonar Nord (2001, 45) att innehållsanalysen är den vanligaste metoden
för forskning om det journalistiska arbetet. Den tidigare forskningen av Nord (2001)
och Bryman (2018) bidrar till att en innehållsanalys – och då en kvantitativ –
används som metod i den här avhandlingen. Valet av kvantitativ innehållsanalys som
metod beror på avhandlingens frågeställning som Esaiasson med flera (2017, s. 200–
201) definierar som en beskrivande frågeställning. Med en beskrivande
frågeställning avses en frågeställning som till exempel fokuserar på likheter och
skillnader när det handlar om massmediernas bevakning av, bland annat, riksdagsval.
Esaiasson med flera anser att det är lämpligt att använda en kvantitativ
innehållsanalys för att besvara en beskrivande frågeställning.
Samtidigt visar en granskning av tidigare forskning med liknande frågeställning som
den här avhandlingens att innehållsanalys ofta används som metod och framför allt
används kvantitativ innehållsanalys som metod. Till exempel har Strömbäck och
Aalberg (2008) använt kvantitativ innehållsanalys i sin jämförelse av hur kvälls- och
dagspressen bevakar valkampanjer i Norge och i Sverige. Metoden används också
när Strömbäck och Dimitrova (2006) undersöker skillnader i kvälls- och
dagspressens bevakning av valkampanjer i USA och i Sverige. Detsamma gäller i
Bjerlings (2012) studie som fokuserar på om personifieringen av svenska partiledare
har ökat i massmedierna – där kvälls- och dagspress inkluderas – mellan 1979 och
2010. Också Karidi (2017) använder kvantitativ innehållsanalys i sin studie som
undersöker om kommersiell medielogik och personifiering har ökat i den tyska
kvälls- och dagspressen. Även Jebril, Albæk och de Vreese (2013) väljer kvantitativ
innehållsanalys som metod för att studera vilka effekter privatisering och
personifiering i den brittiska, danska och spanska kvälls- och dagspressen har på en
eventuell ökning av en cynisk syn på politiken. Också Aaldering, van der Meer och
Van der Brug (2018) väljer kvantitativ innehållsanalys för att undersöka vilken effekt
nyhetsbevakningen i kvälls- och dagspress har på partiledare i Nederländerna. Men
även Kriesi (2011) använder den kvantitativa metoden i sin studie om massmedierna
– där även dags- och kvällspress inkluderas – bevakar valkampanjer i sex europeiska
!33

Jesper Sundström
länder på ett mera personifierat sätt än tidigare. Också Takens med flera (2013) har
kvantitativ innehållsanalys som metod när de undersöker om personifieringen i
kvälls- och dagspressen har ökat i de nederländska valkampanjerna mellan 1998–
2010. Sett till tidigare forskning är det möjligt och relevant att använda kvantitativ
innehållsanalys för att undersöka skillnader i kvälls- och dagspressens personifiering
av politik genom partiledare. Men med det sagt betyder det inte att det inte skulle gå
att använda kvalitativ innehållsanalys. Till exempel använder Isotalus och Almonkari
(2014) kvalitativ innehållsanalys för att undersöka hur finländska massmedier
utvärderar politiska ledare och hur politiker utvärderar medier. Den kvalitativa
innehållsanalysen genomförs dels med tidningsmaterial från kvälls- och dagspress,
dels med intervjuer. Må vara att Isotalus och Almonkaris syfte är ett annat än den här
avhandlingens, men deras studie visar att det är möjligt använda kvalitativ
innehållsanalys som metod för att undersöka finländsk kvälls- och dagspress.
Oberoende av det är ändå den här avhandlingens metod den kvantitativa
innehållsanalysen och det beror på frågeställningen.
Även det faktum att studien utförs genom att gå genom ett stort material och
behandla det likvärdigt bidrar till valet av metod. Till exempel konstaterar Esaiasson
med flera (2017, s. 198) att kvantitativ innehållsanalys förutsätter att undersökningen
baseras på likvärdiga och därmed jämförbara uppgifter om så pass många uppgifter
att de kan uttryckas och analyseras med numeriska värden. Dessutom anser
Esaiasson med flera (2017, s. 198–199) att kvantitativ innehållsanalys är ett
användbart verktyg för att få svar på hur ofta eller hur frekvent olika innehållsliga
kategorier förekommer i ett material. Dock påpekar de att frekvenser och utrymme
också är centrala begrepp i kvalitativ innehållsanalys, men de anser att det
förekommer andra, icke kvantitativa, bedömningsgrunder i det kvalitativa
sammanhanget. Däremot är det ingenting som säger att den kvantitativa
innehållsanalysen är felfri. Till exempel konstaterar Esaiasson med flera (2017, s.
211) att det faktum att ett stort antal analysenheter behandlas likvärdigt skiljer sig
från den kvalitativa modellen där det väsentliga tas fram genom noggrann läsning av
materialet. Det innebär att användaren av den kvantitativa modellen kan missa
någonting som en användare av den kvalitativa modellen kanske inte skulle göra.
!34

Jesper Sundström

3.2 Val av material
I kapitel 2 konstaterades att en central del i personifieringsfenomenet är att
partiledarna förväntas få starkare roller på bekostnad av kollektiven – någonting som
påpekas av bland annat McAllister (2007) och Adam och Maier (2010). Den här
utvecklingen är orsaken till att partiledarna undersöks närmare i den här
avhandlingen. Samtidigt finns det förväntade skillnader angående hur kvälls- och
dagspressen personifierar partiledare. Framför allt handlar det om att kvällspressen
förväntas personifiera mera än dagspressen – något som till exempel visas av Karidi
(2017) – och det bidrar till att den här avhandlingen studerar skillnader i hur kvällsoch dagspressen fokuserar på partiledare i valbevakningen. Det innebär att två
tidningar jämförs och det handlar om dagstidningen Helsingin Sanomat (HS) och
kvällstidningen Iltasanomat (IS). Orsaken till att Helsingin Sanomat och Iltasanomat
undersöks är enkel – enligt Media Audit Finland (2019) är HS den största
dagstidningen och IS är den största kvällstidningen. Det betyder att tidningarna med
sin storlek kan antas vara påverkande faktorer i samhällsdebatten. Dessutom har
tidningarna samma ägare i Sanoma-koncernen vilket är en fördel eftersom ägarskapet
som kan påverka tidningarnas journalistik är konstanthållet.
Vid en granskning av tidigare liknande studier som har genomförts med hjälp av
kvantitativ innehållsanalys är det möjligt att se att det är vanligt att både kvälls- och
dagspress inkluderas. Till exempel undersöker såväl Bjerling (2012), Karidi (2017),
Porath, Suzuki och Ramdhor (2014) som Vliegenhart med flera (2011) både kvällsoch dagspress för att få ett svar på om personifieringen har ökat. Dock använder de
flera än två tidningar. Bjerling studerar två dagstidningar och två kvällstidningar
medan Karidi använder sig av tre tidningar. Även Vliegenhart med flera har flera än
två tidningar – de analyserar fem stycken. Också Porath med flera (2014, s. 95), som
undersöker om förekomsten av personifiering i kvälls- och dagspress har blivit
vanligare under valkampanjer i Chile, använder flera än två tidningar. Sammanlagt
använder sig Porath med flera av fyra tidningar. Dock behandlar de nämnda
studierna betydligt längre tidsperioder än vad den här avhandlingen gör. Till exempel
analyserar Karidi 30 år i Tyskland medan Bjerling analyserar förändringen i Sverige
mellan 1979 och 2010. Porath med flera studerar två valkampanjer i Chile. Med
!35

Jesper Sundström
tanke på de långa tidsperioderna är det förståeligt att flera tidningar än två används
för att få en bra bild av utvecklingen, men då den här avhandlingen endast analyserar
en valkampanj går det att argumentera för att två tidningar räcker. På samma gång
bör det påpekas att det inte är ovanligt att det genomförs studier av endast en
valkampanj. Till exempel studerar Strömbäck och Dimitrova (2006) en valkampanj i
Sverige och en i USA när de undersöker skillnader i hur kvälls- och dagspress
bevakar en valkampanj i respektive land. Till skillnad från Strömbäck och Dimitrova
undersöker den här avhandlingen de fyra sista veckorna före valet och inte de tre
sista. Dock visar den tidigare forskningen att det finns variationer angående hur
många veckor som analyseras före en valdag. Till exempel undersöker Jebril med
flera (2017) tre veckor i en följd i sin studie av personifiering och privatisering i de
danska, brittiska och spanska nyhetsmedierna. Och även om Bjerling (2012)
undersöker ett stort antal valkampanjer används bara två veckor före varje valdag.
Porath med flera (2014, s. 101) studerar fyra veckor per valkampanj, men inte fyra
veckor i en följd. I stället används en så kallad konstruerad vecka som undersöker 28
nummer av varje tidning mellan maj och valdagen i december.
Tillvägagångssätten i den tidigare forskningen visar att det är lämpligt att den här
avhandlingen fokuserar på de fyra sista veckorna inför riksdagsvalet. Dels beror det
på att endast ett riksdagsval studeras och därför är det önskvärt med en längre
tidsperiod än till exempel Bjerlings, dels talar bland annat Tedesco (2005, s. 187) om
en valkampanjs så kallade ”hot phase”. Det är en tidsperiod innan ett val där
massmedierna fokuserar mycket på valkampanjen. Det går att diskutera vilken
tidsperiod som ska klassas som en ”hot phase”, men Tedesco hävdar att i USA anses
till exempel de två sista månaderna innan ett presidentval vara valkampanjens ”hot
phase”. Med andra ord är det förmodligen möjligt att utgå ifrån att de finländska
massmedierna bevakar valkampanjen flitigt under den sista månaden före valdagen.
Tidningsnumren som analyseras har publicerats mellan den 18 mars 2019 och
valdagen den 14 april 2019. Helsingin Sanomat utkommer sju dagar i veckan medan
Iltasanomat utkommer sex dagar i veckan. I Iltasanomats fall är det söndagstidningen
som inte ges ut. Sammanlagt utkom Helsingin Sanomat 28 gånger under
analysperioden medan motsvarande antal för Iltasanomat var 24. Med tanke på det
!36

Jesper Sundström
digra materialet så behövs vissa avgränsningar när det handlar om vilket material
som analyseras. Endast nyhetsartiklar som relaterar till valkampanjen och det
kommande valet och som publiceras på tidningarnas nyhetssidor analyseras. Det
beror på att förväntningen är att artiklarna som är väsentliga för valkampanjen
publiceras på nyhetssidorna. Däremot analyseras inte ledare och kolumner på
opinionssidorna. Dessutom analyseras inte heller notiser på nyhetssidorna. Valet att
inte analysera ledare och kolumner har dels att göra med att förväntningen är att
partiledarna i huvudsak syns på nyhetssidorna, dels beror det på att logiken bakom
ledarna och kolumnerna, som utgör opinionsmaterial, är annorlunda än när det
handlar om nyhetsartiklarna. Orsaken till att notiserna inte analyseras beror på deras
korta längd. I och med att artiklar där partiledaren avbildas i ett fotografi tas i
beaktande innebär det även att bilderna kodas. Sammanlagt publicerades 64 artiklar i
Helsingin Sanomat som relaterade till valkampanjen. Motsvarande siffra för
Iltasanomat var 83. Det publicerades sammanlagt 125 fotografier i samband med
artiklarna om valkampanjen i Iltasanomat och i Helsingin Sanomat publicerades 115
fotografier. Studien genomförs genom att jämföra hur kvälls- och dagspressen
personifierade sex stycken partiledare inför riksdagsvalet 2019. Partiledarna är
Sannfinländarnas Jussi Halla-aho, Socialdemokraternas Antti Rinne, Centerns Juha
Sipilä, Samlingspartiets Petteri Orpo, De grönas Pekka Haavisto och
Vänsterförbundets Li Andersson. Orsaken till att valet föll på de här partiledarna är
att de representerar de sex största partierna. Visst hade det varit möjligt ta Svenska
folkpartiets Anna-Maja Henriksson, Blå framtids Sampo Terho eller
Kristdemokraternas Sari Essayah i beaktande, men då de representerar tre
förhållandevis små partier – vilket förmodligen minskar nyhetsintresset för dem –
föll valet på representanterna för de större partierna.

3.3 Variabler och variabelvärden
Tidningsmaterialet analyseras genom att först kodas i SPSS. Tillvägagångssättet
påminner om det som Bjerling (2012) använder i sin studie. Dock görs vissa
ändringar och det beror på att Bjerling använder ett större material. Dessutom
fokuserar Bjerling även på andra massmedier än dags- och kvällspress. Bjerling
!37

Jesper Sundström
(2012, s. 135) har tre hypoteser angående personifiering av partiledare, men i den här
studien är hypoteserna studieområden. De tre studieområdena är personifieringsgrad,
personae och intimisering. Personifieringsgrad avser, enligt Bjerling, partiledarnas
förekomst, synlighet och närvaro i tidningspressen jämfört med kollektiv som partier.
Avhandlingens frågeställning gör att det centrala är vilka skillnader det finns i kvällsoch dagspressens personifieringsgrad. Personae syftar, utgående från Bjerling, på
partiledarnas egenskaper. Det handlar om hur kvälls- och dagspressen omnämner
partiledarnas olika slag av egenskaper. Det tredje studieområdet är intimisering och
fokuserar, enligt Bjerling, på partiledarens yttre attribut och det innebär att skillnader
mellan kvälls- och dagspressens fotografier av partiledare och omnämnanden av
deras yttre attribut analyseras. Det behövs tre kodscheman för att undersöka
studieområdena. Detta eftersom det används olika analysenheter för att undersöka
skillnader i kvälls- och dagspressens personifiering av valbevakning genom
partiledare. Avhandlingens empiriska analys har ett kodschema för cell 1, ett
kodschema för cell 3 och 5 samt ett kodschema för cell 4 och 6 (se cellerna i Tabell
1). Cell 2 besvaras inte med ett kodschema utan i resultatdiskussionen om
kodschemat för cell 4 och 6 presenteras hur stor andel av alla publicerade fotografier
i Iltasanomat och Helsingin Sanomat som avbildade partiledare. Oberoende av det
gäller det första kodschemat tidningsartiklarna, det andra fokuserar på omnämnanden
av partiledarnas egenskaper och det tredje studerar fotografierna. Någonting som
innebär att sex celler besvaras. Avhandlingens studieområden och celler presenteras i
Tabell 1.
Tabell 1. Avhandlingens studieområden: sex celler.
Aspekt

Nyhetsartiklar

Fotografier

Personifieringsgrad

1

2

Personae

3

4

Intimisering

5

6

——————————————————————————————————

!38

Jesper Sundström

3.3.1 Presentation av kodschemat för cell 1
I de kommande kapitlen presenteras avhandlingens kodscheman och det första
kodschemat rör cell 1. Cellen fokuserar på partiledarnas förekomst, synlighet och
närvaro i tidningspressen. Alla artiklar på tidningarnas nyhetssidor som relaterar till
valkampanjen och det kommande valet är analysenheter. Kodschemat består av 13
variabler och den första (V1) noterar vilken tidning artikeln ingår i. Variabeln har två
kategorier där 0 = Iltasanomat och 1 = Helsingin Sanomat. Den andra variabeln (V2)
registrerar vilket datum artikeln har publicerats. Den tredje variabeln (V3) kallas för
artikel-ID och gör det möjligt att hitta tillbaka till artikeln vid behov. De följande
variablerna undersöker om partiledarna utgör subjekt eller objekt i artikeln. Då en
central del i personifieringsfenomenet är att partiledarna förväntas få större roller på
bekostnad av kollektiv som partier – se till exempel Adam och Maier (2010) eller
McAllister (2007) – kommer antalet gånger partiledare utgör subjekt eller objekt i en
artikel att jämföras med antalet gånger partier utgör subjekt eller objekt. Med partier
avses i det här fallet även personer som tillhör partiet och inte är partiledare. Bjerling
(2012, s. 142) menar att det kan innebära att det handlar om riksdagsledamöter,
ministrar, riksdagsvalskandidater, partiet i sig eller andra partirepresentanter.
Kriterierna för vad som är att utgöra subjekt och vad som är att utgöra objekt är
desamma som Bjerling använder sig av. Bjerling (2012, s. 139–140) anser att en
partiledare är subjekt i en artikel om partiledaren uttalar sig. En partiledare är objekt
om partiledaren omnämns. Men om det till exempel uppstår en situation där
partiledare A kritiserar partiledare B för någonting och partiledare B får möjlighet att
besvara partiledare A:s kritik så innebär det att båda partiledarna utgör såväl subjekt
som objekt eftersom båda uttalar sig och båda nämns. Ett parti anses vara subjekt om
det är partiet som uttalar sig. För att ett parti ska vara objekt krävs det att partiet
nämns. Följaktligen fokuserar den fjärde variabeln (V4) på hur många gånger en
partiledare agerar subjekt i en artikel. Den femte variabeln (V5) registrerar hur
många gånger partier agerar subjekt i artikeln. Efter det följer den sjätte variabeln
(V6) som fokuserar på om en partiledare utgör dominerande subjekt i artikeln.
Variabeln har två kategorier där 0 = nej och 1 = ja. För att partiledaren ska vara
dominerande subjekt krävs det att partiledaren på ett tydligt sätt är det centrala i
!39

Jesper Sundström
artikeln, någonting som kan betyda att det endast är partiledaren som kommer till tals
eller att en majoritet av citaten är partiledarens. Den sjunde variabeln (V7) registrerar
– förutsatt att V6 = 1 – vilken partiledare som utgör dominerande subjekt och
variabeln har sju kategorier där 1 = Halla-aho, 2 = Rinne, 3 = Sipilä, 4 = Orpo, 5 =
Haavisto, 6 = Andersson och 7 = övrig ledare.
Den åttonde variabeln (V8) undersöker hur många gånger en partiledare utgör objekt
i artikeln. Den nionde variabeln (V9) registrerar hur många gånger partier är objekt i
artikeln. Den tionde variabeln (V10) tar fasta på om det går att urskilja en partiledare
som dominerande objekt i artikeln. Det finns två kategorier där 0 = nej och 1 = ja.
För att en partiledare ska klassas som dominerande objekt krävs det att artikeln på ett
tydligt sätt handlar om en partiledare utan att partiledaren får komma till tals i
artikeln. Om V10 = 1 undersöker den elfte variabeln (V11) vilken partiledare som är
dominerande objekt och det finns sju kategorier där 1 = Halla-aho, 2 = Rinne, 3 =
Sipilä, 4 = Orpo, 5 = Haavisto, 6 = Andersson och 7 = övrig ledare. Den tolfte
variabeln (V12) registrerar om artikeln fokuserar på åtminstone en partiledare och
det finns två kategorier som är 0 = nej och 1 = ja. Bjerlings (2012, s. 251) kriterium
används för att avgöra om en artikel fokuserar på åtminstone en partiledare. Det
innebär att en artikel fokuserar på åtminstone en partiledare om partiledaren nämns i
ingressen, i rubriken eller avbildas i ett fotografi. Om V12 = 1 noterar den trettonde
variabeln (V13) vilken partiledare det rör sig om och kategorierna är 0 = grupp av
partiledare, 1 = Halla-aho, 2 = Rinne, 3 = Sipilä, 4 = Orpo, 5 = Haavisto, 6 =
Andersson och 7 = övrig ledare. Kodschemat återges i Bilaga 1.

3.3.2 Presentation av kodschemat för cell 3 och 5
Det andra kodschemat analyserar hur kvälls- och dagspressen nämner partiledarnas
egenskaper och analysenheten är här – i enlighet med Bjerlings (2012) metod – det
enskilda omnämnandet av en egenskap. Kodschemat besvarar därmed cell 3 och 5.
Artiklarna som inkluderas i denna analys är de där V12 = 1 i kodschemat för cell 1,
alltså artiklar som fokuserar på åtminstone en partiledare, eftersom det då går att
garantera att den studerade partiledaren har en framträdande roll i artikeln. Den
första variabeln (V1) registrerar i vilken tidning partiledarens egenskap nämns.
Kategorierna är 0 = Iltasanomat och 1 = Helsingin Sanomat. Den andra variabeln
!40

Jesper Sundström
(V2) registrerar datumet på tidningen och den tredje variabeln (V3) är artikel-ID.
Den fjärde variabeln (V4) noterar vilken partiledares egenskap det skrivs om och
kategorierna är 1 = Halla-aho, 2 = Rinne, 3 = Sipilä, 4 = Orpo, 5 = Haavisto och 6 =
Andersson. Den femte variabeln (V5) definierar vilken typ av attribut som nämns.
Det finns sex kategorier där de tre första tar fasta på studieområdet personae (se
Tabell 1). Kategorierna är 1 = kompetens/ledarskap, 2 = övertygelse/moral, 3 =
mental disposition. De tre återstående egenskaperna besvarar studieområdet
intimisering (se Tabell 1) och de är 4 = utseende, 5 = livsstil, 6 = familj. Med
kompetens och ledarskap avses, i enlighet med Bjerling (2012, s. 254), aspekter som
är relaterade till olika ledarskapskvaliteter. Det betyder att omnämnda attribut som
till exempel beskriver partiledarens ledarskap eller attribut som fokuserar på
partiledarens kompetens i en viss fråga kodas som kompetens/ledarskap. Övertygelse
och moral syftar, precis som Bjerling beskriver det, på moraliska aspekter. Någonting
som innebär att textpassager där partiledaren till exempel tar ställning i en moralisk
fråga kodas som övertygelse och moral. Med mental disposition menar Bjerling
sådant som har att göra med personlighet, till exempel temperament och social
förmåga. Ett exempel på en skrivning som anses fokusera på partiledarens mentala
disposition är en artikel i Helsingin Sanomat den 20 mars där Antti Rinne beskrivs
som en person som talar långsamt. Med utseende avses omnämnanden av
partiledarens utseende. Livsstil syftar på sättet som partiledaren lever sitt liv på. Till
exempel anses ett omnämnande i Helsingin Sanomat den 29 mars om att Halla-ahos
cykel har punkterats fokusera på Halla-ahos livsstil eftersom han konstaterar att han
cyklar regelbundet. Ett omnämnande kodas som familjerelaterat om partiledarens
familj nämns. Exempel på det finns i en artikel som skrevs av Iltasanomat den 10
april där Li Andersson berättar att när hon som barn brukade resa med sin far under
sommarloven. Kodschemat för cell 3 och 5 presenteras i Bilaga 2.

3.3.3 Presentation av kodschemat för cell 4 och 6
Det tredje kodschemat besvarar cell 4 och 6 i Tabell 1. Kodschemat analyserar
fotografierna på partiledarna och även nu är det endast de artiklar där V12 = 1 i
kodschemat för cell 1 som kodas. Detta eftersom det då garanteras att partiledare
avbildas i fotografierna. Det enskilda fotografiet är här analysenheten. Den första
!41

Jesper Sundström
variabeln (V1) i det tredje kodschemat registrerar i vilken tidning fotografiet är
publicerat. Det finns två kategorier – 0 = Iltasanomat och 1 = Helsingin Sanomat.
Den andra variabeln (V2) noterar vilket datum fotografiet är publicerat och den
tredje variabeln (V3) är artikelns ID. Den fjärde variabeln (V4) noterar vilken – eller
vilka – partiledare som avbildas och det finns sju kategorier som är 0 = grupp av
partiledare, 1 = Halla-aho, 2 = Rinne, 3 = Sipilä, 4 = Orpo, 5 = Haavisto och 6 =
Andersson. Den femte variabeln (V5) fokuserar på vilken miljö partiledaren avbildas
i och det finns två kategorier i enlighet med Bjerlings (2012, s. 258) tillvägagångssätt
för att koda bilder. Den första kategorin, som är 0 = offentlig miljö, innebär att
fotografiet är taget när partiledaren befinner sig i ett traditionellt politiskt
sammanhang. Detta anknyter till personae. Det kan till exempel vara i riksdagen,
under en valkampanjsträff eller på en presskonferens. Den andra kategorin, 1 =
privatlivssammanhang, registrerar fotografier som avbildar partiledaren i sitt
privatliv. Detta anknyter således till intimisering. Också partiledarens klädsel tas i
beaktande och den sjätte variabeln (V6) har två kategorier där 0 = strikt och 1 = är
ledigt. Den första kategorin fokuserar på bilder där partiledaren klär sig enligt det
offentliga livets strikta klädkod och är relaterat till aspekten personae. Den andra
kategorin registrerar bilder där partiledaren klär sig ledigt och relaterar till
intimisering. Kodschemat för cell 4 och 6 finns i Bilaga 3.

3.4 Validitet och reliabilitet
Angående validitet i forskningen konstaterar Esaiasson med flera (2017, s. 58) att
validitet definieras på tre olika sätt. Den första definitionen innebär att det finns en
överensstämmelse mellan teoretisk definition och operationell indikator. Den andra
definitionen fokuserar på frånvaro av systematiska fel och den tredje definitionen tar
fasta på om forskaren mäter det som det påstås att mäts. Esaiasson med flera påpekar
att definitionerna används som synonymer för varandra, men det går att skilja mellan
dem. De anser att det går att skilja mellan den första och den andra definitionen –
som tillsammans kallas för begreppsvaliditet – och den tredje definitionen som kallas
för resultatvaliditet. Esaiasson med flera konstaterar att begreppsvaliditet kan
diskuteras när de teoretiska begreppen har bestämts och de operationella
!42

Jesper Sundström
mätarverktygen har utformats. Däremot går det inte att utvärdera att man mäter det
som man påstår att man mäter förrän det empiriska fältarbetet är utfört. I och med att
den här avhandlingen undersöker vilka skillnader det finns i hur finländsk kvälls- och
dagspress personifierar valbevakningen genom fokus på partiledare och deras
egenskaper är det lämpligt att ta den tredje definitionen av validitet – alltså
resultatvaliditet – i beaktande. Esaiasson med flera (2017, s. 64) anser att två krav
måste uppfyllas för att uppnå resultatvaliditet. Begreppsvaliditeten måste vara god –
vilket är detsamma som frånvaro av systematiska fel – och reliabiliteten måste vara
hög, vilket innebär frånvaro av slumpmässiga eller osystematiska fel. Angående
validiteten i den här avhandlingen är det nödvändigt att fråga sig om det som
avhandlingen påstår att den mäter – alltså personifieringsgrad, personae och
intimisering – mäts med valida variabler. Det är möjligt att svara jakande på frågan
eftersom tillvägagångssättet för att välja variabler och skapa kodscheman påminner
om det som användes i Bjerlings (2012) studie om personifiering av partiledare i
kvälls- och dagspress under 30 år i Sverige. Med tanke på hur omfattande Bjerlings
studie är – det är fråga om en doktorsavhandling – går det att hävda att då
tillvägagångssättet i den här avhandlingen har inspirerats av Bjerlings studie uppfylls
kraven på validitet.
Bryman (2018, s. 72) konstaterar att reliabilitet rör frågan om huruvida resultaten
från en undersökning blir desamma om undersökningen genomförs på nytt, eller om
de påverkas av slumpmässiga eller tillförlitliga förutsättningar. Bryman påpekar att
reliabilitet oftast är aktuellt vid en kvantitativ undersökning. Också Esaiasson med
flera (2017, s. 65) anser att reliabilitet kan testas genom att jämföra resultaten från
två kodningar som använder samma mätinstrument. Detta görs antingen genom att
slumpmässigt dela in analysenheterna vid en tidpunkt i två grupper eller genom att
samma undersökning görs med samma analysenheter vid ett senare tillfälle.
Esaiasson med flera anser att det är möjligt vid en analys av tidningsmaterial att testa
reliabiliteten genom att gå tillbaka till samma material och göra om en mindre del av
analysen. Om forskaren gör en sådan analys kallar Esaiasson med flera att
testresultatet för intrakodarreliabilitet. Om någon annan än forskaren gör testet talar
Esaiasson med flera om interkodarreliabilitet. Esaiasson med flera påpekar att då det
!43

Jesper Sundström
inte kan uteslutas att den ensamma kodaren minns det första mättillfället anses
interkodarreliabilitet vara den bättre formen av reliabilitetstest. Reliabilitetstestet för
den här avhandlingen utfördes därför genom att samma undersökning genomfördes
med samma analysenheter av en annan person än den ursprungliga kodaren. Testet
gjordes genom att den andra personen kodade ett urval av de artiklar där
partiledarnas personliga egenskaper är det centrala. Det handlade om tio procent av
artiklarna och de valdes slumpmässigt. Dessutom kodades också tio procent av
fotografierna i anslutning till artiklarna och även då valdes fotografierna
slumpmässigt. Det betyder att det är V4 och V5 i kodschemat för cell 3 och 5 samt
V4, V5 och V6 i kodschemat för cell 4 och 6 som kodas på nytt. Testet utfördes
1
2
enligt Holstis (1969) metod som är (2 x M) / (N + N ). Enligt Holstis formel står M
för antalet kodningsbeslut, N1 står för det totala antalet kodningar som den första
kodaren har utfört och N2 står för det totala antalet kodningar utfört av den andra
kodaren. Reliabilitetstestet för V4 och V5 i kodschemat för cell 3 och 5 samt för V4,
V5 och V6 i kodschemat för cell 4 och 6 gav vid det första tillfället en procentuell
överensstämmelse på 86 procent. Vid det andra kodningstillfället, när den nya
kodaren hade fått tydligare instruktioner, resulterade reliabilitetstestet i en
procentuell överensstämmelse på 93 procent vilket tyder på hög reliabilitet.

3.5 Sammanfattning av metodkapitlet
I det här kapitlet har avhandlingens metod, material och tillvägagångssätt för att
genomföra studien presenterats. Kapitlet inleddes med en diskussion om kvalitativ
och kvantitativ innehållsanalys. Med stöd av tidigare forskning, av till exempel
Esaiasson med flera (2017), blev det klart att kvantitativ innehållsanalys är en
lämplig metod för den här avhandlingen. I kapitel 3.2 presenterades materialet som
används för att genomföra studien, avgränsningarna och valen som har gjorts.
Kapitlet följdes av en diskussion om avhandlingens variabler och variabelvärden. De
kodscheman som presenterades har i stor utsträckning inspirerats av Bjerlings (2012)
studie om personifiering av partiledare i svenska massmedier. Det har också förts en
diskussion om validitet och reliabilitet i metodkapitlet.
!44

Jesper Sundström

4 Resultat
I det här kapitlet presenteras resultaten av avhandlingens empiriska undersökning.
Kapitlet har fyra underkapitel och det första redogör för personifieringsgraden i
tidningspressen. Efter det följer en presentation av personae och intimisering i
tidningspressen medan följande underkapitel presenterar resultaten för
personifieringsgrad, personae och intimisering i tidningspressens fotografier. I
samband med kapitlet om personifieringsgrad, personae och intimisering i
tidningspressens fotografier presenteras också resultatet för hur stor andel av alla
fotografier som avbildade partiledare under analysperioden. Kapitlet avslutas med en
sammanfattande diskussion. Eftersom materialet i denna undersökning är ett
totalmaterial företas ingen statistisk signifikansprövning i resultatanalysen.

4.1 Personifieringsgrad i tidningsartiklarna
Avhandlingens första kodschema besvarar cell 1 som undersöker
personifieringsgraden i Helsingin Sanomat och i Iltasanomat. Med
personifieringsgrad avses, enligt Bjerling (2012, s. 135), partiledarnas förekomst,
synlighet och närvaro i tidningspressen jämfört med kollektiv som partier.
Kodschemat för cell 1 har bland annat skapats för att undersöka hur många gånger
partiledarna är subjekt och objekt i en artikel jämfört med partierna. Det undersöks
också om en partiledare är dominerande subjekt eller dominerande objekt och om en
artikel fokuserar på åtminstone en partiledare. Som redan har nämnts i kapitel 3
publicerades 64 artiklar i HS och 83 artiklar i IS som relaterade till valkampanjen.
Det första som besvaras i kodschemat för cell 1 är förekomsten av partiledare som
subjekt eller objekt och förekomsten av partier som subjekt eller objekt. Resultaten i
Tabell 2 angående partiledare och partier som subjekt eller objekt visar att det är
vanligare att partiledarna är subjekt än att partierna är det, och detta gäller för bägge
tidningarna.

!45

Jesper Sundström
Tabell 2. Partier och partiledare som subjekt och objekt. (medeltal av antal gånger
per artikel).
IS

HS

Antal gånger partiledare 3,3
utgör subjekt

3,0

Antal gånger partier utgör 1,0
subjekt

1,8

Antal gånger partiledare 1,0
utgör objekt

1,5

Antal gånger partier utgör 0,4
objekt

2,9

——————————————————————————————————
I medeltal utgjorde en partiledare subjekt 3,3 gånger per artikel i IS medan partier
utgjorde subjekt 1,0 gånger i samma tidning. Också i HS var det vanligare att
partiledarna var subjekt än att partierna var det. Partiledarna utgjorde i medeltal
subjekt 3,0 gånger per artikel och partierna utgjorde i medeltal subjekt 1,8 gånger per
artikel. Samtidigt var det vanligare att partiledarna utgjorde objekt än att partierna
gjorde det i IS, men så var det inte i HS. I HS var partiledarna objekt i medeltal 1,5
gånger i varje artikel och partierna utgjorde objekt 2,9 gånger. I IS utgjorde
partiledarna objekt 1,0 gånger och partierna gjorde det 0,4 gånger. Den viktigaste
observationen av denna analys är givetvis att båda tidningarna personifierar genom
att partiledarna oftare är subjekt än partierna som kollektiv, men graden är något
starkare i kvällspressens valbevakning. Också sett till objekt är partiledarna oftare
objekt än partierna i kvällspressen, men så är det inte i dagspressen. En bidragande
orsak till det är förmodligen att HS publicerade ett flertal artiklar som fokuserade på
förutsättningarna i de olika valkretsarna och artiklarna behandlade inte partiledare.
Härnäst presenteras resultaten för hur ofta en partiledare utgör dominerande subjekt
och dominerande objekt i tidningarna. Resultaten visar att det är vanligare att
partiledarna utgör dominerande subjekt än att de utgör dominerande objekt.
Samtidigt var det ändå vanligare att partiledaren var dominerande subjekt i IS än i
HS. Men det var även vanligare att en partiledare var dominerande objekt IS än i HS.
Detta framgår av Tabell 3.
!46

Jesper Sundström
Ta b e l l 3 . P a r t i l e d a r e s o m d o m i n e r a n d e s u b j e k t o c h o b j e k t .
IS

HS

Artiklar där partiledaren 37 (44,6 %)
utgör dominerande
subjekt.

18 (28,1 %)

Artiklar där partiledaren 46 (55,4 %)
inte utgör dominerande
subjekt.

46 (71,9 %)

Totalt

64 (100%)

83 (100 %)

Artiklar där partiledaren 12 (14,5 %)
utgör dominerande objekt.

4 (6,2 %)

Artiklar där partiledaren 71 (85,5 %)
inte utgör dominerande
objekt.

60 (93,8 %)

Totalt

64 (100%)

83 (100 %)

Som redan har konstaterats publicerades 83 artiklar i IS under analysperioden och en
partiledare var dominerande subjekt i 44,6 procent av artiklarna. Med andra ord var
55,4 procent av artiklarna sådana där partiledaren inte var dominerande subjekt och
följaktligen var det vanligare att partiledaren inte utgjorde dominerande subjekt i IS.
Samtidigt var det vanligare att partiledaren var dominerande subjekt i IS än i HS. I
HS publicerades 64 artiklar under analysperioden och en partiledare var dominerande
subjekt 28,1 procent av artiklarna. Också när det handlade om att utgöra
dominerande objekt var det vanligare att partiledaren var det i IS än i HS. I IS var
partiledaren dominerande objekt i 14,5 procent av artiklarna. I HS var partiledare
dominerande objekt 6,2 procent av artiklarna i HS. Dock visar resultaten givetvis
tydligt att det inte är vanligt att en partiledare är dominerande objekt, oberoende av
om det gäller IS eller HS.

!47

Jesper Sundström
Härnäst redogörs det för hur ofta de enskilda partiledarna utgör dominerande subjekt
eller dominerande objekt i tidningarna. Resultaten presenteras i Tabell 4.
Tabell 4. Artiklar med partiledare som dominerande subjekt och objekt.
Partiledare

Dominerande Dominerande Dominerande Dominerande
subjekt i IS

subjekt i HS

objekt i IS

objekt i HS

Halla-aho

6 (16,2 %)

3 (16,7%)

1 (8,3 %)

1 (25,0 %)

Rinne

8 (21,7 %)

3 (16,7 %)

5 (41, 7 %)

3 (75,0 %)

Sipilä

7 (18,9 %)

3 (16,7 %)

5 (41,7 %)

0

Orpo

6 (16,2)

2 (11,1 %)

0

0

Haavisto

2 (5,4 %)

1 (5,5 %)

1 (8,3 %)

0

Andersson

2 (5,4%)

1 (5,5 %)

0

0

Övrig ledare

6 (16,2 %)

5 (27,8 %)

0

0

Totalt:

37 (100%)

18 (100%)

12 (100 %)

4 (100 %)

Tabell 4 visar att statsministern Rinne är den partiledare som oftast utgjorde
dominerande subjekt i IS. Rinne var dominerande subjekt i 21,7 procent av artiklarna
och det kan jämföras med att Sipilä var dominerande subjekt i 18,9 procent av
artiklarna. Både Orpo och Halla-Aho förekom å andra sidan i 16,2 procent av
artiklarna, vilket var lika ofta som kategorin övrig ledare. Som sagt var det vanligare
att partiledaren var dominerande subjekt i IS än i HS, men oberoende av det är Rinne
en av de partiledare som utgör dominerande subjekt oftast i HS. Han är det i 16,7
procent av artiklarna, men till skillnad från resultaten för IS är både Sipilä och HallaAho dominerande subjekt lika ofta som Rinne i HS. Dock är det kategorin övrig
ledare som oftast utgör dominerande subjekt i HS och de övriga ledarna är
dominerande subjekt i 27,8 procent av artiklarna. Orsaken till att kategorin övrig
ledare förekommer i flest artiklar beror på att HS intervjuade fem partiledare – som
inte studeras i den här avhandlingen – för de redan nämnda partiledarintervjuerna.
De var Anna-Maja Henriksson, Sari Essayah Sampo Terho, Harry Harkimo och
Paavo Väyrynen. Angående att utgöra dominerande objekt utgjorde Rinne och Sipilä
det oftast i IS med 41,7 procent var. Samtidigt var både Halla-Aho och Haavisto
!48

Jesper Sundström
dominerande objekt i IS i 8,3 procent av artiklarna. Det är en tydlig skillnad jämfört
med HS, där endast Halla-Aho och Rinne utgjorde dominerande objekt. Rinne var
dominerande objekt i 75 procent av artiklarna medan Halla-Aho var det i 25 procent
av artiklarna. Härnäst kommer kommer artiklarna som fokuserar på åtminstone en
partiledare att presenteras och av de redan nämnda 83 artiklarna som publicerades i
IS inför riksdagsvalet fokuserade 44 på åtminstone en partiledare. Det var 53 procent
av alla artiklar. I HS fokuserade 25 av 64 artiklar på åtminstone en partiledare och
det var 39 procent av alla artiklar. I Tabell 5 presenteras resultaten för vilka
partiledare artiklarna som fokuserar på åtminstone en partiledare tar fasta på.
Tabell 5. Vilka partiledare fokuserar artiklarna på?
V i l k e n e l l e r v i l k a Artiklar som fokuserar Artiklar som fokuserar
partiledare?

på åtminstone en på åtminstone en
partiledare i IS

partiledare i HS

Grupp av partiledare

5 (11,4 %)

8 (32,0 %)

Halla-Aho

8 (18,2 %)

3 (12,0 %)

Rinne

7 (15,9 %)

3 (12,0 %)

Sipilä

7 (15,9 %)

2 (8,0 %)

Orpo

5 (11,3 %)

1 (4,0 %)

Haavisto

4 (9,1 %)

2 (8,0 %)

Andersson

2 (4,6 %)

1 (4,0 %)

Övrig ledare

6 (13,6 %)

5 (20,0 %)

Totalt

44 (100 %)

25 (100 %)

Resultaten visar att Halla-Aho förekommer oftast när det handlar om artiklar som
fokuserar på åtminstone en partiledare i IS. 18,2 procent av artiklarna fokuserar på
Halla-Aho. Gällande Rinne och Sipilä fokuserar – i båda fallen – 15,9 procent av
artiklarna på dem och 13,6 procent av artiklarna fokuserar på kategorin övrig ledare.
Det är vanligare att kategorin övrig ledare förekommer än att kategorin grupp av
ledare gör det. Den senare kategorin förekommer i 11,4 procent av artiklarna.
Angående kategorin grupp av partiledare bör det påpekas att fotografier som avbildar
flera än en partiledare (till exempel i samband med en valdebatt) kategoriseras som
!49

Jesper Sundström
grupp av partiledare och följaktligen anses artikeln fokusera på åtminstone en
partiledare. I HS är det däremot kategorin grupp av partiledare som förekommer
oftast och 32 procent av artiklarna som fokuserar på åtminstone en partiledare
fokuserar på kategorin grupp av partiledare. 20 procent av artiklarna fokuserar på
kategorin övrig ledare och det betyder alltså att det är vanligare att artiklar som
fokuserar på åtminstone en partiledare i HS fokuserar på de två kategorierna än de
partiledare som huvudsakligen är av intresse i den här empiriska studien. Angående
partiledarna förekommer både Rinne och Halla-Aho i tolv procent av artiklarna.

Sammanfattningsvis går det hittills att konstatera att det var vanligare att partiledarna
hade mera framträdande roller i IS än i HS. Sett till att utgöra subjekt förekom
partiledarna i medeltal oftare per artikel i IS än i HS. Dock bör det påpekas att både i
IS och i HS utgjorde partiledarna oftare subjekt än partierna. Gällande att utgöra
objekt var det vanligare att partiledaren var objekt i HS än i IS, men i IS var det
vanligare att partiledaren utgjorde objekt än att partierna gjorde det. Så var det
däremot inte i HS. Där utgjorde partierna oftare objekt än partiledarna. Även när det
handlade om artiklar där partiledaren var dominerande subjekt fanns det flera artiklar
i IS än i HS. Dock var det i båda tidningarna vanligare att partiledaren inte var
dominerande subjekt. Så var även fallet angående att utgöra dominerande objekt,
men också nu var det vanligare att partiledaren var dominerande objekt i IS än i HS.
Dock bör det påpekas att det inte fanns många artiklar där partiledarna utgjorde
dominerande objekt. Resultaten för vilka partiledare som utgjorde dominerande
subjekt visar att Rinne utgjorde det oftast i IS medan kategorin övrig ledare oftast var
dominerande subjekt i HS. Som redan har konstaterats beror det på att HS i sina så
kallade partiledarintervjuer intervjuade fem partiledare som inte har analyserats i den
här studien. Angående partiledarna som är centrala för den empiriska studien
utgjorde Rinne, Halla-Aho och Sipilä dominerande objekt lika många gånger i HS.
Gällande att utgöra dominerande objekt var det Rinne och Sipilä som utgjorde det
oftast i IS medan Rinne utgjorde det i HS. Resultaten visade också att av de 83
publicerade artiklarna i IS fokuserade 44 på åtminstone en partiledare. Det var 53
procent av alla artiklar. I HS fokuserade 25 av 64 artiklar på åtminstone en
!50

Jesper Sundström
partiledare och det var 39 procent av alla artiklar. I IS förekom Halla-Aho oftast i
artiklarna som fokuserade på åtminstone en partiledare medan det var kategorin
grupp av partiledare som oftast registrerades i de HS-artiklar som fokuserade på
åtminstone en partiledare. Sammanfattningsvis går det att konstatera att partiledarna
– med undantag av att utgöra objekt i artiklarna – hade mera framträdande roller i IS
än i HS.

4.2 Personae och intimisering i tidningspressen
I föregående kapitel analyserades personifieringsgraden i tidningspressen och
kapitlet avslutades med en presentation av hur många artiklar som fokuserar på
åtminstone en partiledare. De artiklarna analyseras närmare i de kommande kapitlen.
I det här kapitlet presenteras resultaten för det andra kodschemat som fokuserar på
personae samt textmässig intimisering och kodschemat besvarar cell 3 samt 5.
Personae syftar – enligt Bjerling (2012, s. 135) – på partiledarnas egenskaper och
intimisering syftar på yttre attribut. I föregående kapitel framkom det att 69 artiklar
(25 i HS och 44 i IS) fokuserar på åtminstone en partiledare. Samtidigt är det möjligt
att en artikel som fokuserar på åtminstone en partiledare involverar flera än en
partiledare och därför kan det uppstå en situation där antalet egenskaper som nämns i
en tidning inte korrelerar med antalet artiklar, någonting som var fallet i HS. Det
publicerades 25 artiklar i HS som fokuserade på åtminstone en partiledare, men
antalet nämnda egenskaper var 28. Även om det också i IS fall finns artiklar där flera
partiledares egenskaper nämns är det slutliga antalet samma som antalet analyserade
artiklar. Detta beror på att det finns några artiklar som fokuserar på åtminstone en
partiledare på grund av att partiledaren avbildas i ett fotografi och inte nämns i
texten. Med andra ord har det inte varit möjligt att bestämma en egenskap. Dock
påminner antalet nämnda egenskaper per artikel i medeltal mycket om varandra
oberoende av om det handlar om IS eller HS, någonting som visas i Tabell 6.

!51

Jesper Sundström
Tabell 6. Kodade egenskaper per artikel i medeltal.

IS

HS

Egenskaper per artikel i 1,0 (44/44)
medeltal.

1,1 (28/25)

——————————————————————————————————
Tabell 6 visar att fastän det sammanlagda antalet egenskaper var större i IS än i HS
nämndes ändå egenskaper i medeltal oftare per artikel i HS än i IS. Härnäst
presenteras de sammanlagda resultaten för intimisering och personae i
tidningspressen. I Tabell 7 redogörs för hur många gånger respektive egenskap
registrerades i IS och i HS.
Tabell 7. Hur många gånger skrivs det om egenskaperna?

Egenskap

IS

HS

Kompetens/ledarskap

13 (29,6 %)

14 (50,0%)

Övertygelse/moral

21 (47,7 %)

12 (42,8 %)

Mental disposition

4 (9,1 %)

1 (3,6 %)

Utseende

1 (2,2 %)

0

Livsstil

3 (6,8 %)

1 (3,6 %)

Familj

2 (4,6 %)

0

Totalt:

44 (100%)

28 (100%)

Resultaten visar att det är vanligare att personae-egenskaperna (alltså kompetens/
ledarskap, övertygelse/moral och mental disposition) omnämns än att
intimiseringsegenskaperna (utseende, livsstil, familj) omnämns. I IS utgör personaeegenskaperna sammanlagt 86,4 procent av de nämnda egenskaperna medan
motsvarande andel för HS är 96,4 procent. Det betyder att i IS utgör
intimiseringsegenskaperna 13,6 procent av alla egenskaper. Motsvarande siffra i HS
är 3,6 procent. Det går alltså att konstatera att det är betydligt vanligare att IS
fokuserar på intimiseringsegenskaperna än att HS gör det, vilket troligen beror på att
!52

Jesper Sundström
den förväntade skillnaden mellan kvälls- och dagspress är att den förra tidningen
förväntas fokusera mera på partiledaren som privatperson samt på partiledarens
personliga karaktärsdrag. På samma gång går det att konstatera att HS fokuserar
mera på personae-egenskaperna än IS, vilket förmodligen kan förklaras med att
dagspressen förväntas fokusera mera på de politiska egenskaperna än kvällspressen.
Dock bör det påpekas att både i IS och i HS är det vanligare att tidningen omnämner
personae-egenskaper än intimiseringsegenskaper. Samtidigt visar resultaten att IS
också lyft fram egenskaper i större utsträckning än HS och det betyder att även i det
här fallet har partiledaren en mera framträdande roll i IS än i HS. I IS har
egenskaperna omnämnts 44 gånger och i HS har de omnämnts 28 gånger. Tabell 7
visar också att sett till de enskilda personae-egenskaperna omnämndes övertygelse
och moral oftast i IS. Egenskapen omnämndes i 47,7 procent av artiklarna och följs
av kompetens och ledarskap som omnämns i 29,6 procent av artiklarna. Det är en
skillnad jämfört med HS där egenskapen kompetens och ledarskap är den mest
omnämnda egenskapen. Den förekommer i 50 procent av artiklarna medan
övertygelse och moral omnämns i 42,8 procent av artiklarna. I IS var
livsstilsbeskrivningar den vanligaste intimiseringsegenskapen och den omnämndes i
6,8 procent av artiklarna. En skillnad mellan tidningarna var att i IS omnämndes alla
intimiseringsegenskaper, men i HS omnämndes endast en. Endast egenskapen livsstil
omnämndes i HS och den förekom i 3,6 procent av artiklarna. Härnäst presenteras
resultaten för hur många gånger personae-egenskaperna och
intimiseringsegenskaperna registrerades för de olika partiledarna i IS. Resultaten
visas i Tabell 8.

Tabell 8. Partiledarnas egenskaper i IS.
Egenskap

Halla-aho

Rinne

Sipilä

Orpo

Haavisto

Andersson

Personae

8 (18,1 %)

10 (22,7 %)

6 (13,6 %)

8 (18,1 %)

2 (4,6 %)

4 (9,1 %)

Intimisering

1 (2,3 %)

1 (2,3 %)

2 (4,6 %)

0

1 (2,3 %)

1 (2,3 %)

——————————————————————————————————
Gällande personae-egenskaperna visar Tabell 8 att Rinne var den partiledare som
onämndes oftast i IS. I Rinnes fall omnämndes personae-egenskaperna i 22,7 procent
!53

Jesper Sundström
av fallen och det kan jämföras med att både Orpos samt Halla-Ahos personaeegenskaper utgjorde 18,1 procent av det sammanlagda antalet egenskaper i IS. På
samma gång visar resultaten för omnämnandet av personae-egenskaperna att 13,6
procent av dem registrerades för Sipilä. Angående intimiseringsegenskaperna går det
att konstatera att fastän Orpo hörde till de partiledare som procentuellt fick mest
personae-egenskapsomnämnanden, nämndes inte en enda intimiseringsegenskap om
Orpo. Samtidigt var det inte vanligt att man skrev om intimiseringsegenskaper. I
Sipiläs fall utgjorde egenskaperna 4,6 procent medan egenskaperna för de övriga
partiledarna utgjorde 2,3 procent per partiledare. I Tabell 9 presenteras motsvarande
resultat för HS.
Tabell 9. Partiledarnas egenskaper i HS.
Egenskap

Halla-aho

Rinne

Sipilä

Orpo

Haavisto

Andersson

Personae

6 (21,4 %)

7 (25,0 %)

5 (17,9 %)

2 (7,1 %)

5 (17,9 %)

2 (7,1 %)

0

0

0

0

0

Intimisering 1 (3,6 %)

——————————————————————————————————
Även i HS har majoriteten av personae-egenskaperna omnämnts om Rinne. 25
procent av egenskaperna har registrerats för honom medan 21,4 procent omnämner
Halla-Aho. Både i Sipiläs och i Haavistos fall omnämns personae-egenskaperna i
17,9 procent av fallen. Som visades i Tabell 8 var det inte vanligt att
intimiseringsegenskaper omnämndes i IS, men i HS är det ännu ovanligare. Endast
en intimiseringsegenskap omnämns och den utgör 3,6 procent av egenskaperna.
Egenskapen har registrerats för Halla-Aho.

För att sammanfatta personae och intimisering i tidningspressen går det att konstatera
att IS lyfte fram egenskaper i större utsträckning än HS. Sammanlagt registrerades 44
egenskaper i IS medan 28 egenskaper noterades i HS. Däremot visar medeltalet för
hur många gånger en egenskap nämndes per artikel i de båda tidningarna att
skillnaden inte är stor. I IS nämndes en egenskap i medeltal 1,0 gånger och i HS
!54

Jesper Sundström
nämndes en egenskap i medeltal 1,1 gånger. Någonting som också blev tydligt är att
det är vanligare att de så kallade personae-egenskaperna registreras än att
intimiseringsegenskaperna gör det. Detta gällde oberoende av tidning. I IS utgör
personae-egenskaperna 86,4 procent av de sammanlagda egenskaperna och
motsvarande andel för HS är 96,4 procent. Det betyder att i IS utgör
intimiseringsegenskaperna 13,6 procent av alla egenskaper och i HS är andelen 3,6
procent. Som redan har konstaterats visar även de här resultaten att det är vanligare
att kvällspressen fokuserar på partiledaren som privatperson medan dagspressen
lägger större fokus på de politikrelaterade egenskaperna. Men som sagt är det ändå i
båda tidningarna vanligare att personae-egenskaperna omnämns. Avslutningsvis går
det att konstatera att både i IS och i HS registrerades flest personae-egenskaper för
Rinne. Angående intimiseringsegenskaperna skilde dock de två tidningarna sig från
varandra. I IS omnämndes flest intimiseringsegenskaper om Sipilä medan flest
egenskaper i HS omnämndes om Halla-Aho. Dock bör det påpekas att i HS var
Halla-Aho den enda partiledaren som omnämndes när det handlade om
intimiseringsegenskaperna.

4.3 Den visuella valbevakningen: personifieringsgrad, personae
och intimisering
I det här kapitlet presenteras resultaten för kodschemat för cell 4 och 6 som fokuserar
på personae och intimisering i tidningspressen fotografier. Det innebär att skillnader
mellan kvälls- och dagspressens fotografier av partiledare analyseras. I kapitlet
besvaras även cell 2, som inte har ett eget kodschema. Cell 2 undersöker
personifieringsgraden i fotografierna, alltså hur stor andel av de publicerade
fotografierna som avbildar partiledare. Sammanlagt publicerades 126 fotografier i
det valrelaterade materialet i IS och av dem avbildade 40 stycken partiledare vilket
betyder att partiledare förekom i 31,8 procent av alla fotografier. I HS publicerades
115 fotografier i valbevakningen under analysperioden och av dem avbildade 28
stycken partiledare. Någonting som innebär att 23,5 procent av alla fotografier
avbildade partiledare. Den visuella personifieringsgraden var således större i
kvällspressen än i dagspressen.
!55

Jesper Sundström

I vissa fotografier avbildas dock flera än en partiledare, vilket betyder att fastän 68
fotografier har publicerats avbildar inte 68 fotografier en ensam partiledare. Några av
fotografierna har registrerats som att de avbildar en grupp av partiledare och det
innebär att flera partiledare än en avbildas i fotografiet. I IS har fyra stycken
fotografier registrerats som att de avbildar en grupp av partiledare. Motsvarande
siffra i HS är tre. I Tabell 10 visas fördelningen av fotografierna som avbildar
partiledare i IS och i HS.
Tabell 10. Fördelning av fotografier.
IS

HS

Totalt

a v 4 (10,0 %)

3 (10,7 %)

7 (10,3 %)

Halla-aho

9 (22,5 %)

6 (21,4 %)

15 (22,1 %)

Rinne

9 (22,5 %)

6 (21, 4 %)

15 (22,1 %)

Sipilä

6 (15 %)

4 (14,3 %)

10 (14,7)

Orpo

5 (12,50 %)

3 (10,7 %)

8 (11,7 %)

Haavisto

3 (7,5 %)

4 (14,3 %)

7 (10,3 %)

Andersson

4 (10,0 %)

2 (7,2 %)

6 (8,8 %)

Totalt:

40 (100 %)

28 (100%)

68 (100 %)

Grupp
partiledare

——————————————————————————————————

!56

Jesper Sundström
Tabell 10 visar att Halla-Aho och Rinne var de partiledare som avbildades i flest
fotografier. I IS avbildades båda i 22,5 procent av fotografierna och motsvarande
resultat i HS var 21,4 procent. Skillnaden var alltså inte stor när det handlade om hur
ofta de avbildades i fotografier i de båda tidningarna. Resultaten visar också att –
med ett undantag – avbildades alla partiledare oftare i IS-fotografier än i HSfotografier. Den enda partiledaren som avbildades i flera HS-fotografier än ISfotografier var Haavisto. Han avbildades i 14,3 procent av fotografierna som
publicerades i HS medan han avbildades i 7,5 procent av dem som publicerades i IS.
Angående kategorin grupp av partiledare publicerades procentuellt sett ungefär lika
många fotografier i IS som i HS. I IS handlade det om 10,0 procent av fotografierna
medan motsvarande andel i HS var 10,7 procent. Sett till resultaten för hur många
fotografier som sammanlagt avbildade partiledare i de två tidningarna avbildades
Halla-Aho och Rinne i flest fotografier. Båda två förekom i 22,1 procent av de 68
fotografier som publicerades i IS och i HS. Samtidigt går det att konstaterar att
Andersson avbildades i minst fotografier. Hon avbildades i 8,8 procent av
fotografierna som publicerades i de båda tidningarna. När det handlade om ISfotografierna avbildades hon dock i 10 procent av fotografierna och motsvarande
andel i HS var 7,2 procent. Som sagt var det endast Haavisto som avbildades i flera
HS-fotografier än IS-fotografier. Också kategorin grupp av partiledare avbildades i
flera IS-fotografier än HS-fotografier och sett till de båda tidningarna avbildades
kategorin i 10,3 procent av fotografierna. En andel som var lika stor som Haavistos
sammanlagda andel.

Fotografierna har dock analyserats utförligare än att enbart fokusera på hur många
fotografier som avbildar en partiledare. Också vilket sammanhang partiledaren
avbildas i och vilken klädkod partiledaren följer har undersökts. Gällande
sammanhanget finns det två alternativ – offentligt sammanhang och
privatlivssammanhang: det förstnämnda uppvisar politikens personae medan det
andra relaterar till privatlivet och därmed intimisering Även när det handlar om
klädkoden finns det två alternativ och de är strikt klädkod samt ledig klädkod. Strikt
klädkod framtonar politikern i yrkeslivet, medan ledig klädkod tyder på en mer
!57

Jesper Sundström
intimiserad porträttering. Tabell 11 visar fördelningen av partiledarfotografiernas
miljö och klädkod i de båda tidningarna.

Tabell 11. Partiledarfotografiernas miljö och klädkod per tidning
Bildaspekter

IS

HS

Offentlig miljö

35 (87,5 %)

28 (100 %)

Privat miljö

5 (12,5 %)

0 (0 %)

Totalt:

40 (100 %)

28 (100 %)

Strikt klädsel

30 (75,0 %)

28 (100 %)

Ledig klädsel

10 (25,0 %)

0 (0 %)

Totalt:

40 (100 %)

28 (100 %)

Det som framgår av Tabell 11 är att det är betydligt vanligare att partiledarna
avbildas i offentlig miljö än i privatlivssammanhang. I IS avbildas partiledarna i
offentlig miljö i 87,5 procent av fotografierna medan de avbildas i
privatlivssammanhang i 12,5 procent av fotografierna. I HS avbildas däremot
partiledarna enbart i offentlig miljö, det finns alltså inte ett enda fotografi som
avbildar en partiledare i privat miljö. Angående klädkoden är det ovanligt att
partiledaren avbildas i lediga kläder. I IS är 75 procent av fotografierna sådana där
partiledaren klär sig enligt den strikta klädkoden och följaktligen klär sig partiledaren
i lediga kläder i 25 procent av IS-fotografierna. I HS publicerades endast fotografier
där partiledaren klädde sig enligt strikta klädkoden. Sammanfattningsvis kan man
konstatera för det första att bägge tidningarna framför allt väljer att visuellt visa
partiledarna i formella miljöer och i formell klädsel, och för det andra att
intimiserande porträttering (privata sammanhang och informell klädsel) endast
utnyttjas av kvällspressen. I Tabell 12 visas samma aspekter som i Tabell 11, men nu
redogör tabellen för de enskilda partiledarnas resultat.

!58

Jesper Sundström
Tabell 12. Partiledarfotografiernas miljö och klädkod per tidning (nedbrutet per
partiledare)
H a l l a - Rinne

Sipilä

Orpo

Haavisto Anders- Grupp

aho

son

av ledare

Offentlig 8 (20,0 %) 8 (20,0 %) 5 (12,5 %) 5 (12,5 %) 2 (5,0 %)
miljö i IS

3 (7,5 %)

4 (10,0 %)

P r i v a t i 1 (2,5 %)
miljö IS

1 (2,5 %)

1 (2,5 %)

0

S t r i k t 6 (15,0 %) 7 (17,5 %) 4 (10,0 %) 4 (10,0 %) 2 (5,0 %)
klädsel i
IS

3 (7,5 %)

4 (10,0 %)

L e d i g 3 (7,5 %)
klädsel i
IS

1 (2,5 %)

0

1 (2,5 %)

2 (5,0 %)

1 (2,5 %)

2 (5,0 %)

0

1 (2,5 %)

1 (2,5 %)

Offentlig 6 (21,4 %) 6 (21,4 %) 4 (14,3 %) 3 (10,7 %) 4 (14,3 %) 2 (7,2 %)
miljö i HS

3 (10,7 %)

Privat 0
miljö i HS

0

0

0

0

0

0

S t r i k t 6 (21,4 %) 6 (21,4 %) 4 (14,3 %) 3 (10,7 %) 4 (14,3 %) 2 (7,2 %)
klädsel i
HS

3 (10,7 %)

L e d i g 0
klädsel i
HS

0

0

0

0

0

0

——————————————————————————————————
Tabell 12 visar att Halla-Aho och Rinne var de partiledare som avbildades oftast i
offentlig miljö i IS. Båda förekom i 20 procent av IS-fotografierna och det kan
jämföras med att Sipilä samt Orpo avbildades i 12,5 procent av fotografierna. Det var
betydligt vanligare att en partiledare i IS avbildades i offentlig miljö än i
privatlivssammanhang och det förtydligas bäst genom att konstatera att de fem
partiledare som avbildades i privatlivssammanhang per man figurerade i 2,5 procent
av fotografierna. Även i HS var det Halla-Aho och Rinne som avbildades i flest
fotografier tagna i offentlig miljö. De avbildades – per man – i 21,4 procent av
fotografierna. Den tydligaste skillnaden mellan IS och HS var att den senare
tidningen inte publicerade ett enda fotografi där partiledaren avbildades i
privatlivssammanhang. Inte heller när det handlade om fotografier som avbildade
partiledaren i ledig klädsel publicerades dylika fotografier i HS. Det gjorde det
däremot i IS och oftast var det Halla-Aho som avbildades. 7,5 procent av
!59

Jesper Sundström
fotografierna avbildade Halla-Aho i lediga kläder. Både i Rinnes och i Sipiläs fall
avbildades de i lediga kläder i 7,5 procent av fotografierna. Gällande att klä sig enligt
den strikta klädkoden gjorde Rinne det oftast i IS. 17,5 procent av fotografierna
avbildade honom i strikt klädsel. För Halla-Ahos del avbildade 15 procent av
fotografierna honom i strikt klädsel i IS. I HS publicerades som sagt endast
fotografier som avbildade partiledare i strikta kläder och både Halla-Aho samt Rinne
avbildades lika ofta. I båda fallen handlade det om 21,4 procent av fotografierna.
Sipilä och Haavisto avbildades å andra sidan i strikta kläder – per man – i 14,3
procent av fotografierna.
***
När det gäller den visuella personifieringsgraden var det vanligare att kvällspressens
fotografier i valbevakningen avbildade partiledare (cirka 32 procent av bilderna) än
att dagspressens fotografier gjorde det (cirka 25 procent). Noterbart är också att
Halla-aho och Rinne avbildades i flest fotografier. I IS förekom båda i 22,5 procent
av fotografierna och i HS avbildades båda i 21,4 procent av fotografierna. Angående
partiledarfotografiernas miljö och klädkod var det betydligt vanligare att partiledarna
avbildades i offentlig miljö än i privatlivssammanhang. I IS avbildades partiledarna i
offentlig miljö i 87,5 procent av fotografierna medan de avbildades i
privatlivssammanhang i 12,5 procent av fotografierna. I HS avbildades partiledarna
enbart i offentlig miljö. Angående klädkoden är det ovanligt att partiledaren avbildas
i lediga kläder. I IS är 75 procent av fotografierna sådana där partiledaren klär sig
enligt den strikta klädkoden och följaktligen klär sig partiledaren i lediga kläder i 25
procent av IS-fotografierna. I HS publicerades endast fotografier där partiledaren
klädde sig enligt strikta klädkoden. När partiledarfotografiernas miljö och klädkod
bryts ner per partiledare visar resultaten att Halla-Aho och Rinne avbildades oftast i
offentlig miljö i IS. Båda förekom i 20 procent av IS-fotografierna. Samtidigt var det
betydligt vanligare att en partiledare i IS avbildades i offentlig miljö än i
privatlivssammanhang, I IS figurerade de fem partiledare som avbildades i
privatlivssammanhang per man i 2,5 procent av fotografierna. Även i HS var det
Halla-Aho och Rinne som avbildades i flest fotografier tagna i offentlig miljö. Båda
avbildades de i 21,4 procent av fotografierna. Däremot publicerades inga fotografier
!60

Jesper Sundström
i HS som avbildade partiledare i privatlivssammanhang. Gällande klädkoden
publicerade HS inga fotografier där partiledaren avbildades i lediga kläder. Det
gjorde däremot IS och Halla-Aho – med 7,5 procent av fotografierna – avbildades
oftast. Angående den strikta klädkoden avbildades Rinne oftast i IS med 17,5 procent
och i HS avbildades Halla-Aho samt Rinne oftast. Båda förekom i 21,4 procent av
fotografierna.

4.4 Sammanfattning av resultaten
I detta kapitel har skillnader mellan dags- och kvällspressen gällande
personifieringsgrad, personae och intimisering i valbevakningen empiriskt
analyserats. Det har blivit tydligt att det är – precis som tidigare forskning av Adam
och Maier (2010), Bjerling (2012) och McAllister (2007) visar – vanligt att
partiledarna har framträdande roller i tidningspressen och att det är vanligare att
partiledarna förekommer i kvällspressen än i dagspressen. När det handlar om
personifieringsgrad i tidningspressen visar resultaten att av de 83 publicerade
artiklarna i IS fokuserade 53 procent av artiklarna på partiledare. I HS publicerades
64 artiklar och 39 procent fokuserade på en partiledare. Resultaten för vilken
partiledare artiklarna som fokuserar på åtminstone en partiledare handlar om visar att
artiklarna oftast fokuserat på Halla-aho. Angående hur ofta partiledare utgör subjekt i
en artikel är det vanligare att partiledare gör det än att partier utgör det. Resultaten
för IS visar att en partiledare i medeltal utgjorde subjekt 3,3 gånger per artikel medan
partierna gjorde det 1,0 gånger. Även i HS var skillnaden påtaglig. Partiledarna
utgjorde subjekt 3,0 gånger per artikel och partierna utgjorde subjekt 1,8 gånger per
artikel. Också när det handlade om att utgöra objekt var det vanligare i IS att
partiledaren utgjorde objekt än att partierna gjorde det. I IS var partiledarna i
medeltal objekt 1,0 gånger per artikel och partierna var det 0,4 gånger. Dock var den
största skillnaden mellan IS och HS att i den senare tidningen utgjorde partierna
oftare objekt än partiledarna. I medeltal utgjorde partierna objekt 2,9 gånger per
artikel medan partiledarnas medeltal var 1,5. Skillnaden mellan hur ofta partierna
utgjorde objekt i HS och i IS var med andra ord tydlig. En eventuell orsak till varför
det var vanligare att partierna utgjorde objekt i HS kan vara att tidningen publicerade
!61

Jesper Sundström
ett flertal artiklar där förutsättningarna i de olika valkretsarna analyserades.
Artiklarna fokuserade i stor utsträckning på andra riksdagsvalskandidater än
partiledarna. IS publicerade inte liknande artiklar och förmodligen bidrar det till att
det finns en skillnad gällande hur ofta partier utgjorde objekt i IS och i HS. Angående
att utgöra dominerande subjekt och objekt var det vanligare i IS att partiledarna både
var dominerande subjekt och dominerande objekt. I IS var partiledarna dominerande
subjekt i 44,6 procent av de publicerade artiklarna och det kan jämföras med 28,1
procent i HS. Dock bör det påpekas att det ändå var vanligare att en partiledare inte
var dominerande subjekt. I IS var partiledarna dominerande objekt i 14,5 procent av
artiklarna och i HS var partiledarna dominerande objekt i 6,2 procent av artiklarna.
Gällande personifieringsgraden i fotografierna var det vanligare att en partiledare
avbildades i ett fotografi i IS än i HS. I IS publicerades sammanlagt 126 fotografier
och partiledare avbildades i 31,8 procent av alla fotografier. I HS avbildades
partiledare i 23,5 procent av de 115 publicerade fotografierna. Det innebär att även
resultaten för personifieringsgraden i tidningspressens fotografier visar att det är
möjligt att hävda att det är vanligare att en partiledare har en mera framträdande roll i
kvällspressen än i dagspressen. Samtidigt går det att konstatera att Halla-aho och
Rinne var de partiledare som avbildades i flest fotografier.

Ytterligare en aspekt i personifieringsfenomenet är att medierna förväntas fokusera
mera på den politiska individen som privatperson. Någonting som Rahat och Sheafer
(2007, s. 67) kallar för en privatisering av medierna. Det syftar på att medierna i
större utsträckning än tidigare fokuserar på den individuella politikerns personliga
karaktärsdrag och personliga liv. Resultaten i den här studien visar att även om det
inte är särskilt vanligt, är det ändå vanligare att kvällspressen fokuserar mera på
partiledaren som privatperson än att dagspressen gör det. Detta blir tydligt i
resultaten för personae och intimisering i tidningspressen. Men när det handlar om
det sammanlagda omnämnandet av egenskaper i IS och i HS – oberoende av om det
gäller intimiseringsegenskaper eller personaeegenskaper – är skillnaden mellan
tidningarna inte stor. I IS nämndes i medeltal egenskaper 1,0 gånger per artikel och
motsvarande siffra i HS var 1,1. På samma gång har ändå IS lyft fram egenskaper i
!62

Jesper Sundström
större utsträckning än HS. I IS har egenskaper omnämnts 44 gånger och i HS har de
omnämnts 28 gånger. Gällande skillnader i proportionerna för hur ofta egenskaper
som rör professionella respektive mer personliga egenskaper visar resultaten ändå att
det är vanligare att intimiseringsegenskaperna omnämns i IS än i HS. Dock är det
vanligare att personae-egenskaperna omnämns och resultaten visar att det är
vanligare att HS fokuserar på personae-egenskaperna än IS. Detta kan förmodligen
förklaras med att dagspressen förväntas stå för en mera saklig nyhetsbevakning.
Angående förekomsten av intimisering i den fotografiska porträtteringen av
partiledarna var det betydligt vanligare att partiledarna avbildades i offentlig miljö än
i privatlivssammanhang. I HS avbildades till exempel partiledarna enbart i offentlig
miljö. Angående klädkoden är det ovanligt att partiledaren avbildas i lediga kläder
och i HS publicerades endast fotografier där partiledaren klädde sig enligt den strikta
klädkoden. Resultaten för partiledarfotografiernas miljö och klädkod per partiledare
visar att Halla-Aho och Rinne avbildades oftast i offentlig miljö i IS. Även i HS var
det Halla-Aho och Rinne som avbildades i flest fotografier tagna i offentlig miljö.
Däremot publicerades som sagt inga fotografier i HS som avbildade partiledare i
privatlivssammanhang och tidningen publicerade heller inte fotografier där
partiledaren avbildades i lediga kläder. Dock publicerade IS fotografier med
partiledare klädda enligt den lediga klädkoden och Halla-Aho avbildades oftast.
Angående den strikta klädkoden avbildades Rinne oftast i IS och i HS avbildades
Halla-Aho samt Rinne oftast.

Sammanfattningsvis går det att konstatera att resultaten dels visar att det är vanligt
att partiledare har en framträdande roll i tidningarnas bevakning inför riksdagsval,
dels visar resultaten att det i större utsträckning är kvällspressen som personifierar
politiken genom partiledare. Till exempel utgjorde partiledaren både subjekt och
objekt oftare i IS än i HS. Det var också vanligare att partiledaren var dominerande
subjekt såväl som dominerande objekt i IS. Angående artiklar som fokuserar på
åtminstone en partiledare fanns det flera i IS än i HS. Även när det handlade om det
sammanlagda nämnandet av egenskaper nämndes flera egenskaper om partiledare i
IS än i HS. Ytterligare en skillnad gällande egenskaperna var att det var vanligare att
!63

Jesper Sundström
IS nämnde egenskaper om partiledarna som i större utsträckning fokuserade på
partiledarens icke politiska egenskaper. Också resultaten för fotografierna visar att
det är vanligare att en partiledare avbildas i en kvällstidning än i en dagstidning.
Samtidigt var det endast i IS som partiledaren dels avbildades i
privatlivssammanhang, dels klädd enligt en ledig klädkod.

!64

Jesper Sundström

5 Slutdiskussion
Syftet med den här avhandlingen har varit att bidra med ny kunskap om hur den
finländska kvälls- och dagspressen personifierar politiken genom partiledare inför
riksdagsval. Syftet var också att få ett svar på om de personifieringstrender som
hittats i tidigare forskning även återfinns i Finland. För att undersöka detta jämfördes
tidningarna Helsingin Sanomat och Iltasanomat under den sista månaden före
riksdagsvalet i Finland i april 2019. En bidragande orsak till att det var relevant att
undersöka hur den finländska tidningspressen personifierar politiken genom
partiledare var att det inte hade gjorts många liknande studier. Visserligen hade till
exempel Paloheimo (2003, 2008) och Karvonen (2014) studerat hur personifieringen
av den finländska politiken påverkar de individuella politikernas roller, men de hade
inte fokuserat på skillnader mellan kvälls- och dagspressens personifiering av
politiken genom partiledare. Däremot hittas givetvis tidigare internationell forskning
som har fokuserat på skillnader mellan hur kvälls- och dagspressen personifierar
politiken genom partiledare i andra länder än i Finland. De resultaten bidrog till att
kvälls- och dagspress jämfördes.
I avhandlingens referensram diskuterades både personifiering som fenomenen och
personifiering av partiledare i tidningspressen. Dessutom redogjordes det för vilka
skillnader det finns mellan hur kvälls- och dagspressen personifierar politiken genom
partiledare. För att i korthet sammanfatta personifiering som ett fenomen går det att
konstatera att till exempel Bjerling (2012), Van Aelst med flera (2011) och
McAllister (2007) beskriver personifiering som en utveckling där individer får mera
betydande roller på bekostnad av kollektiv. Dessutom talar Balmas med flera (2013,
s. 37) om en så kallad centraliserad personifiering som är en utveckling där makten
skiftar från att ha funnits i de politiska kabinetten och hos de politiska partierna till
att i stället finnas hos de enskilda ledarna. Det fanns flera aspekter i den tidigare
internationella forskningen som motiverade till att undersöka personifiering av
politiken genom partiledare i Finland. Orsaken till att det var intressant att undersöka
hur tidningspressen personifierar politiken genom partiledare bottnar i Balmas med
fleras (2013, s. 37–40) och Rahat och Sheafers (2007, s. 67) diskussion om
!65

Jesper Sundström
personifiering i de obetalda medierna. De beskriver detta fenomen som en utveckling
där det har skett en förändring i hur medierna bevakar politiken. Framför allt handlar
det om en förändring i mediernas bevakning av en valkampanj och förändringen
bottnar i journalisternas ökade fokus på de individuella politikernas aktivitet. Detta
sker på bekostnad av kollektiv som partier, organisationer och institutioner. Till
exempel anser Costa Lobo och Ferreira da Silva (2017) att personifieringen av
politiken har inneburit att partiledarna har fått större roller än tidigare och Sedelius
(2011) betonar att medierna tenderar att fokusera mera på de politiska ledarna än
tidigare. Det som bidrog till att den här avhandlingen jämförde en dags- och en
kvällstidning var att den tidigare internationella forskningen visar att det finns vissa
förväntade skillnader angående hur kvälls- och dagspressen förhåller sig till
personifiering av politiken genom partiledare. En övergripande sammanfattning av
de förväntade skillnaderna är – enligt till exempel Van Aelst med flera (2017) och
Kriesi (2011) – att kvällspressen förväntas personifiera mera än vad dagspressen gör.
Med det sagt påpekar ändå Karidi (2017) att fastän det är vanligare att kvällspressen
personifierar politiken genom partiledare än att dagspressen gör det är ändå
utvecklingen över tid sådan att också dagspressen har börjat personifiera mera.
Med stöd av den tidigare forskningen utmynnade slutligen referensramen i en
preciserad frågeställning som var: hur skiljer sig dags- och kvällspressen gällande
dels det sätt som partiledarna betonas framom partierna och andra aktörer
(personifieringsgrad), dels de egenskaper hos partiledarna som lyfts fram i
valbevakningen (yrkesrelaterade egenskaper samt privatlivsrelaterade egenskaper)?
Efter att resultaten av den här avhandlingens empiriska studie presenterades i
föregående kapitel var det möjligt att bekräfta att det var vanligare att den finländska
kvällspressen personifierade politiken genom partiledare än att dagspressen gjorde
det. Med andra ord går det att besvara forskningsfrågan genom att konstatera att den
stora skillnaden mellan hur IS och HS personifierade politiken genom partiledare var
att partiledarna hade mera framträdande roller i IS än i HS. Detta gällde oberoende
av om det handlade om personifieringsgraden i tidningsartiklarna, personae och
intimisering i tidningspressen samt personifieringsgrad, personae och intimisering i
tidningspressens fotografier.
!66

Jesper Sundström
Avhandlingens syfte – utöver att att bidra till kunskap om hur den finländska kvällsoch dagspressen personifierar politiken genom partiledare inför riksdagsval – var att
utröna om de personifieringstrender som hittades i tidigare internationell forskning
också hittades i Finland. Svaret på det är ja, trenderna som hittades i tidigare
internationell forskning hittades också i Finland. Resultaten i den empiriska
undersökningen visar att personifieringstrenderna som hittades i den tidigare
forskningen också hittades i den finländska kontexten. Till exempel påpekade såväl
Dalton med flera (2000), Vliegenhart med flera (2011) som Costa Lobo och Ferreira
da Silva 2017 att personifieringen av politiken har bidragit till att partiledarna får allt
mer framträdande roller i tidningspressen jämfört med kollektiv som partier. Bortsett
från att partierna oftare utgjorde objekt i HS än partiledarna visar resultaten i den här
studien att partiledarna hade mera framträdande roller i tidningspressen än partierna.
Samtidigt visar resultaten att fastän det i båda tidningarna var vanligare att
partiledarna hade mera framträdande roller än partierna var ändå skillnaden större i
IS än i HS. Också det är någonting som innebär att trenderna som hittats i den
tidigare forskningen om hur tidningspressen personifierar politiken genom
partiledare hittades under veckorna inför riksdagsvalet i Finland 2019. Dessutom går
det att konstaterar att resultaten i den här studien visar att de övergripande trenderna
som hittades i tidigare internationell forskning – se till exempel Adam och Maier
(2010), Kriesi (2011), Karidi (2017) och Van Alest med flera (2017) – om att det är
vanligare att kvälls- och dagspressens personifierar politiken genom partiledare hittas
i den finländska kontexten. Dels har partiledaren mera framträdande roller än
kollektiv som partier, dels är det vanligare att kvällspressen personifierar politiken
genom partiledare än att dagspressen gör det. Någonting som kanske kan förklaras
med kvällstidningarnas förväntade sätt att rapportera på. Till exempel anser Karidi
(2017, s. 3) att det är vanligare att kvällspressen rapporterar på ett mera
sensationaliserat och personifierat sätt än dagspressen. Eventuellt är det någonting
som bidrar till resultaten för personae och intimisering visar att, även om det inte är
särskilt vanligt, så är det ändå vanligare att kvällspressen fokuserar mera på
partiledaren som privatperson än att dagspressen gör det.

!67

Jesper Sundström
Sammanfattningsvis går det att konstatera att fastän den här avhandlingen lyckades
besvara sin frågeställning och även uppfylla de två syftena, finns det givetvis
begränsningar i studien. Framför allt handlar det om att studien genomfördes under
endast en valkampanj. Baserat på resultaten i den här studien går det inte att svara på
om månaden före valet 2019 skilde sig markant från tidigare riksdagsval eller om det
handlade om en situation som påminde om hur det till exempel var i samband med
det föregående riksdagsvalet. Därtill är det endast artiklar på tidningarnas
nyhetssidor som har analyserats i den här studien. Kanske kunde resultatet ha blivit
ett annat om även andra delar av tidningen hade tagits med i analysen? Dessutom
genomfördes den här studien utan att fokusera utförligt på alla finländska partiledare.
Visserligen studerades partiledarna som representerade de största partierna, men det
är möjligt att en studie av alla partiledare – oberoende av storleken på deras parti –
hade gett ett delvis annat resultat. Med tanke på framtida forskning går det att
konstatera att då resultaten i den här avhandlingen visar att det är vanligare att
kvällspressen personifierar politiken genom fokus på partiledare än att dagspressen
gör det, skulle det definitivt vara av intresse att inkludera flera valkampanjer än en i
en studie av hur kvälls- och dagspressen personifierar politiken genom partiledare
under en valkampanj i Finland.

!68

Jesper Sundström

Litteraturförteckning
Aaldering, L., van der Meer, T & Van der Brug, W. (2018) Mediated Leader Effects:
The Impact of Newspapers Portrayal of Party Leadership on Electoral Support.
The International Journal of Press/Politics, 23(1), 70–94.
Adam, S. & Maier, M. (2010) Personalization of Politics: A Critical Review and
Agenda for Research. Annals of the International Communication
Association. 34 (1), 213–257.
Akkerman, T. (2011). Friend or foe? Right-wing populism and the popular press in
Britain and the Netherlands. Journalism, 12(8), 932–945.
Altheide, David L. & Robert P. Snow 1979. Media Logic. Beverly Hills, CA: Sage.
Balmas, M., Gideon, R., Sheafer, T., & Shenav, S. (2013). Two routes to personalized
politics: Centralized and decentralized personalization. Party Politics, 20(1),
37–51.
Bjerling, J. (2012). The Personalization of Swedish Politics - Party Leaders in the
Election Coverage 1979–2010. Göteborg: JMG, Göteborgs universitet.
Bryman, A. (2018). Samhällsvetenskapliga metoder. Stockholm: Liber.
Campus, D. (2010). Mediatization and Personalization of Politics in Italy and France:
The Cases of Berlusconi and Sarkozy. International Journal of Press/Politics,
15(2), 219–235.
Costa Lobo, M. (2008). Parties and Leader Effects: Impact of Leaders in the Vote for
Different Types of Parties. Party Politics, 14(3), 281–298.
Costa Lobo, M & Ferreira da Silva, F. (2017). Prime ministers in the age of austerity:
an increase in the personalization of voting behaviour. West European Politics,
41(5), 1146–1165.
Dalton, J., McAllister I & Wattenberg, M.P (2000). The Consequences of Partisan
Dealignment’, i Russell, J. Dalton, J. & Wattenberg, M.P. (Red.) Parties
Without Partisans: Political Change in Advanced Industrial
Democracies, 37–63. New York: Oxford University Press.
Esaiasson, P., Gilljam, M., Oscarsson, H., Towns, A., & Wängnerud, L. 2017.
Metodpraktikan: Konsten att studera samhälle, individ och marknad.
Stockholm: Wolters Kluwer

!69

Jesper Sundström
Esser, F. (2013). Mediatization as a Challenge: Media Logic versus Political Logic. I
Kriesi, H (Red.), Democracy in the Age of Globalization and Mediatization
(155–177). London: Palgrave MacMillan.
Garzia, D. (2011). The personalization of politics in Western democracies: Causes
and consequences on leader-follower relationships. The Leadership Quarterly
22(4), 697–709.
Holtz-Bacha, C., Langer, A-I., Merkle, S. (2015) The personalization of politics in
comparative perspective: Campaign coverage in Germany and the United
Kingdom. European Journal of Communication, 29(2), 153–170.
Holsti, O.R. (1969) Content Analysis for the Social Sciences and Humanities.
Reading, MA: Adolson-Westley
Isotalus, P & Almonkari, M. (2014) Mediatization and Political Leadership:
Perspectives of the Finnish newspapers and party leaders. Journalism
studies, 15(3), 289–303.
Jebril, N, Albæk, E., & de Vreese, H. (2013). Infotainment, cynism and democracy:
The effects of privatization vs personalization in the news. European Journal
of Communication, 28 (2), 105–121.
Johansson, B. (2017). Medievalrörelsen 2014 Invandringsfrågan i fokus för
balanserad bevakning.
Karidi, M (2017). News Media Logic on the Move? Journalism Studies,
19(9), 1237–1256.
Karvonen, L. (2014). Parties, Governments and Voters in Finland - Politics under
Fundamental Societal Transformation. Colchester: ECPR Press 2014.
Kriesi, H. (2011). Personalization of national election campaigns.
Party Politics, 18(6), 825–844.
McAllister, I. (2007). The Personalization of Politics. I Dalton, R & Klingemann, H
(red). 2007. The Oxford Handbook of Political Behavior, 571–588. Oxford:
Oxford University Press.
McAllister, I. (2013). The personalization of politics in Australia. Party Politics,
21(3), 337–345.
Media Audit Finland. (2019). Hämtad: 2020-01-17 från http://mediaauditfinland.fi/
lukijamaarat/viimeisimmat-tulokset/

!70

Jesper Sundström
Mughan, A. (2000). Media and the Presidentialization of Parliamentary Elections.
London: Palgrave, 2000.
Newton, K. (2006). May the weak force be with you: The power of mass media in
modern politics. European Journal of Political Research. 45, 209–234.
Nord, L. (2001). Vår tids ledare: en studie av den svenska dagspressens politiska
opinionsbildning. Stockholm: Carlssons
Paloheimo, H. (2003). The Rising Power of the Prime Minister in Finland.
Scandinavian Political Studies, 26(3), 219–243.
Paloheimo, H. (2008). Finland: Let the Force Be with the Leader – But Who Is the
Leader. I Poguntke, T & Webb, P (Red.), The Presidentialization of Politics. A
Comparative Study of Modern Democracies (s. 246–269). Oxford:
Oxford University Press.
Poguntke, T. & Webb, P. (2007). The Presidentialization of Politics in Democratic
Societies: A Framework for Analysis. I Poguntke, T & Webb, P (Red.), The
Presidentialization of Politics. A Comparative Study of Modern Democracies
(s. 1–26). Oxford: Oxford University Press.
Porath, W., Suzuki, J. & Ramdhor, T. (2014) Personalization, privatization, and
campaign strategies in newspaper coverage of two Chilean presidential
elections, 1989–2009. Communication & Society, 27(4), 95–112.
Pruysers, S., Cross, W. & Katz, S. (2018). Personalism, Personalization and Party
Politics. I Pruysers, S., Cross, W. & Katz (Red.), The Personalization of
Democratic Politics and the Challenges for Political parties
(s. 1–19). London: Roman & Littlefield
Rahat, G & Kenig, O. (2018). From Party Politics to Personalized Politics?
Oxford: Oxford University Press.
Rahat, G. & Sheafer, T. (2007). The Personalization(s) of Politics: Israel, 1949–2003.
Political Communication, 24(1), 65–80.
Rowe, D. (2011). Obituary for the newspaper? Tracking the tabloid. Journalism 12
(4), 449–466.
Sedelius, T. 2010. Individer, inte partier! Starka ledare och politikens
presidentialisering. I Ekman, Joakim & Linde, Jonas (red.). Politik, protest,
populism: deltagande på nya villkor, Malmö: Liber, s. 225–252.

!71

Jesper Sundström
Sheafer, T. (2001). Charismatic Skill and Media Legitimacy: An Actor-Centered
Approach to Understanding the Political Communication Competition.
Communication Research, 28(6), 711–736.
Strömbäck, J. & Dimitrova, V.D. (2006). Political media systems matter: A
comparison of Election News Coverage, Harvard International Journal of
Press/Politics, 11(4), 131–147.
Strömbäck, J. & Aalberg, T. (2008). Election News Coverage in Democratic
Corporatist Countries: A Comparative Study of Sweden and Norway.
Scandinavian Political Studies, 31(1), 91–106.
Takens, J., Kleinnijenhius, J., Van Hoof, A., & Von Atteveldt, W. (2015). Party
Leaders in the Media and Voting Behavior: Priming Rather Than Learning or
Projection. Political Communication, 32(2), 249–267.
Takens, J., van Atteveldt, W., van Hoof, A. & Kleinnijenhuis, J. (2013). Media Logic
in election campaign coverage. European Journal of Communication 28(3),
277–293.
Tedesco, J. (2005) Issue and Strategy Agenda Setting in the 2004 Presidential
Election: Exploring the candidate-journalist relationship. Journalism Studies,
6(2), 187–201.
Van Aelst, P., Sheafer, T., Hubé, N. & Papathanassopolous, S. (2017) Personalization.
I de Vreese, H., Esser, F., Hopmann, D (Red.), Comparing Political Journalism
(112–130). London: Routledge.
Van Aelst, P, Sheafer T, Stanyer, J. (2011). The personalization of mediated political
communication: A review of concepts, operationalizations and key findings.
Journalism, 13(2), 203–220.
Vliegenthart, R., Boomgaarden, H. G., & Boumans, J. W. (2011). Changes in
political news coverage: Personalization, conflict and negativity in British
and Dutch newspapers. I Brants, K. & Voltmer, K (Red.), Political
communication in postmodern democracy (92–110). London:
Palgrave Macmillan.
Örnebring, H & Jönsson, A. (2004). Tabloid Journalism and the Public Sphere: a
historical perspective on tabloid journalism. Journalism Studies, 5(3), 283–
295.

!72

Jesper Sundström

Bilagor
Bilaga 1. Variablerna för cell 1.
Variabel

Beskrivning

Kategorier

Variabel 1 (V1)

Vilken tidning?

0 = Iltasanomat, 1 =
Helsingin Sanomat.

Variabel 2 (V2)

Vilket datum?

Variabel 3 (V3)

Artikel-ID.

Variabel 4 (V4)

Antal gånger partiledaren
utgör subjekt.

Variabel 5 (V5)

Antal gånger partier utgör
subjekt.

Variabel 6 (V6)

Utgör en partiledare
dominerande subjekt?

0 = nej, 1 = ja.

Variabel 7 (V7)

Vilken partiledare?

1 = Halla-aho, 2 = Rinne,
3 = Sipilä, 4 = Orpo, 5 =
Haavisto, 6 = Andersson
och 7 = övrig ledare.

Variabel 8 (V8)

Antal gånger partiledaren
utgör objekt.

Variabel 9 (V9)

Antal gånger partier utgör
objekt.

Variabel 10 (V10)

Utgör en partiledare
dominerande objekt?

0 = nej, 1 = ja.

Variabel 11 (V11)

Vilken partiledare?

1 = Halla-aho, 2 = Rinne,
3 = Sipilä, 4 = Orpo, 5 =
Haavisto, 6 = Andersson
och 7 = övrig ledare.

Variabel 12 (V12)

Fokuserar artikeln på
0 = nej, 1 = ja.
åtminstone en partiledare?

Variabel 13 (V13)

Vilken eller vilka
partiledare?

!73

0 = grupp av partiledare, 1
= Halla-aho, 2 = Rinne, 3
= Sipilä, 4 = Orpo, 5 =
Haavisto, 6 = Andersson
och 7 = övrig ledare.

Jesper Sundström
Bilaga 2. Variablerna för cell 3 och 5.
Variabel

Beskrivning

Kategorier

Variabel 1 (V1)

Vilken tidning?

0 = Iltasanomat, 1 =
Helsingin Sanomat.

Variabel 2 (V2)

Datum.

Variabel 3 (V3)

Artikel-ID.

Variabel 4 (V4)

V i l k e n p a r t i l e d a r e s 1 = Halla-aho, 2 = Rinne,
egenskap skrivs det om?
3 = Sipilä, 4 = Orpo, 5 =
Haavisto och 6 =
Andersson.

Variabel 5 (V5)

Vilken typ av egenskap?

1 = kompetens/ledarskap,
2 = övertygelse/moral, 3 =
mental disposition, 4 =
utseende, 5 = livsstil, 6 =
familj.

Bilaga 3. Variablerna för cell 4 och 6.
Variabel

Beskrivning

Kategorier

Variabel 1 (V1)

Vilken tidning?

0 = Iltasanomat, 1 =
Helsingin Sanomat.

Variabel 2 (V2)

Datum.

Variabel 3 (V3)

Artikel-ID.

Variabel 4 (V4)

Vem avbildas?

Variabel 5 (V5)

I vilken miljö avbildas 0 = o f f e n t l i g , 1 =
partiledaren?
privatlivssammanhang.

Variabel 6 (V6)

Klädsel?

!74

0 = grupp av partiledare, 1
= Halla-aho, 2 = Rinne, 3
= Sipilä, 4 = Orpo, 5 =
Haavisto och 6 =
Andersson.

0 = strikt, 1 = ledigt.

