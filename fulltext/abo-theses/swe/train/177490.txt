Eleven i språköskolan
Om verksamhetskultur och språklig identitet i en svenskspråkig
skola på en finskspråkig ort

Kaisa Kirsikka Kevin

Avhandling för magisterexamen
Fakulteten för pedagogik och
välfärdsstudier
Åbo Akademi
Vasa, 2020

Abstrakt
Författare
Kaisa Kevin

Årtal
2020

Arbetets titel
Eleven i språköskolan. En kvalitativ undersökning om elever i en svenskspråkig
skola på en finskspråkig ort.
Publicerad? Sidantal (66)
Vasa: Åbo Akademi. Fakulteten för pedagogik och välfärdsstudier.
Arbetet har gjorts som en del av projektet minoritetspedagogik i Norden, vars syfte
är att synliggöra minoritetsskolors verksamhet och dess utmaningar ut ett
utbildningsperspektiv.
Referat:
Även om Finlands lag garanterar att alla finsk- och svenskspråkiga barn har rätt till
kommunalt arrangerad utbildning på sitt eget språk, krävs det mycket arbete och
flera familjers engagemang för att en språköskola, det vill säga en svenskspråkig
skola i en till majoriteten finskspråkig stad, ska etableras. Språköskolor kämpar med
utmaningar och arbetar på ett sätt som är i behov av mer synlighet.
Denna avhandlings syfte är att undersöka hur elever i årskurs 5–6 i en språköskola
uppfattar sin språkliga identitet och hur skolans verksamhetskultur stöder elevers
språkidentitetsutveckling. Tre (3) forskningsfrågor utformades utgående från syftet:
1) Hur uppfattar elever i årskurs 5–6 i en språköskola sin språkliga identitet?
2) Vilka är för- och nackdelarna med en språköskola enligt elever i årskurs 5–6?
3) Hur stöder språköskolans verksamhetskultur elevers språkidentitetsutveckling?
Studien har en fenomenografisk forskningsansats, och datainsamlingen skedde
genom intervju och observation. Sex (6) elever från årskurs 5–6 i Svenska skolan i
Lahtis intervjuades för att svara på forskningsfrågorna. Skolan observerades under
två (2) hela skoldagar.
De huvudsakliga resultaten visar att de flesta av de intervjuade eleverna betraktar
sig själva som finlandssvenskar, även om de alla pratar både finska och svenska
dagligen. De elever som pratar mest finska hemma, identifierar sig mera som
tvåspråkiga än som finlandssvenskar. Elevernas föredragna språk varierar enligt
situation och beror på vad de gör. Den dominerande finska miljön inverkar mycket
i elevernas språkanvändning, också i skolan. Eleverna upplever att språköskolan är
trygg och de har en stark känsla av samhörighet. Språköskolan har utvecklat och
anpassat de pedagogiska och didaktiska tillvägagångssätten enligt elevernas behov.
I skolans verksamhetskultur betonas finlandssvenska kulturen och det svenska
språket starkt. Betydelsen av att förstärka språket och kulturen verkar vara större i
språköskolan än i en svenskspråkig skola, där den omringande miljön inte är lika
finsk.
Sökord: minoritetspedagogik, minoritetsskola, språköskola, elevperspektiv,
tvåspråkighet, språkidentitet

Innehållsförteckning
1 Inledning .................................................................................................................. 1
1.1 Syfte och frågeställningar .................................................................................. 5
1.2 Avhandlingens disposition ................................................................................. 5
2 Teoretisk referensram ............................................................................................ 7
2.1 Språkliga minoriteter.......................................................................................... 7
2.2 Minoritetspedagogik ........................................................................................ 11
2.2.1 Bildningsperspektiv på minoritetspedagogik ............................................ 12
2.2.2 Institutionellt perspektiv på minoritetspedagogik ..................................... 15
2.2.3 Didaktiskt perspektiv på minoritetspedagogik .......................................... 17
3 Metod och genomförande ..................................................................................... 21
3.1 Syfte och forskningsfrågor ............................................................................... 21
3.2 Fenomenografisk forskningsansats .................................................................. 21
3.3 Observation som datainsamlingsmetod............................................................ 23
3.4 Intervju som datainsamlingsmetod .................................................................. 24
3.5 Urval, avgränsningar och material ................................................................... 25
3.6 Informanter ....................................................................................................... 26
3.7 Undersökningens genomförande ...................................................................... 26
3.8 Bearbetning och analys av data ........................................................................ 27
3.9 Etik, tillförlitlighet och validitet....................................................................... 28
4 Resultatredovisning .............................................................................................. 32
4.1 Allmänt om informanterna ............................................................................... 32
4.2 Elevers uppfattningar om sin språkliga identitet och om att vara elev i
språköskolan ........................................................................................................... 34

4.3 Språköskolans verksamhetskultur och hur den stöder elevers
språkidentitetsutveckling........................................................................................ 40
5 Sammanfattande diskussion................................................................................. 48
5.1 Resultatdiskussion ............................................................................................ 48
5.1.1 Resultat som svarar på hur eleverna uppfattar sin språkliga identitet ....... 48
5.1.2 Resultat på hurdana för- och nackdelar eleverna ser med att vara elev i en
språköskola......................................................................................................... 55
5.1.3 Resultat som svarar på hur skolans verksamhetskultur stöder elevernas
språkidentitetsutveckling.................................................................................... 56
5.2 Metoddiskussion .............................................................................................. 61
5.3 Förslag på fortsatt forskning ............................................................................ 62
Litteratur .................................................................................................................. 64

Tabeller
Tabell 1. Elevens uppfattning om sitt starkare språk, identitetsuppfattning och
förälderns språkanvändning. ...................................................................................... 34
Tabell 1. Elevens uppfattning om sitt starkare språk, identitetsuppfattning och
förälderns språkanvändning. ...................................................................................... 49

Figurer
Figur 1. Språktrappan. ................................................................................................ 42
Figur 2. Hjälpmedel för stavning av svåra vokaler. ................................................... 43
Figur 3. "Vill du komma leka?". ................................................................................ 44
Figur 4. ”Kielimuurista huolimatta, ymmärrettiin toisiamme!”. ............................... 45

1 Inledning
Avhandlingens inledande kapitel presenterar studiens bakgrund till och val av ämnet,
problemformulering, syfte och forskningsfrågor samt disposition.
Denna avhandling behandlar frågor kring vad det innebär att vara en elev i en
språköskola. Studien tar avstamp ifrån minoritetspedagogisk forskning, men
undersökningens fokus ligger på elevens syn på sin egen språkliga identitet.
Undersökningen är kvalitativ med en fenomenografisk forskningsansats. Studiens
resultat presenterar elevernas uppfattningar om sin egen språkidentitet och om skolan,
samt hur skolans verksamhetskultur stöder elevernas språkutveckling.
En språköskola är en svenskspråkig skola på en till majoriteten finskspråkig ort.
Begreppet språköskola kommer från att minoriteten svenskspråkiga på orten bildar en
så kallad språkö bland majoriteten finskspråkiga. Den undersökta skolan är Svenska
skolan i Lahtis med lite över 100 elever. I denna undersökning representerar Svenska
skolan i Lahtis även andra språköskolor i Finland, trots att den är, till antalet elever,
en av de största språköskolorna. Mellan språköarna och deras institutioner har det
bildats ett nätverk som kallas för språkönätverket, eller ”Vi 10-nätverket”. Vi 10nätverket startades av tre rektorer som ville utveckla samarbetet mellan de liknande
skolorna. Nätverket har vuxit så att de flesta språköskolor och språködaghem hör till
Vi 10, som redan finns i över 15 kommuner. Språköskolor konfronteras med
utmaningar som de flesta skolor aldrig behöver möta, som till exempel svårigheter
med elev- och lärarrekryteringen. De flesta språköskolor har under 50 elever, och i alla
skolor sker undervisningen i sammansatta klasser. Skolvägen är för många elever (och
lärare) väldigt lång. (Hemsidan för svenska skolan i Lahtis, u.å.)
Enligt 4§ i lagen för grundläggande utbildning (1228/1999) är kommunen förpliktad
att ordna undervisning för elever på det språket som föräldrarna kräver, om det är
finska eller svenska. Alla kommuner är alltså skyldiga till att ordna undervisning på
svenska för de elever som är svenskspråkiga, även om ingen skola finns tillgänglig i
närheten. Trots detta behövs det, även om det är barnets grundläggande rätt, ofta flera
familjer som måste kräva svenskspråkig undervisning, för att det ska ordnas.
1

Kommunen behöver inte nödvändigtvis grunda skolor, men åtminstone har eleven rätt
till finansierad skolskjuts till närmaste skolan. Speciellt i östra Finland är detta ett
problem eftersom den närmaste svenskspråkiga skolan kan ligga på flera timmars
avstånd. Ett antal språköskolor har redan lagts ner, vilket orsakat att familjer behövt
göra svåra val. Alternativen ligger mellan att barnet får en flera timmars lång skolväg,
att familjen flyttar till en ort med en svensk skola, eller att barnet byter till finsk skola.
Lyckligtvis är just Lahtis svenska skola ett växande institut. Verksamheten startade år
2003 som ett gruppfamiljedaghem i en höghuslägenhet. Idag har de en egen
skolbyggnad med stor gård, som även fungerar som platsen där det ordnas olika
svenskspråkiga evenemang, som de kallar för svenska gården. I Hufvudstadsbladets
artikel (Miettinen, 19.12.2016) intervjuades Karin Ihalainen, som är rektor för skolan.
”Visst är Svenska skolan i Lahtis en solskenshistoria, men det har också varit en
ständig kamp för svenskan. Utan stöd och uppmuntran från de finlandssvenska
fonderna skulle vi inte finnas i dag. Jag har saknat stödet från skolverket, någon som
skulle ha tänkt på den svenska aspekten redan innan jag tagit upp nästa ärende. Nu har
vi lärare varit tvungna att själva förbereda alla ärenden för utbildningsnämnden och
fullmäktige, säger Ihalainen.” (Miettinen, 2016)

Även om svenskan i Finland är till en del försäkrad i grundlagen, har det redan en
längre tid funnits en rädsla om att det svenska språket minskar. Den finlandssvenska
Barometern (2020) visar att allt fler finlandssvenskar identifierar sig som tvåspråkiga,
istället för enspråkigt svenska. Under det senaste decenniet har procenten tvåspråkiga
finlandssvenskar vuxit från 22 till 51. Eftersom språkliga normer förändras, förändras
även människors språkliga identifikation, menar politices doktor Marina Lindell. De
regionala skillnaderna i finlandssvenska identifikationen är stora. I Österbotten klassar
sig 63 procent och i Åland 89 procent som enspråkigt svenska, medan 66 procent i
Nyland och 54 procent i Åboland betraktar sig som tvåspråkiga. Lindell ser att
tvåspråkigheten möjligtvis kan bidra till mer uppskattning för Svenskfinland bland de
finskspråkiga, men den ökande tvåspråkigheten är även ett hot mot enspråkigt svensk
service och andra lösningar. Barometern avslöjar att sex av tio finlandssvenskar säger
sig byta språk till finska i sociala situationer när en i sällskapet är finskspråkig.
(Sjöwall, 2020.)
Svenska Yle publicerade år 2019 en artikel där de uppvisar statistik från Agenda, som
undersökt finlandssvenskarnas oro om svenskans ställning i Finland. Det noteras, att
2

75 procent av deltagarna anser att svenskans ställning är dålig eller mycket dålig i
Finland. Deltagarna tror även att situationen går mot ett ännu sämre håll. Svaren visar
att äldre människor och enspråkigt svenskspråkiga är mer oroade över situationen än
yngre, tvåspråkiga och finskspråkiga. Största oron berör minskandet av svensk service
inom hälso- och sjukvård. Enkäten visar däremot, att deltagarna är nöjda med den
svenskspråkiga grundskolan och dagvården. Nästan alla som svarat, över 90 procent,
anser att den finlandssvenska kulturen och svenskans ställning är viktiga att värna om.
En tredjedel av de deltagande finlandssvenskarna anser till och med att fler
svenskspråkiga barn skulle vara en lösning till att förstärka svenskan. (Gustafsson &
Strömgård, 2019.)
I min undersökning har jag kommit underfund med hur viktig roll minoritetsskolor
spelar i utvecklingen och förvarandet av språk. Ämnet är mångfacetterat och i tillägg
till pedagogiska faktorer kräver det examinering på bland annat historiskt, politiskt och
språkligt plan. I min skrivprocess har jag till stor del utgått ifrån boken
Mindretalspædagogik, som är väl strukturerad enligt von Oettingens (2012) tre
perspektiv på minoritetspedagogik, som presenteras i ett senare skede. Teorikapitlet
och forskningsfrågorna är inspirerade av strukturen, och därmed delas även
resultatkapitlet in i 1) det som främst berör identitetsbildning, 2) det som främst berör
institutionen, och 3) det som främst berör didaktiken. Dessa tre infallsvinklar går dock
hand i hand och till största del in i varandra. För att undvika förvirring vill jag förklara
att båda begreppen, ”språköskola” och ”minoritetsskola”, syftar i denna avhandling på
en typ av skola, som etablerats för en språklig minoritet. Samma princip gäller
”språköpedagogik” och ”minoritetsspedagogik”. Orsaken till två olika begrepp är att
minoritetsbegreppet används i ett bredare perspektiv, till exempel liknande skolor i
Norden går under termen minoritetsskolor, medan språkö-begreppet är allmänt känt i
Svenskfinland. Det har visat sig att språköskolorna i Finland har mycket gemensamt
med Nordens minoritetsskolor, och därav fungerar nordisk minoritetspedagogisk
forskning väl som teoretisk utgångspunkt i denna avhandling. Begreppen språklig
minoritet och minoritetspedagogik behandlas mer ingående i teorikapitlet.
Det unika i denna studie är att språköskolans elever får sin röst hörd. Elevperspektivet
saknas från den tidigare minoritetspedagogiska forskningen. Denna undersökning
behövs och är viktig eftersom pedagogiken i språköskolorna är alldeles speciell, och
3

inte många vet ens om att dessa skolor finns. Med min undersökning ville jag få reda
på hur eleverna tänker kring sin egen språkidentitet, och speciellt ifall den starka
finskan eller något annat påverkar hur de känner inför att höra till minoriteten
svenskspråkiga i Lahtis. Jag vill även med undersökningen visa hur viktiga
språköskolorna är för Svenskfinland. Forskning ur minoritetsperspektiv kompletterar
enligt Lahdenperä (2014, s. 74) den nuvarande förankrade forskningen om skolor och
ledarskap, och kan således bidra till en bättre förståelse om hur minoriteters rättigheter
är representerade och kan bli förverkligade i praktiken.
Avhandlingen är en del av projektet Minoritetspedagogik i Norden. Projektets olika
bitar är sammanställda av Åbo Akademi (lärarutbildningen i Vasa), UC Syd (Center
för Mindretalspædagogik, Umeå Universitet (institutionen för språkstudier),
Stockholms Universitet och Södertörns högskola. Nätverkets målsättning är att
”fördjupa kompetensen kring utformningen av såväl undervisning som lärarutbildning
inom olika former av minoritetskontexter”, som det formulerats i projektets ansökan
till Nordplus. Med hjälp av projektet kan lärarutbildningar utformas till att beakta
språkliga minoriteters behov och grundläggande rätt till undervisning på eget språk.
Inom ramen för projektet minoritetspedagogik fick jag transkribera intervjuer av lärare
från flera språköskolor. Dessa intervjuer var som ett fönster in i språköskolornas värld,
som gav mig en uppfattning om mångsidigheten i deras utmaningar, verksamhet och
pedagogiska tillvägagångssätt. Bland annat lade jag redan då märke till att både lärarna
och eleverna måste ha utvecklat väldigt goda anpassningsförmågor.
Själv kommer jag från en tvåspråkig familj där jag talat finska med min mamma och
mina syskon, men svenska med min pappa. Jag gick i finskspråkigt daghem och
svenskspråkigt lågstadium, högstadium och gymnasium. När jag började skolan hade
jag mycket starkare finska, och fick kämpa de första åren med svenskan. Trots att min
pappas sida av släkten är finlandssvensk och hela min skolvärld varit finlandssvensk,
har jag aldrig identifierat mig som finlandssvensk. Det närmaste jag någonsin kommit
i att beskriva min egen identitet i språkligt sammanhang, är tvåspråkig. Det var
egentligen först när jag gick på universitet och fick träffa medstuderanden som
representerade hela skalan av Svenskfinland, som jag började förstå ordentligt vad det
innebär att vara finlandssvensk, och hur värdefullt det är att få känna sig som en del
av något i en kulturell mening. Min tidiga anknytning till det finska språket både
4

hemma och på daghemmet gjorde att finskan utvecklades till det som var ”närmare
hjärtat”. Svenskan har alltid känts mera formell, och jag har till exempel hellre läst
finska böcker. I min mening handlar språk och kultur, och speciellt identifikationen
med språk och kultur, mycket om känslor. Som Patrik Hadenius det uttrycker i en
ledare för Språktidningen (2014), ”språk är inte ett neutralt kommunikationssystem.
Språk är kultur, identitet och det yttersta uttrycket för att vara människa.”

1.1 Syfte och frågeställningar
Syftet med denna avhandling är att undersöka hur elever i årskurs 5–6 i en språköskola
uppfattar sin språkliga identitet och hur skolans verksamhetskultur stöder elevers
språkidentitetsutveckling. Undersökningen söker svar på tre frågeställningar; 1) hur
uppfattar elever i åk 5–6 i en språköskola sin språkliga identitet? 2) Vilka är för- och
nackdelarna med en språköskola enligt elever i åk 5–6? och 3) hur stöder
språköskolans verksamhetskultur elevers språkidentitetsutveckling?

1.2 Avhandlingens disposition
Avhandlingen består av fem kapitel. I det inledande kapitlet presenterades studiens
bakgrund, problemformulering och val av ämne. Även studiens syfte och
forskningsfrågor presenterades, och avslutningsvis för det inledande kapitlet redovisas
härmed avhandlingens disposition.
Det andra kapitlet fungerar som en teoretisk grund för undersökningen. Där
presenteras tidigare forskning inom språkliga minoriteter och minoritetspedagogik.
Minoritetspedagogisk forskning framläggs ur tre olika perspektiv.
Det tredje kapitlet introduceras med att påminna läsaren om studiens syfte och
forskningsfrågor.
forskningsansatsen,

Därefter
och

förklaras
studiens

innebörden
metodologiska

av

den

delar

fenomenografiska
tydliggörs.

Även

undersökningens urval, avgränsningar och material motiveras för. Slutligen diskuteras
studiens trovärdighet, tillförlitlighet och etiska aspekter.

5

I avhandlingens fjärde kapitel presenteras undersökningens resultat. Därpå följer
resultatdiskussionen, metoddiskussionen och förslag till vidare forskning i det femte
kapitlet.

6

2 Teoretisk referensram
I den teoretiska referensramen presenteras tidigare forskning som berör språkliga
minoriteter, speciellt i fråga om pedagogik, identitetsutveckling och språkutveckling.
Kapitlet är indelat i två delar, varav första delen utgör en sammanfattning av
begreppet språklig minoritet i sin helhet, och den andra delen redogör för
minoritetspedagogik utgående från tre olika perspektiv.

2.1 Språkliga minoriteter
Det finns flera olika sätt för hur en språklig minoritet kan bli till eller hur en språklig
minoritet definieras. Både Gullberg (2015b), Kühl (2012) och Lainio (u.u.) är eniga
om att språkliga eller nationella minoriteter är svåra att definiera, och eftersom det
finns många olika slags historiska och politiska synpunkter, är det en knepig fråga att
behandla. Kühl (2012, s. 33) poängterar att ett antagningskriterium för nya medlemmar
i Europeiska Unionen är att minoriteters rättigheter ska respekteras, men vad som
kännetecknar en minoritet framgår inte.
Enligt Lainio (u.u.) har många europeiska minoriteter bildats på grund av omritningar
av nationella gränser. Migration samt globalisation är även orsaker som bidragit till
flera minoriteters utveckling (Lainio (u.u.). Gullberg (2015b) förklarar att minoriteter
har uppkommit och utvecklats under 1800-talets nationalism, då nya sociala strukturer
konstruerades. Under denna tiden förstärktes uppfattningarna om den ”egna” nationen
och det ”egna” språket, det vill säga nationalspråket. Till exempel publicerades allt
fler texter från olika dialektala versioner till det så kallade nationalspråket. ”När en allt
mera läskunnig befolkning tog del av samma texter och skapade gemensamma
upplevelser, uppstod den kulturella politiska massideologi som betecknades som
”nationen” (Gullberg 2015b, s. 35). Anderson (Refererad i Gullberg, 2015b, s. 35)
kallar detta för ”föreställd samhörighet” (”imagined community”), och menar att
nationerna hade nya politiska mål som utgick från en nybildad nationell identitet.
Grupper av människor som på sätt eller annat inte identifierade sig med (eller som inte
ansågs höra till) dem som talade nationalspråket, bildade minoriteter. Dessa grupper
har kallats ”etniska grupper” eller ”nationaliteter”, med avvikelsen att de inte har den
politiska förmånen att bilda en egen stat. (Gullberg, 2015b, s. 35–36.)
7

Lainio (u.u.) hävdar att skillnaderna på hur minoritetsspråk hanteras i europeiska
länder är stora, och det har inte funnits något gemensamt lagligt eller politiskt sätt att
se på dessa frågor. På 90-talet gjordes försök på internationella överenskommelser för
behandlingen av nationella minoriteter och nationella minoritetsspråk, men frågorna
har varit besvärliga att få in i diskussionen om mänskliga rättigheter, eftersom
motståndet varit hårdare jämfört med andra rättighetsfrågor.
Ett exempel på försöken att stödja och upprätthålla minoritetsspråk är Europarådets
konvention om regionala språk och minoritetsspråk (Minority Language Charter). Det
är en unik internationell konvention om regionala språk och minoritetsspråk med
uppdrag att skydda och befrämja minoritetsspråk och regionala språk som en del av
Europas kulturella arv (för Europarådets medlemsstater). Konventionen grundar sig
på Europarådets allmänna mål från år 1947, som riktar sig bland annat på att skydda
minoriteter, utveckla och stöda demokrati och kulturell diversitet, och undvika någon
som helst återgång till de grymheter och förtryck som minoriteter var med om under
första halvan av 1900-talet. Kühl (2012, s. 33) uppmärksammar att i likhet med
antagningskriteriet för nya medlemmar till EU, har det i konventionen, som dessutom
specifikt fokuserar på minoritetsspråks rättigheter, inte definierats vad som
kännetecknar en minoritet.
Lainio (u.u.) dokumenterar att konventionens struktur gör det möjligt för staten att ge
olika minoritetsspråk olika stöd, så att det utgår ifrån språkets specifika behov. År
2019 hade 25 stater skrivit under konventionen, och den har i vissa fall integrerats i
nationell lagstiftning. Därmed har den förstärkt minoritetsspråkens rättigheter vilket
har lyft hoppet hos många talare av minoritetsspråk om att utvecklingen av deras
bemötande skulle gå framåt i samhället. Det är ändå värt att nämna att konventionen
är fokuserad på att skydda och befrämja minoritetsspråk, inte språkliga minoriteter.
Förenklat är målet att hålla minoritetsspråk vid liv, och arbetet sker på långsikt.
Konventionen är ett resultat av 1980- och 1990-talets samhällsbild, minoritetspolitik
och vetenskapliga diskussion i Europa. Den har väckt internationellt intresse och har
diskuterats som en potentiell modell för skyddande av minoritetsspråk även i andra

8

delar av världen. Den är till en del unik tack vare dess struktur och uppföljning, men
även för att talare av minoritetsspråken är delaktiga i processen. (Lainio u.u., s. 2–3.)
Konventionen fungerar inte bara som ett viktigt stöd för nationella minoritetsspråk,
utan förespråkar även flerspråkighet på både samhällelig som individuell nivå.
Staterna som underskrivit konventionen behöver arbeta för minoritetsspråken i
förebyggande syfte och samarbeta med talare av minoritetsspråken. En stat som skrivit
under konventionen kan inte upphäva överenskommelsen. Finland var bland de första
staterna att skriva under konventionen och det gjordes först för svenska, samiska,
romska och ”andra icke-territoriala språk”, och senare även för ryska, tatar och
karelska. (Lainio, u.u.)
Ett försök på att definiera nationella minoriteter gjordes av Europarådets
parlamentariska församling år 1993. Nedan sammanfattar Gullberg (2015b, s. 39)
Europarådets fem kriterier för hur en nationell minoritet definieras.

”En nationell minoritet definieras enligt dem som en grupp personer inom en
stat om den har följande kännetecken:
1. Den är bosatt i staten och är medborgare i den staten
2. Den har en långvarig, stadigvarande och kontinuerlig anknytning till staten
ifråga
3. Den har klara etniska, kulturella, religiösa och språkliga karaktäristiska drag
4. Den är tillräckligt representativ, men har färre medlemmar än den övriga
befolkningen
5. Den är motiverad att upprätthålla och utveckla den egna nationella
identiteten” (Gullberg 2015a, s. 39)

Dessa kriterier kunde ändå inte bli officiellt erkända eller insatta i konventionen,
eftersom Europarådets medlemsstater inte fann konsensus om dem. Kühl (2012, s. 34)
sammanställer härmed att det finns en enighet om att minoriteter existerar och att deras
existens kräver särskilt beskyddande, men det finns ingen enighet om vad det är som i
själva verket utgör dessa minoriteter. Somliga stater har sin egen politiskt motiverad
definition, och det betyder att en viss grupp kan erkännas som en nationell minoritet i
en stat, men icke i grannlandet. Till exempel Danmark och Tyskland är väldigt
restriktiva i erkännandet av nationella minoriteter, medan Slovakien är mycket liberal.
Minoritetsfrågan är onekligen kopplad till politisk makt. Gemensamt för alla
nationella minoriteter är, att de inte har, och kan inte heller i framtiden ha, politisk

9

dominans i samhället. (Kühl, 2012, s. 36.) Meisner hävdar att diverse aktörer både
innanför och utanför minoriteten representerar många olika uppfattningar om vad
minoriteten är (Meisner, 2012, s. 54–55). Kühl (2012) skiljer på objektiva och
subjektiva kriterier vad gäller definitionen av nationella minoriteter. De objektiva
kriterierna är språk, religion, historia och kultur samt traditioner. Vissa stater, såsom
Turkiet, Grekland och Frankrike, erkänner inga minoriteters existens innanför deras
gränser överhuvudtaget, trots att det finns uppenbara grupper av människor som inom
de objektiva kriterierna skiljer sig från majoritetsbefolkningen. Det är viktigt att
minoriteter kan definieras objektivt, men definitionen på individnivå får icke
bortglömmas. De subjektiva kriterierna kan vara mycket viktigare för en minoritet än
vad de objektiva kriterierna är. Kühl (2012) nämner principen ”Minderheit ist, wer
will”, vilket gäller som en grundläggande rättighet i det dansk-tyske gränslandet, och
betyder att om man personligen identifierar sig med en minoritet så då hör man till
den. Därav definierar minoriteten sig själv; den som önskar att anknyta sig till
minoriteten kan göra det, och den som inte vill behöver inte det. Om man inte uppfattar
sig själv som en del av en nationell minoritet så är man inte det heller. Den subjektiva
delen försummas ibland av myndigheter, menar Kühl (2012, s. 35). Finnäs (refererad
i Gullberg 2015a, s. 40) synliggör att det i de svenska skolorna i Finland länge pågått
en så kallad överinskrivning, vilket betyder att mängden nya elever är fler än mängden
svenskspråkiga barn i kommunen, det vill säga att tvåspråkiga eller rentav
finskspråkiga barn placeras i svenskspråkig skola. Detta är ett exempel på subjektiv
definiering, en finskspråkig familj som bestämmer sig för att placera sitt barn i
svenskspråkig skola.
Gullberg (2015b) förklarar att det inom rättsliga frågor lyfts fram att för att bli erkänd
ska minoriteten vara autokton. Det betyder att gruppen av människor skall ha någon
form av ihållande koppling till deras bebodda område. Kategoriseringen av autoktona
och icke-autoktona minoriteter anses viktig i flera stater eftersom det fungerar som ett
verktyg att skilja på moderna invandrargrupper från äldre nationella minoriteter. Det
är ändå skäl att nämna att dessa äldre minoriteter klassas i de flesta fall inte som
urbefolkning. Samerna är den enda gruppen som erkänns som ursprungsbefolkning i
Europa. (Gullberg, 2015b, s 39.)

10

Att kalla den finlandssvenska befolkningen för en minoritet är något som kan
ifrågasättas, eftersom svenskan är ett officiellt språk i Finland. Svenskan kan inte
heller, av historiska orsaker, betraktas som ett lågstatusspråk i Finland (Slotte-Lüttge,
2005). Trots det är finlandssvenskarna en tydlig minoritet i Finland när det gäller
befolkningsmängden, och speciellt i de fall, då en liten grupp svenskspråkiga lever på
en ort med majoriteten finskspråkiga.

2.2 Minoritetspedagogik
Lainio (u.u.) konstaterar att inget språk kan leva vidare utan möjligheter att använda
det och utveckla det. Han hävdar dessutom att utbildning är grundläggande för att ett
minoritetsspråk ska överleva. von Oettingen (2012) instämmer i att bevarandet av
nationella minoriteters existens är beroende av pedagogiska institutioner såsom
daghem, skolor och gymnasium. Meisner (2012, s. 54) exemplifierar att för den danska
minoritetens framtid är dess institutioner mycket viktiga.
Trots detta är minoriteter ständigt tvungna att kämpa för sin grundläggande rätt om
utbildning och undervisning (von Oettingen, 2012). Nationella minoriteter har genom
århundraden existerat överallt i Europa men det har varit minimalt med fokus på det
som i denna avhandling kallas för minoritetspedagogik (eller språköpedagogik), och
de frågor som det pedagogiska arbetet inom minoriteter berör. von Oettingen (2012)
skiljer på tre perspektiv inom minoritetspedagogiken;
1. Bildningsperspektivet
2. Institutionellt perspektiv
3. Didaktiskt perspektiv
Dessa tre perspektiv går hand i hand och skapar minoritetspedagogiken i helhet. Man
kan tänka sig att bildningsperspektivet är det bredaste perspektivet och berör
identitetsfrågan, som är ytterst central när det kommer till minoritetspedagogik. von
Oettingen (2012) ställer frågan ifall det finns en speciell minoritetsidentitet, och hur
skiljer den sig från en medborgare som anses höra till majoriteten? Det institutionella
perspektivets fokus ligger på vad som kännetecknar en minoritets pedagogiska

11

institutioner. Frågeställningen lyder; överlever minoriteten utan dess institutioner,
såsom daghem eller skolor? Har institutionerna en särskild institutionell uppgift som
de skall främja i förhållande till minoriteten? Hurdant samarbete sker mellan hem och
skola? Finns det en professionell tillgång till minoritetspedagogik hos pedagoger? Det
didaktiska perspektivet koncentrerar sig på undervisningen och verksamhetskulturen
inom pedagogiska institutioner. Hurdan undervisning behöver två- och flerspråkiga
barn? Hur sker kommunikation och kunskapsförmedling i en miljö som är omringad
av et annat språk? I strukturen av detta kapitel utgår jag ifrån dessa tre perspektiv och
frågeställningar.

2.2.1 Bildningsperspektiv på minoritetspedagogik
von Oettingen (2012) förklarar bildning genom allmänpedagogiken, och reflekterar
över hur vi lär oss, var vi lär oss och vad det betyder ”att lära”. Han menar att vi
behöver ett allmänt begrepp för att definiera pedagogik och inte förlora pedagogikens
betydelse i och med dess mångfald (som innefattar bl.a. minoritetspedagogik, positiv
psykologi och så vidare). Det är allmänpedagogikens främsta mening. Vidare förklarar
von Oettingen att minoritetspedagogik är en del av allmänpedagogiken, eftersom den
innefattar de allmänpedagogiska processer som händer innanför en minoritetskontext.
Han söker svar på hurdan kunskap och hurdana värderingar samt förhållningar som
särskilt förmedlas genom minoritetspedagogiken. von Oettingen utvecklar, att de
frågeställningar som idag ställs om minoritetspedagogik har man länge studerat inom
allmänpedagogiken i så att säga traditionella miljöer, men svaren kan skilja sig
märkvärdigt i en minoritetskontext, och att undersöka dessa skillnader är en av
minoritetsforskningens uppgifter. Frågorna om bildning, lärande och identitet är djupt
sammanflätade och till grunden filosofiska. Är man född med en identitet som man
lever enligt och fullföljer, eller väljer man sin egen identitet? von Oettingen kopplar
frågeställningen ihop med Rousseaus pedagogiska grundprinciper och menar att ”allt
skall läras” (von Oettingen, 2012, s. 26).
Som tidigare nämnts är definiering av minoriteter en utmanande uppgift, och samma
gäller även vid frågan om vad nationell identifikation innebär (Kühl, 2012, s. 40).
Meisner (2012, s. 52) speglar nationell identitet och minoritetsidentitet med tvillingar,

12

och förklarar att de har mycket gemensamt utan att vara densamma. Särskilt för en
minoritetsidentitet är att individen i viss mån hör till fler än en kulturtradition, och en
av von Oettingens (2012, s. 24) frågeställningar är hur det pedagogiskt går att lära
generationer att delta i fler än en kulturtradition. von Oettingen menar att det
utmärkande i identitetsutvecklingen hos individer som hör till en minoritet är att de
kan ha en skild känslomässig och rättslig identitet, och individen behöver finna
balansen mellan att känna sig som det ena men också acceptera det andra. Det här är
knepigt eftersom det finns en risk för att individen som befinner sig ”mellan två
identiteter”, till slut känner sig identitetslös. Enligt von Oettingen (2012, s. 31) är
minoritetsidentiteter inte fasta och färdiga identiteter, men multipla identiteter.
Meisner (2012) använder begreppet diaspora-identitet för att förklara komplexiteten i
att leva mellan kulturer. Han menar att den danska minoritetspolitiska riktningen har
tydliga historiska rötter i 1800-talets nationalism, där tron på nationen som en
kulturellt gemensam institution lever.
Gullberg (2015b) hävdar att skolor, och speciellt historieundervisning, spelar en viktig
roll i identitetsutvecklingen. Han pratar om historiebruk och hur viktigt det är att
undersöka kring historiebruket, eftersom det kan ha många olika politiska
bakomliggande syften och ambitioner. Historiebruket kan vara målorienterat, men
ibland är det präglat av underliggande och omedvetna uppfattningar. Gullberg (2015b)
synliggör även icke-bruket av historia, vilket betyder att vissa delar av historien döljs
eller tonas ner, ofta med syfte att främja den nationella identitet som eftersträvas. Detta
är i synnerhet problematiskt ur ett minoritetsperspektiv, eftersom en minoritets
identitetsbildning i form av historieundervisning beror på den dominerande politikens
bruk av historia. Ifall minoriteters betydelse förminskas i nationalstaten är det ytterst
sannolikt att även läroplanens innehåll formas ur denna synvinkel, vilket kan utesluta
minoriteters

möjligheter

för

identitetsbildning

genom

historieundervisning.

Historiebruk ifrån ett minoritetsperspektiv är ett ämne som är i behov av mer
forskning, eftersom även forskningen präglas av politisk dominans och
majoritetskultur (Gullberg, 2015b). Gullberg hävdar att det är ytterst viktigt att
analysera hurdan historieundervisningen i olika skolor är. I hans jämförelse med tyska
och danska minoritetsskolor pekar han på en stor skillnad i skolornas
historieundervisning och verksamhetskultur. I de danska minoritetsskolorna i
Tyskland arbetas det medvetet i ett identitetsskapande syfte. Den danska identiteten
13

stärks samtidigt som tvåspråkigheten och det tyska samhället lyfts fram. Även
läroplanen förpliktar att undervisningen i historia ska ge de sydslesvigske eleverna
kunskap om bakgrunden till varför de lever i en minoritet. Gullberg (2015b, s. 45)
poängterar att det är sällsynt att läroplaner i historia understryker ”ämnets
identitetsskapande funktion så här kraftfullt”. Han analyserar de danska
minoritetsskolornas historiebruk som vetenskapligt, men finner även ideologiskt och
existentiellt historiebruk i den danska minoritetens läroplan. Gällande de tyska
skolorna i Danmark, upptäcker Gullberg att den tyska läroplanen inte nämner tyska
minoriteter i Danmark överhuvudtaget. Det betyder att ifall det finns ambition för att
utveckla och värna om den tyska identiteten hos den tyska minoriteten, syns den
ansträngningen åtminstone inte i historieundervisningen. Gullberg (2015b, s. 43) visar
att det dessutom med störst sannolikhet sker icke-bruk av historia i undervisningen i
Danmarks tyska minoritetsskolor. Gullberg föreslår att detta kan bero på att man vill
befrämja tyska språkets ställning genom att undvika framläggande av historiens
bittraste avsnitt. Gullberg analyserar den tyska minoritetsskolans historiebruk som en
blandning av vetenskapligt och politisk-ideologiskt.
Gullberg (2015b) jämför även skolor i Finland med de tyska och danska skolorna, och
belyser att de skiljer sig en hel del. I Finland är det grundlagen som styr även de
svenska skolorna, vilket betyder att det inte krävs några privata skolföreningar för de
svenskspråkiga skolorna. Läroplansgrunderna är precis likadana för finska och
svenska skolor, med skillnaden att den är översatt från finska till svenska. Varje skola
utarbetar sin egen lokala läroplan utgående från läroplansgrunderna. Grunderna ger en
del utrymme för tolkning vilket ger skolorna en möjlighet att inrikta målsättningen
enligt de lokala behoven, naturligtvis med kriteriet att de ska stämma överens med
läroplansgrundernas mål.
”I den riksomfattande läroplanen ges inget specifikt utrymme för odling av den
finlandssvenska identiteten, utan man betonar att undervisningen skall utgå från den
finländska kulturen: Grunden för undervisningen är den finländska kulturen som har
formats i växelverkan mellan den specifikt finländska, den nordiska och den europeiska
kulturen.” (Gullberg, 2015a, s. 47)

Gullberg uppmärksammar att trots lika läroplansgrunder skiljer sig läromedlen på
vissa sätt i de finska och svenska skolorna. Till exempel i de svenska läroböckerna
finns ett helt avsnitt om vikingatiden, vilket inte behandlas alls i finskspråkiga

14

läromedel. Enligt Gullberg (2015b) behandlas Finlands historia under den svenska
tiden till en del på olika sätt i finska och svenska skolor. De finlandssvenska skolorna
har en större tendens att beskriva Finlands historia från det svenska perspektivet för
att betona Finlands och Sveriges gemensamma historia. Gullberg drar slutsatsen att
finlandssvenska historiebruket är mera politiskt-pedagogiskt och ideologiskt, och att
finlandssvenska historielärare eftersträvar att förstärka den svenskspråkiga identiteten.
I finskspråkiga skolor präglas undervisningen ännu av föreställningen om ett erövrat
Finland. Gullberg (2015b) hävdar att finlandssvenska historiker har ett mer
vetenskapligt perspektiv. Gullberg, Forsgård och Mickwitz (2008, s. 180) beskriver att
den finländska historietolkningen har sina grunder i tiden efter finska kriget 1808–
1809, då tanken var att Finland måste ”separeras” från Sverige. Detta kallar Gullberg
m.fl. för ett anakronistiskt synsätt på historien, vilket betyder att man
”efterrationaliserar” och bortförklarar historia för att lyfta fram för sin tid politiskt
viktiga aspekter. Gullbergs (2015b) analys om de olika minoritetsskolorna visar att
historieundervisningen påverkas av olika förhållanden och perspektiv på historia som
inte är neutrala.

2.2.2 Institutionellt perspektiv på minoritetspedagogik
Gullberg (2015b) lyfter fram att minoritetsskolor runtom Europa är väldigt olika när
det kommer till undervisningens innehåll och målsättning. Orsaken till detta är att varje
minoritetsskola bör anpassa sig enligt eleverna och den kultur eller kulturer som
omringar dem. Ramarna för den sociala, historiska och kulturella kontexten kan vara
mycket breda. von Oettingen (2012, s. 11) menar att vissa minoriteter uppbygger deras
skolor som små kopior av det utbildningssystem och -kultur som råder i den stat där
språket talas av majoriteten av befolkningen. Det är dock problematiskt eftersom
överordnade diskurser som gäller i samhället påverkar minoritetspedagogikens
kontext. Detta gäller lagar som fungerar som utgångspunkt, organisering av
utbildningsinstitutioner och inte minst didaktiken och undervisningen på
institutionerna. Kontexten utgör därmed ramarna för minoritetspedagogikens praxis,
men kontexten går också att påverka genom praxis. (Hansen 2017, s. 34.)

15

För att tydliggöra skillnaden mellan minoritets- och majoritetsskolan, skiljer Gullberg
(2015b)

”rent

begreppsligt”

på

”finlandssvenska

skolan”

och

”svenska

minoritetsskolan”, var finlandssvenska skolor skulle vara skolor i svenskspråkiga eller
tvåspråkiga kommuner, och minoritetsskolor skulle vara svenska skolor i
finskspråkiga kommuner. Dessa minoritetsskolor kallas även språköskolor. Gullberg
(2015a) sammanfattar de delar av grundlagen som utgör en grund för förvarandet av
svenskan i Finland, och argumenterar att lagen ensam inte är tillräcklig för att
garantera det svenska i Finland. Som Gullberg (2015a) uttrycker det, ”Svenskfinland
står och faller med den finlandssvenska skolan”. Diskussionen om tvåspråkiga skolor
har pågått i Finland i ett antal år nu, och Gullberg (2015a) menar att det är
finlandssvenskarna själv som verkar vara det största hotet mot svenskan i Finland.
Med det menar han att det visat sig i debatten att det till största del är finlandssvenska
politiker som argumenterar för tvåspråkigheten. Gullberg förklarar att problemet med
tvåspråkighetsdebatten är att den är finskdriven. Inga argument för att trygga och
utveckla svenskans status har betonats, utan snarare har svenskspråkiga barns
möjligheter till att lära sig finska framhävts. Etablerandet av tvåspråkiga skolor anses
viktigt i tvåspråkiga kommuner, men ingalunda i finskspråkiga kommuner. (Gullberg,
2015a, s. 305.)
Svenskspråkiga barn som bor på finskspråkiga orter har rätt till svenskspråkig
undervisning oberoende om det finns en svensk skola i kommunen eller inte (och vice
versa). En del i 4§ i lagen om grundläggande utbildning (1228/1999) lyder: ”En
kommun som har såväl finsk- som svenskspråkiga invånare är skyldig att ordna
grundläggande utbildning

och

förskoleundervisning

separat

för

vardera

språkgruppen.” Kommunen är alltså alltid skyldig att ordna svenskspråkig
undervisning oberoende antalet barn som det behöver. Om ingen svensk skola finns
tillgänglig i närheten är alternativet att kommunen erlägger långa skolskjutsar till
närmaste svenska skolan. Längre skolvägar ökar naturligtvis risken för att tvåspråkiga
familjer hellre placerar sina barn i finskspråkiga skolor. Det finns heller inte så mycket
kännedom om detta, utan många tvåspråkiga barn placeras i finska skolor utan
medvetenhet om rätten till svenskspråkig grundutbildning. Flertalet språköskolor har
etablerats i och med att medvetna och engagerade personer har kämpat för framtida
generationers grundläggande rätt till svenskspråkig utbildning. Ibland har skolorna fått
uppleva hårt motstånd från kommunen. (Gullberg, 2015a.)
16

Samma saker har även kommit fram inom projektet minoritetspedagogik, där bland
annat lärare från språköskolor har intervjuats (under 2019–2020). Vad dessa skolor
hade gemensamt var att de startades tack vare några familjer som ville förvara
svenskan för kommande generationer i kommunen de levde i. I Lahdenperäs (2014, s.
72) undersökning kommer fram att rektorerna har en väldigt central roll i
minoritetsskolornas existens. Rektorn förväntas vara en frontfigur för minoriteten och
att ”vara överallt och på rätt ställe hela tiden”. Det krävs naturligtvis tillräckligt med
villiga familjer inom minoriteten, men en så kallad eldsjäl är vad som behövs för att
a) sätta igång verksamheten och b) hålla igång verksamheten. Att starta en
minoritetsskola är enligt Lahdenperä (2014, s. 72) oftast ett behov som uttrycks av
flera familjer. Det krävs flera entusiastiska personer som vill kämpa för att upprätthålla
minoriteten vid liv, och för att starta skolan behöver de argumentera och delta i
debatter för den gemensamma sakens skull. Ytterligare en sak som skiljer
minoritetsskolor från ordinära skolor, är en stark samhörighet. Skolan fungerar som en
slags central för minoriteten där kulturella evenemang och andra betydelsefulla
samlingar ordnas. Skolan är en viktig plats för integrering, menar Lahdenperä (2014,
s. 72).
Utmaningar som nya minoritetsskolorna möter är bland annat svårigheter med
lärarrekryteringen, elevrekryteringen och saknaden av den önskade språkmiljön
(Gullberg, 2015a, s. 293). De flesta minoritetsskolor har fått börja sin väg i alternativa
klassrum i majoritetsskolors utrymmen. Inom intervjuerna i minoritetsprojektet
belystes även att många skolor har varit tvungna att flytta många gånger.

2.2.3 Didaktiskt perspektiv på minoritetspedagogik
I Hansens doktorsavhandling (2017) framgår att det finns inga klara och tydliga regler
eller anvisningar för vad minoritetspedagogik är eller hur det bör praktiseras.
Minoritetsskolor har sin egen särskilda pedagogik eftersom de måste anpassa sig enligt
situationen, mer än i ”vanliga” (majoritets)skolor. De flesta elever har inte
minoritetsspråket som sitt modersmål, även om det är skolspråket. Det här ger
konsekvenser och utmanar lärarnas arbete, samarbete med föräldrar, organisering av

17

fortbildning och klassrumsdidaktik. Lärarna är inte utbildade till att undervisa
tvåspråkiga elever. (Hansen, 2017). Lärarna bör ha didaktiska strategier och
grundläggande teoretiska förutsättningar som uppfyller elevernas behov gällande
språkförvärv

(”language

acquisition”).

Detta

är

absolut

nödvändigt

i

minoritetsskolkontext. Därför anser Hansen att en specifikt anpassad utbildning, som
riktar sig på de utmaningar som minoritetsskols lärare möter, vore lösningen. Hansen
uppmärksammar också att den kunskapen som minoritetsskollärare innehar är
underförstådd, och svår att dela med andra. Det vore fördelaktigt om den
underförstådda kunskapen tydliggjordes genom att undersöka didaktiken i
minoritetsskolornas

undervisning.

(Hansen

2017.)

Faktum

är

att

minoritetspedagogikens praxis, dess specifika utmaningar och potential, har inte blivit
undersökta före Hansens doktorsavhandling 2017. Enligt Slotte-Lüttge (2005 s. 18)
betraktas elevers och lärares interaktion som en rad av handlingar,

i vilka de

”konstruerar en klassrumsdiskurs”. Den diskursen kan vara svår att begripa för
utomstående, speciellt i en minoritetskontext. Därför kräver minoritetspedagogikens
praxis en ingående granskning i forskningssyfte, för att kunna förklaras.
Det finns dock en del tidigare forskning om tvåspråkighet och språkutveckling i en
skolkontext, men med den ovannämnda saknaden av ett minoritetsperspektiv.
Tvåspråkighet är ett önskat tillstånd och ett grundvillkor för det pedagogiska arbetet i
en minoritetskontext (Mikkelsen Buhl, 2012, s. 153). Därför kan tidigare forskning om
klassrumsdidaktik i tvåspråkiga miljöer anses ha relevanta inslag även för
minoritetspedagogiken.
Enligt Fredsted (2012) kan en tvåspråkig persons språk betraktas ur flera synvinklar.
Först och främst bör det skiljas på personens förstaspråk, (det vill säga det språk som
betraktas som personens modersmål), det föredragna språket, och det dominerande
språket. Den tvåspråkige har ofta ett bestämt språk som hen till viss mån eller i
specifika situationer föredrar. Till exempel kan det ena språket vara bekantare i en viss
kontext, såsom skolan, vilket gör att personen hellre använder skolspråket när
samtalsämnet berör skolan. I loppet av ett barns uppväxt kan yttre språkliga stimuli
förändras såpas mycket att ett språk kommer till att dominera över ett annat. Det kan
hända till exempel om ett tvåspråkigt barn placeras i en enspråkig skola, vilket är en
typisk situation för barn med migrationsbakgrund. (Fredsted, 2012.)
18

Fredsted (2012, s. 209) belyser, att för en enspråkig person är grundspråket (A) starkt
aktiverat, medan det andra språket (B) är endast svagt aktiverat och hålls så, på grund
av kontrollmekanismer i språkproduktionsprocessen. För den tvåspråkiga är båda
språken starkt aktiverade, men ena språket (A) är alltid det primära, och utgör grunden
i språkanvändningen, medan det andra språket (B) också är högt aktiverat. Bland annat
kodväxling är ett resultat av detta. Berglund (2008, s. 109) sammanfattar 11
framträdande orsaker till barns kodväxling.
1. Personspecifiering
2. Återberättelse
3. Begrepp som hen lärt sig eller upplevelser som hänt på andra språket
4. Fyller en lucka i vokabulären
5. Ett ord är lättare tillgängligt, lättare att uttala eller uttrycka på ena språket
6. Triggereffekt
7. Förstärker budskapet
8. Förhindrar eller förklarar ett missförstånd
9. Framhäver grupptillhörighet
10. Skapar en särskild kommunikaitonseffekt
11. Inkluderar eller utesluter någon i samtalet
(Berglund, 2008, s. 109)

I didaktiska sammanhang kan elevens kodväxling bidra till ständiga inslag av
språkinlärning i undervisningen. Lärarens översättning av elevens kodväxlingar kallas
reparationer, och de är oftast korta och händer direkt i samband med elevens yttrande
(Slotte-Lüttge, 2005). På det sättet integreras språkutveckling i alla ämnen och följer
med genom skolvardagens alla delar. Slotte-Lüttge (2005) bevisar att i motsats till vad
tidigare forskning visar om kodväxling, är lärarens reparationer främjande för elevens
deltagande i undervisningen.
I de fall då elever kodväxlar och därmed har en möjlighet att på ett relativt smidigt sätt
kunna delta med sin kunskap […] kan läraren genom direkta reparationer uppvisa en
förståelse för det innehållsliga i elevens bidrag, möjliggöra ett språkligt lärande och
samtidigt bekräfta eleven som en tvåspråkig individ och fullvärdig deltagare i
klassrumsdiskursen. (Slotte-Lüttge, 2005, abstrakt.)

Enligt Barron-Hauwaert (2004) bör barnets språkblandning ses som något kreativt,
underhållande och som en förberedelse för att i framtiden kunna byta från ett språk till
ett annat. Föräldrarna kan fungera som viktiga förebilder för barnet när det kommer
till att veta var och när det är skäl att byta språk. Rontu (2005) har i sin

19

doktorsavhandling studerat barns kodväxling med deras föräldrar. Hennes
undersökning visar att när föräldern inte lägger märke till barnets kodväxling, får
barnet en bild av att det inte finns något behov att hålla sig till ett språk, trots att
föräldern själv alltid håller sig till ett språk i sin kommunikation med barnet. Rontu
(2005) betonar att barn behöver känna sig motiverade till att använda de båda språken,
för att inte det andra språket ska bli alltför dominant. Barron-Hauwaert (2004)
förklarar att epes-metoden (en person-ett språk) betyder att en förälder (eller annan
person) håller sig konsekvent till ett språk med barnet. Oftast används epes-metoden i
tvåspråkiga familjer på det sättet, att ena föräldern pratar ena språket och andra
föräldern det andra, vilket betyder att båda föräldrarna behöver ha tillräckliga språkliga
resurser för att det ska fungera på ett smidigt sätt. Vid följning av epes-metoden är det
essentiellt viktigt att inte blanda språk med varandra, och det kan kräva stort
engagemang av föräldrarna. Barron-Hauwaert menar, att föräldrar som väljer epesmodellen är ofta mycket motiverade till att deras barn ska bli tvåspråkigt, och har läst
sig in på ämnet. Metoden har blivit kritiserad, eftersom så många föräldrar känt sig
besvikna när resultatet av metoden har varit så olika för olika familjer. Det har visat
sig att epes-modellen används mest och fungerar bäst i familjer med socio-ekonomiskt
starka förhållanden. (Barron-Hauwaert, 2004.)
Fungerande samarbete mellan hem och skola är av yttersta vikt för barnets skolgång i
alla sammanhang, även när det gäller språkutvecklingen. Meyer (2012), som är
daghemsledare i ett minoritetsdaghem i Sydslesvig, Tyskland, menar att det är
nödvändigt att betona för föräldrarna att skolan eller daghemmet inte är ett språkbad,
utan en minoritetsinstitution. Föräldrarnas positiva inställning och uppmuntrande är
mycket betydelsefullt och grundläggande för barnets språkutveckling. Även
tillämpning av kulturellt anknytna aktiviteter, såsom läsning och teaterbesök påverkar
barnets språk- och identitetsutveckling.

20

3 Metod och genomförande
Detta kapitel inleds med presentation av syfte och forskningsfrågor. Därpå följer
förklaring av forskningsansats, datainsamlingsmetod, urval och avgränsningar,
undersökningens genomförande samt bearbetning och analys av data. Avslutningsvis
diskuteras forskningens etik, validitet och reliabilitet.

3.1 Syfte och forskningsfrågor
Syftet med denna avhandling är att undersöka hur elever i årskurs 5–6 i en språköskola
uppfattar sin språkliga identitet och hur skolans verksamhetskultur stöder elevers
språkidentitetsutveckling. Utgående från syftet har tre forskningsfrågor utformats:
1. Hur uppfattar elever i årskurs 5–6 i en språköskola sin språkliga identitet?
2. Vilka är för- och nackdelarna med en språköskola enligt elever i årskurs 5–6?
3. Hur stöder språköskolans verksamhetskultur elevers språkidentitetsutveckling?

3.2 Fenomenografisk forskningsansats
Valet av metod för denna avhandling gjordes utgående från syftet och
forskningsfrågorna. Avhandlingen har en fenomenografisk forskningsansats som är av
kvalitativ sort. En kvalitativ metod handlar om att undersöka hur något gestaltas, och
hur man kan beskriva ett fenomen så väl som möjligt (Larsson, 1995, s. 7–8). En
undersökning med en fenomenografisk forskningsansats lyfter fram olika
uppfattningar om ett eller flera fenomen. Den fenomenografiska forskningsansatsen
valdes för denna undersökning eftersom den ger bäst möjligheter till att få reda på
elevers uppfattningar om fenomen. De undersökta fenomenen i denna undersökning
är svenskspråkigheten på en finskspråkig ort, och minoritetspedagogik, specifikt
pedagogik i en språköskola. De undersökta uppfattningarna om fenomenet är elevers

21

(i årskurs fem och sex) uppfattningar om deras egen språkidentitet och om att vara elev
i en språköskola.
Fenomenografisk ansats skiljer sig aningen från fenomenologisk ansats. I stora drag
kan man säga att fenomenologen söker reda på människors upplevelser, medan
fenomenografen

utreder

människors

uppfattningar

(S.

Jusslin,

personlig

kommunikation, 30 mars 2020).
”Uppfattningen står ofta för det som är underförstått, det som inte behöver
sägas eller som inte kan sägas, eftersom det aldrig varit föremål för reflektion.
De utgör den referensram inom vilken vi samlat våra kunskaper eller den grund,
på vilken vi bygger våra resonemang.” (Marton och Svensson, 1978, refererad
i Larsson, 1995, s. 21.)

En åsikt är ett val man gör grundat på sin uppfattning, som ofta är oreflekterad
(Larsson, 1995, s. 23). Därför kan det vara intressant och relevant att inkludera frågor
i intervjun som berör informantens åsikter, för man kan hitta underliggande
uppfattningar genom dem. Marton och Booth (refererad I Åkerlind, 2018, s. 950)
uppmärksammar att olika grader av medvetenhet och omedvetenhet om delar av ett
fenomen leder till olika upplevelser eller uppfattning av fenomenet i sin helhet.
Fenomenologer utgår från sin egen världsuppfattning och gör en mera filosofisk
analys, medan fenomenografer fokuserar på att begrunda vad som sägs i en intervju.
Fenomenografen söker efter den underliggande och ibland dolda innebörden bakom
det informanten säger och därav analyserar hur saken i fråga framstår för informanten.
(Larsson, 1995, s. 13.) Hur fenomenologi och fenomenografi skiljer sig från varandra
kan även förklaras genom första ordningens perspektiv versus den andra ordningens
perspektiv. Marton (refererad i Larsson, 1995, s. 12 och i Åkerlind, 2018, s. 954)
beskriver att första ordningens perspektiv är vad som uppfattas som fakta, och kan
observeras utifrån. Andra ordningens perspektiv handlar om någons egna subjektiva
uppfattning, och förklarar hur personen upplever något. Inom kvalitativ metod kan
man röra sig både i första och andra ordningens perspektiv, men med fenomenografisk
ansats fokuserar man endast på andra ordningens perspektiv. En stor del av
fenomenografiska studier är gjorda inom pedagogisk forskning eller med pedagogisk
inriktning.

22

Typiskt för en undersökning med fenomenografisk ansats är att den inte visar vad som
är rätt eller fel sätt att tänka, utan i all sin enkelhet visar undersökningen på mångfalden
av olika vis man kan tänka. Visst kan den visa på självklara missuppfattningar, till
exempel uppfattningar som inte är överens med nuvarande vetenskapen. Det betyder
ändå inte att det skulle vara fel sätt att tänka, eftersom denna uppfattning kunde för det
första vara rätt i en annan kontext, och för det andra är det en filosofisk och moralisk
fråga ifall en uppfattning kan klassificeras som rätt eller fel överhuvudtaget. Med
fenomenografisk ansats vill man visa på variationen om uppfattningar. Därför är även
(så kallade) missuppfattningar av stort värde för undersökningens resultat. En
missuppfattning kan även vara ett viktigt steg mot en bättre uppfattning ifall man
tidigare haft en ännu svagare uppfattning om fenomenet i fråga. (Larsson, 1995, s. 14.)
Åkerlind (2018, s. 955–957) uppmärksammar att det hänt en märkvärdig utveckling
inom fenomenografin bland doktorsarbeten, men att det är dags för en ny bok om
fenomenografisk forskning.

3.3 Observation som datainsamlingsmetod
Enligt Denscombe (2016, s. 293) används observationsmetoden för att undersöka
utvalda sociala gruppers kulturer, övertygelser och livsstilar. Observation betyder att
forskaren under en viss tid är tillsammans med de undersökta, och betraktar, lyssnar
samt frågar för att få ett grepp om vad det är som sker (Holme & Solvang, 1997, s.
110). Genom att observera bevittnar man händelser och situationer ute på fältet precis
när de inträffar. Man vill få fram information om vad som sker när den undersökta
miljön är i sitt normala, vanliga tillstånd, utan att störa det men ändå delta i det
(Larsson, 1995, s. 11). Denscombe (2016, s. 293) förklarar att ”observationer på fältet
sker i situationer som skulle ha ägt rum oavsett om undersökning hade genomförts
eller inte.” Det betyder att för att observationen ska vara av värde till undersökningen,
genomförs den så subtilt att den inte stör den undersökta miljön. Enligt Denscombe
(2016, s. 294) är det omöjligt att observeraren inte skulle ha någon inverkan på
situationen som undersöks alls, men det är av stor vikt att observeraren är medveten
om det och försöker därav minimera sin inverkan.

23

Holme och Solvang (1997, s. 113) anger att forskaren kan genomföra observationen
antingen öppet eller dolt bakom en annan roll, men huvudsaken är att den undersökta
miljön inte tappar sin naturliga balans. Observatören behöver bli godkänd i gruppen,
och deltagarnas samtycke till observationen är ytterst viktigt. Efter det har forskaren
en stor frihet i observationen, hen kan gå runt, ställa frågor och i lugn och ro känna in
den undersökta miljön. Forskaren försöker sätta sig in i den sociala kontexten, lyssnar
och frågar för att förstå och få insikter om den undersökta gruppen. Genom öppen
observation kan man få en god inblick i de undersöktas vardag och deras
grundläggande uppfattningar. Forskaren är inte en del av den undersökta världen, men
får ta en titt in i den. (Holme & Solvang, 1997, s. 113–115.)
Jag ansåg att öppen observation som datainsamlingsmetod skulle fungera väl i denna
undersökning eftersom det kunde ge mig en bild av skolans vardag och didaktiska
tillvägagångssätt

speciellt

kring

språkanvändningen.

Observation

av

både

undervisning och raster kunde ge mig viktiga intryck som inte annars skulle dyka upp,
och dessa kunde ytterligare diskuteras med skolans lärare och elever för en bredare
förståelse av helheten.

3.4 Intervju som datainsamlingsmetod
I kontrast till observationsmetoder där man undersöker vad människor gör, fokuserar
forskningsintervjuer på vad människor säger att de gör (Denscombe, 2016, s. 263).
Denscombe (2016, s. 263) definierar forskningsintervjuer som en metod för
datainsamling, där datakällan består av människors svar på forskarens frågor. Enligt
Kvale och Brinkmann (2014, s. 17) är syftet med den kvalitativa forskningsintervjun
att förstå världen från undersökningspersonens perspektiv. Vidare förklarar Kvale och
Brinkmann att genom att lyssna till personens erfarenheter och upplevelser kan man
få reda på underliggande meningar eller teorier. En forskningsintervju är ett
professionellt samtal med sina egna regler och tekniker. Den bygger på vanligt,
vardagligt samtal, men till skillnad från en vanlig konversation menar Kvale och
Brinkmann (2014, s. 51) att det i en forskningsintervju typiskt råder en speciell
maktasymmetri mellan intervjuare och intervjuperson, bland annat eftersom
intervjuaren ställer specifika frågor och undersökningspersonen svarar på dem.
Forskaren bestämmer ämnet, ställer (kritiska) följdfrågor och har ansvar över

24

situationen, det vill säga ”håller i tyglarna”. De resultat som intervjusvaren ger är
beroende av relationen mellan informant och intervjuare, och det är på intervjuarens
ansvar att informanten känner sig trygg nog för att prata fritt om ämnet i fråga. (Kvale
& Brinkmann, 2014, s. 33.)
Det finns även olika sätt att intervjua på. Med semistrukturerade intervjuer menar
Denscombe (2016, s. 266) att även om intervjuaren har en färdig lista med ämnen och
frågor som ska följas, är intervjun mera avslappnad och formbar än vid en strukturerad
intervju. Intervjuaren bör vara redo för att vara flexibel vad gäller bland annat
ordningsföljden, och låta den intervjuade utveckla sina svar utan att hämma dem,
eftersom svaren är öppna. Intervjuaren kan ändra och utveckla intervjun under själva
intervjuns gång ifall det behövs, och det är ofta nödvändigt eftersom den
semistrukturerade intervjun tillåter relativt fria svar från den intervjuade. (Denscombe,
2016, s. 266–267.) I denna undersökning användes en semistrukturerad intervju. Jag
ansåg att den passade bäst för en intervju med elever, då ämnet i fråga inte är väldigt
klart och tydligt och flera av intervjufrågorna kunde kräva ytterligare förklaring för att
få ett heltäckande svar. Frågor om uppfattningar som berör identitet och skolan, som
är elevernas vardagliga verklighet, kan vara allt från självklarheter till abstrakta
fenomen som eleverna har svårt att sätta i ord. Därför ansåg jag att en intervju som
liknade mer en diskussion skulle vara passlig för denna undersökning.

3.5 Urval, avgränsningar och material
Denna avhandling berör främst autoktona minoriteters minoritetsskolor som
sanktionerats av statens offentliga myndigheter. Detta utesluter många andra skolor
vars målspråk och undervisningsspråk är annan än majoritetsspråket, bland annat ryskfinska och franska skolor i Helsingfors. Av alla språköskolor i Finland valdes Svenska
skolan i Lahtis, eftersom de redan visat intresse för minoritetsprojektet, och eftersom
Svenska skolan i Lahtis har fungerat som en slags ”frontfigur” för språkönätverket.
Informanterna i denna undersökning har valts utifrån det som anses vara det mest
relevanta. Vad som anses relevant har förändrats under årtionden. Morkoetter
(refererad i Hansen 2017, s. 35) presenterar att på 1960- och 1970-talet har fokuset
inom forskning om en flerspråkig undervisning och praxis varit på undersökning av
undervisningsmetoder och didaktik och därför har man ansett att lärarperspektiv varit
25

det relevantaste för forskningen. På 80-talet blev det elevperspektivet som dominerade
i undersökningssammanhang. Flertalet av empiriska undersökningar inom denna
period handlade om den lärandes upplevelser och erfarenheter. Nu har det återigen
skiftat så att det igen är lärarperspektivet som är mest framträdande inom forskningen,
men eftersom lärare från språköskolor runtom i Finland redan intervjuats inom ramen
för projektet minoritetspedagogik, föll det naturligt att denna avhandling skulle
fokusera på språköskolans elever. Sex elever från årskurs fem eller sex valdes eftersom
de med störst sannolikhet kunde berätta om sina uppfattningar om sin egen
språkidentitet. Materialet i denna studie består av informanternas uttalanden genom
intervjuer. Alla intervjuer transkriberades och det blev sammanlagt 23 sidor av text
med font Times New Roman, teckenstorlek 12 och radavstånd 1,5.

3.6 Informanter
Klassläraren för årskurserna fem och sex frågade sina elever vem som skulle vara villig
att delta i undersökningen, och sex stycken anmälde sig frivilliga. De kallas i denna
avhandling för Saga, Noora, Benjamin, Filippa, Anni och Daniel. Mer om
informanterna kommer att presenteras i resultatredovisningen. Jag har valt att kalla
informanterna för ”eleverna” i resultatkapitlet.

3.7 Undersökningens genomförande
För att komma igång och sätta mig in i materialet som redan fanns i projektet
minoritetspedagogik, fick jag transkribera tidigare intervjuer från Jyväskylä skola,
Hyvinge skola och Tavastehus skola. Senare blev även lärare från Svenska skolan i
Lahtis intervjuade och då transkriberade jag det. Rektorn för Svenska skolan i Lahtis
kontaktades och därefter ansökte jag om tillstånd för undersökningen av
utbildningsdirektören i Lahtis. När jag fått forskningstillstånd kontaktade jag
klassläraren för årskurserna fem och sex och förklarade vad mitt besök skulle innebära.
Han tog ansvaret att vidarebefordra mitt mail till elevernas hem för att få föräldrarnas
samtycke, och som redan tidigare nämnts frågade han sina elever vem som skulle vara
frivillig att delta. Jag reste till Lahtis och spenderade två skoldagar där 20–21 februari
2020. Under dessa dagar intervjuade jag sex elever och resten av tiden observerade jag
undervisning och raster. Intervjuerna bandades in med både mobiltelefon och dator

26

och samtliga frågor och svar var muntliga. Intervjuerna hände under lektionstid. Under
observationen av undervisningen antecknade jag så mycket som möjligt, bland annat
intryck jag fick och kommentarer som jag ansåg relevanta för studien. Jag tog även
några bilder inne i klassen (utan personer) med min mobiltelefon.

3.8 Bearbetning och analys av data
Intervjuerna transkriberades ordagrant, men onödiga ljud som ”öö” och ”mm”
bortlämnades. I vissa fall bestämde jag att ha kvar dessa ljud för att jag i de
situationerna ansåg det vara relevant för analysen. Till exempel om ljudet kunde tyda
på att informanten var osäker på sitt svar eller ifall ljudet var ett sätt att bekräfta eller
förtydliga något (såsom ”mm-m”). Pauser transkriberades med hjälp av punkter, så att
en punkt motsvarade en kort paus, två punkter en längre paus och tre punkter en ännu
längre paus. Ifall eleven gjorde något icke-verbalt som jag ansåg som väsentligt för
budskapet, togs det med i transkriberingen och betecknades innanför två parenteser,
likt ”((nickar))”. Jag använde utropstecken vid tillfällen, då eleven betonade något eller
höjde tonläget märkvärdigt. När transkriberingarna var klara påbörjade jag min analys
genom att leta efter likheter och skillnader i svaren, och ”grupperade ihop” de svar
som liknade varandra. Kvale och Brinkmann (2014, s. 234) bekräftar att vid analys av
data ska innehållet separeras i olika delar. De noterar även att det är viktigt att komma
ihåg kontexten kring och under intervjun och inte endast se på uttalanden som separata
sanningar. Kvale och Brinkmann (2014, s. 247) presenterar fem steg för att analysera
en intervju, och dessa steg har jag följt. Först ska forskaren få en bra uppfattning om
helheten genom att läsa intervjun grundligt. Det andra steget är att de så kallade
naturliga meningsenheterna som informanten uttryckt ska fastställas. Sedan ska
forskaren så enkelt som möjligt definiera vad som dominerar en naturlig meningsenhet
och på det sättet tematisera uttalandena utifrån informantens perspektiv, såsom
forskaren dem uppfattar. I det fjärde steget återgår forskaren till undersökningens syfte
och reflekterar ifall meningsenheterna ger resultat. Till sist sammanflätas hela
intervjuns centrala och relevanta teman i en deskriptiv utsaga. Kvale och Brinkmann
(2014, s. 246–247) belyser att första steget i meningskoncentrering oftast är kodning,
vilket betyder att man sammanfattar informanternas yttranden. Meningskoncentrering
betyder att man söker efter underliggande meningar och teorier i informanternas
uttalanden, som kan ha bildat deras uppfattning om fenomenet i fråga. Sedan bildar

27

man kategorier eller enheter av dessa underliggande meningar. Längre uttalanden ska
formuleras till så korta som möjligt. Jag anser att elevernas uttalanden var ganska korta
från början, men eftersom de ofta hade svårigheter med att hitta rätta orden eller
förklara vad de menade, ställde jag många följdfrågor, och dessa frågor samt svar
bildade en helhet som kunde sammanfattas.

3.9 Etik, tillförlitlighet och validitet
Det är viktigt att hela intervjuundersökningen från början till slut genomsyras av ett
etiskt tankesätt. Speciellt om intervjun är ostrukturerad, uppstår vissa etiska frågor
under själva intervjun, vilket kräver flexibilitet av forskaren. Etiska frågor bör funderas
på redan före undersökningen påbörjas. Kvale och Brinkmann (2014, s. 99) menar att
alla delar av en intervjuforskning berörs av etiska frågor. Syftet med undersökningen
bör vara både av vetenskapligt värde och förbättra den undersökta mänskliga
situationen. Under planeringen ska informanterna erhållas samtycke till deltagande av
studien, konfidentialiteten ska säkras, och eventuella konsekvenser av studien bör
begrundas. Under intervjusituationen bör man beakta vilka personliga konsekvenser
informanten kan råka ut för, till exempel stress eller förändringar i självuppfattningen.
”Etiska problem uppstår typiskt i intervjuforskning på grund av den asymmetriska
maktrelation som råder mellan intervjuare och intervjuperson, där intervjuaren och
forskaren vanligen är den mäktigare.” (Kvale & Brinkmann, 2014, s. 113). Detta gäller
speciellt när informanterna är barn. Som intervjuare gjorde jag mitt bästa för att få
eleverna att känna sig bekväma och trygga i situationen. Tack vare att intervjun var
semi-strukturerad, hade vi friheten att diskutera på ett naturligt sätt. Den etiska frågan
gällande analys är hur djupt intervjuerna ska analyseras, och hur mycket inflytande
informanterna ska ha över tolkningen om deras uttalanden.
Kvale och Brinkmann (2014, s. 107) förklarar att informerat samtycke betyder att
undersökningens deltagare informeras om undersökningens syfte, hur den är upplagd,
och eventuella risker eller fördelar som hänger ihop med deltagandet. Deltagarna
informeras även om att deras deltagande är frivilligt och de har rätt att ångra sig. Att
de undersökta samtycker till att delta i forskningen är ytterst viktigt vad gäller
forskningsetiken (Denscombe, 2016, s. 263). Eftersom de privata intervjuerna ska

28

presenteras offentligt behöver man inte bara beakta anonymiteten utan också vilka
konsekvenser det kan få före både deltagande i undersökningen och för tillhörande
grupper.
Observationsmetoden ställer enligt Holme och Solvang (1997, s. 110) de största
kraven för forskningsetiken. Om undersökningspersonen inte är medveten om att hen
blir observerad, kan information som personen inte vill ge ut, bli offentligt. Därför
valdes öppen observation för denna studie, och det sågs till att alla deltagare var
medvetna om och accepterade observationen. För att kunna utföra öppen observation
måste forskaren få gruppens tillit, och enligt Holme och Solvang (1997, s. 113) kan
det börja med att forskaren kontaktar en person i gruppen, som hjälper till med att
skapa förtroendet. Kontaktpersonen behöver vara ”allmänt respekterad och ha en
erkänd position i gruppen” (Holme & Solvang, 1997, s. 113). Eftersom både skolans
rektor och läraren för årskurserna 5–6 gav sitt godkännande för intervjuer och
observation, och läraren vidareförmedlade undersökningens information åt klassen
samt elevernas föräldrar, och ingen motsatte sig undersökningen, kan konstateras, att
alla deltagare gett sitt godkännande för observationen.
Inför denna studie kontaktades rektorn för Svenska skolan i Lahtis och Lahtis
utbildningsdirektör för att ansöka om lov för intervju med skolelever och observation
av undervisningen. Efter att ansökningen blev godkänd skickade jag ut ett mail åt
klassläraren för årskurserna fem och sex, där jag berättade om min undersökning och
vad deltagandet skulle innebära för eleverna. Deltagarna och deras föräldrar blev
informerade om undersökningens syfte och forskningsfrågor, intervjufrågorna i en
sammanfattning, hur intervjun skulle gå till, och konfidentialiteten kring deltagandet,
bland annat att de inte skulle vara igenkännbara eftersom deras namn kommer att
fingeras. Även observationen av undervisningen nämndes i mailet.
För att skydda deltagarnas identitet har de förblivit anonyma. Studien berör främst
människor som hör till en liten social krets, och skolans namn skrivs ut offentligt,
vilket ökar sårbarheten märkvärdigt. Rektorn och klassläraren gav sitt godkännande
för att utge att den undersökta skolan är Svenska skolan i Lahtis. Samtliga namn har
fingerats och ingen privat data som skulle kunna avslöja deltagarnas identitet finns
tillgänglig. Viss information, som till exempel föräldrarnas hemorter, valde jag att
29

undanhålla. Jag ville inte heller skriva ut om en förälder i fråga var ”mamma” eller
”pappa” för att inte utmärka de familjer som faller utanför den rådande normen.
Allt som eleverna sa under intervjun bandades in med både dator och mobiltelefon för
säkerhets skull, och allt transkriberades ordagrant. Alla väsentliga yttranden togs med
i analysen av materialet. Intervjuerna med eleverna skedde under lektionstid vilket
krävde att eleverna missade en del av lektionen, och det kan ha orsakat tankspriddhet
eller rastlöshet hos eleven. Det som undersöktes hos personen var inte särskilt känsligt
eller privat, men eftersom man aldrig kan med säkerhet säga vad som kommer fram
under en intervju, var jag som forskare beredd på olika situationer, och kände att jag
hade ansvar för att alla deltagare skulle känna sig väl till mods efter intervjun.
Enligt Denscombe, 2016, s. 410) betyder validitet att det samlade materialet i
undersökningen är trovärdigt och har grundats för, så att det är så nära sanningen som
möjligt. Det går inte att säga, att allting i undersökningen måste vara bevisat, eftersom
kvalitativ forskning inte ger så absoluta eller exakta svar. Det är en annan sak i
kvantitativ forskning. Den kvalitativa forskningen ger ingen garanti, den kan bara visa
på sannolikheter inom en rimlig ram. (Denscombe, 2016, s. 410–411). Allt som
undersökningen producerar bör vara så sanningsenligt, hänvisat till och verifierat som
möjligt. Både informanterna och läsarna ska kunna lita på att den utskrivna texten
motsvarar de givna uttalandena. Jag anser att min undersökning är trovärdig eftersom
jag noggrant följt de rekommenderade metodologiska stegen inom forskningsansatsen.
Jag har även noggrant följt anvisningarna till APA-källhänvisning (2010).
Forskningens tillförlitlighet beror på hur väl forskaren kan betrakta undersökningens
resultat från en utomståendes perspektiv. Forskaren bör hela tiden komma ihåg att
någon annan borde kunna göra samma undersökning, och den personen borde få
ungefär samma resultat. Enligt Denscombe (2016, s. 411) blir forskaren ”som
deltagande

observatör

eller

intervjuare

närmast

en

integrerad

del

av

datainsamlingstekniken”. Inom kvalitativ forskning kan undersökningens resultat
härmed bero till stor del på forskaren, även om det självfallet inte är meningen att till
stor del påverka forskningen. Som forskare har jag utgått från en så objektiv synvinkel
som möjligt för att inte låta mina egna förutfattade meningar komma i vägen för
analysen. Jag har haft i åtanke att det aldrig går att vara objektiv till 100%, vilket gjort
30

att jag ytterligare ansträngt mig till att göra mitt bästa. Jag har även under hela
processens gång försökt balansera forskarens kritiska öga med ett öppet sinne för vad
jag möjligen skulle få möta på vägen.

31

4 Resultatredovisning
I detta kapitel redovisas undersökningens resultat. Kapitlet är indelat i tre delar.
Första delen utgör en presentation av informanternas språkbakgrund. I andra delen
redogörs för elevernas uppfattningar om sin egen språkidentitet och sin skola, och i
tredje delen analyseras minoritetsskolans verksamhetskultur och hur den stöder
elevernas språkidentitetsutveckling.

4.1 Allmänt om informanterna
Sex elever intervjuades inför denna studie och de heter Saga, Noora, Benjamin,
Filippa, Anni och Daniel. Nedan följer korta presentationer om varje elevs språkliga
bakgrund. För att skydda elevernas integritet har viss information undanhållits.
1) Saga är den enda av informanterna som endast pratar svenska hemma. Hon hör
mycket finska emellan vuxna, men själv pratar hon mest svenska, och håller sig
konsekvent till svenska med en förälder. Föräldern har bott i Sverige och därför går
Saga i svensk skola. Saga har även släktingar i Sverige som hon har mycket kontakt
med. Saga pratar svenska med sitt syskon.
2) Noora pratar både finska och svenska hemma, men mest finska och icke-konsekvent
med någondera föräldern. Hennes ena förälder har bott en kort tid i sitt liv i Sverige,
men är annars helt finskspråkig. Noora pratar mest finska med sina syskon, men också
lite svenska.
3) Benjamin pratar olika språk med föräldrarna, konsekvent svenska med en förälder
och konsekvent finska med andra, och för det mesta finska med syskonen. Benjamins
ena förälder har pratat svenska med sin förälder, och kommer från en stad med en
väldigt liten procent svenskspråkiga. Benjamin pratar ändå finska med båda föräldrars
föräldrar.
4) Anni pratar finska hemma, men ibland i enstaka situationer svenska. Hon pratar
alltså minst svenska hemma av informanterna. Hennes ena förälder har bott i Sverige

32

som barn. Anni gick i finskspråkigt daghem. Annis förälders föräldrar bor i Norge och
hon pratar endast svenska med en av dem.
5) Filippa pratar lika mycket finska och svenska hemma, men endast finska med
syskonen. Hon pratar konsekvent svenska med ena föräldern och finska med andra.
Filippas ena förälder är från en stad där det bor många finlandssvenskar, och hennes
förälders föräldrar bor ännu där. Även med dem pratar Filippa finska med ena och
svenska med andra. Filippa flyttade till Lahtis när hon började på svenska daghemmet
i Lahtis.
6) Daniel pratar lika mycket finska och svenska hemma, men icke-konsekvent med
någondera föräldern. Daniels ena förälder har bott och gått skolan i Sverige. Daniel
flyttade till Lahtis när han började i svenska daghemmet. Han talar finska med sina
syskon.
Valet att gå i svensk skola var självklart efter daghemmet för alla utom Anni och
Filippa. Filippa minns att hon fick vara med och välja själv ifall det skulle bli
svenskspråkig eller finskspråkig skola, och hon är nöjd med valet. Anni minns att
hennes föräldrar inte var helt eniga om valet att hon skulle gå skolan på svenska, men
beslöt sig för svenska skolan även om det skulle bli tufft, eftersom Anni gick i
finskspråkigt daghem. Det var tveksamt i början om hon skulle stanna i svenska
skolan, men Anni berättar att hon togs snabbt med i leken.
nå de va lite sådär alla andra pratade svenska ja pratade bara finska. men dom
tog mig sådär me då. sen lärde vi oss tillsammans. o sen börja de bli bättre o
bättre o sen kunde vi leka på svenska o göra på svenska domdär alla sakerna.
de var inte mera på finska nånting sen.
-Anni

Alla elever är med i någon slags hobbyverksamhet på finska i Lahtis. Saga berättar
ändå att det ibland kommer svenskspråkiga med, och då är hon ivrig att hjälpa dem.
Anni berättar att hon som leder hobbyverksamheten kan svenska, men de pratar ändå
bara finska. Samtliga elever pratar finska när de ”går på stan”, i butiker, med kompisar
utanför skolan och för det mesta även med kompisar i skolan. Fyra av eleverna har

33

koppling till Sverige eller Norge genom deras släktingar. Saga, Benjamin, Noora och
Anni har bott i Lahtis sen födseln, men Filippa och Daniel flyttade till Lahtis i
daghemsålder. Alla andra gick i svenska dagiset i Lahtis, förutom Anni som gick i
finskt dagis.

4.2 Elevers uppfattningar om sin språkliga identitet och om att
vara elev i språköskolan
Språklig identitet
Vid frågan om eleven skulle definiera sig som tvåspråkig, finlandssvensk,
svenskspråkig, finskspråkig eller något annat, svarar Filippa och Benjamin klart och
tydligt att de känner sig som finlandssvenskar. Saga och Daniel svarar även
finlandssvensk, men lite tveksammare.
kanske lite som en finlandssvensk eller så där… ja tänker att när ja pratar så
mycke också hemma liksom svenska så de e liksom nog sådär att både och
-Saga
nå kanske finlandssvensk
-Daniel

Tabell 1. Elevens uppfattning om sitt starkare språk, identitetsuppfattning och
förälderns språkanvändning.
Elev

Starkare språk

Identifierar sig
som

Konsekvent
svenska med en
förälder

Saga

Svenska

(Lite som)
finlandssvensk

Ja

Filippa

Båda lika starka

Finlandssvensk

Ja

Benjamin

Tveksam, men pratar
mera finska

Finlandssvensk

Ja

Daniel

Svårt att avgöra

(kanske)
finlandssvensk

Nej

34

Noora

Finska

Finlandssvensk
eller tvåspråkig

Nej

Anni

Finska

Tvåspråkig

Nej

Tabell 1 visar elevens uppfattningar om sitt starkare språk, hur hen identifierar sig som
när det gäller språk, och ifall minst en förälder pratar konsekvent svenska med hen.
Att prata konsekvent svenska betyder att föräldern håller sig till språket utan att byta
till ett annat emellanåt (en person – ett språk). Sagas, Benjamins och Filippas ena
förälder pratar enbart svenska med dem, och de identifierar sig alla som
finlandssvenskar. Även om Saga upplever att hon kan bättre svenska än finska, och
även pratar mera svenska än finska hemma, svarade hon tveksammare på att vara
finlandssvensk, än Benjamin och Filippa.
Daniel pratar icke konsekvent svenska hemma men känner sig ändå finlandssvensk,
även om han uttryckte det aningen tveksammare än Filippa och Benjamin. Noora, vars
förälder inte pratar konsekvent svenska hemma, uttryckte att hon känner sig
”finlandssvensk eller tvåspråkig”, och Anni som pratar mest finska hemma svarade att
hon känner sig ”mera som tvåspråkig”.
Filippa och Daniel anser att båda språken är lika starka, men identifierar sig ändå bägge
två som finlandssvenskar. Benjamin tvekade inte alls på finlandssvenskheten, även om
han vid frågan om vilket språk som är starkare uttryckte sig på följande sätt:
nå int vet ja… jo men ja kanske pratar mera finska för att… de här e suomi!
((slår knytnäven i handen och ler))
-Benjamin

Fördelar med att kunna svenska i finska miljö
Filippa känner att svenskan är en stolthet, hon säger uttryckligen att det är roligt att
kunna svenska och att få använda svenska språket. Saga tänker att tack vare svenskan
kan hon stödja hennes finskspråkiga vänner. I hennes uttalande kan även noteras, att
utanför skolan, ”i stan”, pratar hon endast finska.

35

i stan pratar ja no hela tiden finska o sådär men ganska ofta får man hjälpa
liksom på svenskspråkiga läxor eller sådär andra kompisar
-Saga

Både Anni och Daniel ser en fördel med att kunna svenska i finsk miljö eftersom de
kan prata utan att andra förstår vad de säger.
Saga, Noora, Anni, Daniel och Filippa nämner att de även kan engelska vid frågan om
vilka språk de kan. Samtliga tillägger att de lärt sig det på skolan och att de inte är så
bra på det. Noora förklarar att hon förstår engelska bra men tycker inte att hon pratar
engelska bra. Anni är den enda som nämner ett till språk, nämligen norska, för att hon
har släktningar i Norge. Noora och Filippa tycker att det är lättare att lära sig engelska
då man är tvåspråkig. Filippa förklarar så här:
när man kan dendä svenskan så […] de e ganska många samma ord eller int
helt samma men ganska ändå sådär samma. att ganska nära varandra ändå
didär orden. o så e de lite lättare att man kan lite också gissa va dehär e fast
på finska. eiku svenska
-Filippa

Benjamin tycker det är bra att kunna många språk, och speciellt att kunna svenska i
Finland eftersom det är ett tvåspråkigt land. Han ser också en fördel med att kunna
prata med människor i Sverige, när han reser dit. Noora uppmärksammar att det är
lättare att lära känna människor och att känna samhörighet med dem när man kan
svenska. Hon nämner också en annan fördel, nämligen att det är lättare att få jobb.
nå om de kommer nån svenskspråki som har bott i sverige till exempel [till] en
hobby. så då e de lättare att liksom tutustu för att då har man mera liksom.
samma. o sen.. annars e de sådär att om du kan svenska så kan du till exempel
få lättare kesätyöpaikkoja. eller sommarjobb
-Noora

[”tutustu”: (fin: tutustua) lära känna]
Nackdelar med att vara svenskspråkig i finsk miljö
Som en nackdel med att vara svenskspråkig i finsk miljö nämner Daniel att man inte
får service på svenska när man går till butiken, och han tycker att det är tråkigt när det
inte finns så många som kan svenska. Filippa beklagar att eftersom miljön är så finsk

36

dras man lätt till att tala finska, även med kompisarna som kan svenska. Benjamins
uppfattning tyder på minoritetens osynlighet.
nå ja. de e kanske lite. den här att man talar finska me kompisarna när de e
såhä finsk miljö. så har de också blivi lite att man sen talar finska
-Filippa
många vet ju int ens att de finns, int vet så många att ja ens kan prata nånting
-Benjamin

Elevers uppfattningar om attityder mot svenskan
Anni har lagt märke till att elever i andra skolor har en konstig uppfattning om den
svenska skolan:
många andra elever i andra skolor tycker att vi har en lättare skola när vi
pratar svenska. att vi har inte samma saker som dom
-Anni

Anni berättar också att de andra eleverna har ifrågasatt om hon verkligen ens kan
svenska. De har undrat över om hon verkligen är tillräckligt bra på svenska för att gå
i en svensk skola. Anni har alltså en uppfattning om att hennes jämnåriga i finska
skolor är kritiska och skeptiska mot det svenska språket och svenska skolan.
Filippa kommer inte på att någon skulle ha undrat på något märkvärdigt sätt över
svenskan eller svenska skolan. Daniel minns att hobbykompisarna undrat över varför
han pratat svenska, och att de inte visste om att Lahtis hade en svensk skola. Benjamin
menar att ingen har undrat precis varför han går i en svensk skola, han pratar ju trots
allt svenska hemma, men folk har nog undrat om vad det är för skola han går i. Saga
berättar att människor undrar och frågar mycket om hennes språk och hon måste
förklara väldigt ofta varför hon kan svenska. Noora har stött på mest positiva attityder
till svenskan:
nå allti då ja säger att ja går i svenskspråki skola så e alla sådär kan du säga
någå på svenska. för att de e int så mycke som dedär dom kan fast dom har
svenska i skolan så dom e int så duktiga på de för att de e svårare att lära sig
när man e äldre. men ja de e ganska positivt man får... palautetta när man talar
också svenska

37

-Noora

[(fi) palautetta: respons]
Filippa, Benjamin och Daniel har inte upplevt negativa attityder mot svenskan eller
kan inte svara. Daniel säger att han inte märkt något särskilt ”ännu”. Saga berättar om
hur hon upplevt att elever inom den svenska skolan har haft negativa attityder, men att
hon har förståelse för dem.
ganska många hatar till exempel svenska som ämne i skolan så ja e allti bara
sådär att nå.. vaffö e du liksom på svenskspråki [skola] o sådär men sen när
man tänker så de e kanske för att dom kan int. att de e som jobbigt o sådär.. att
om man sku tänka att man sku vara själv där så int sku ja kanske heller sen
tycka [om det]
-Saga

Fördelar och nackdelar med språköskolan
Benjamins uppfattning är att det finns ingen mobbning i deras skola, och att det beror
på att skolan är liten. Han menar att det är lugn stämning och mindre klasser jämfört
med större skolor. Saga nämner även skillnaden med större skolor.
ganska ofta i större skolor som e på finska så man har liksom alla drog[er] där
o sådär men när vi e en så liten skola man får ha en såndär rikti koll här så de
finns liksom inget sånt här att de e liksom lite som tryggare att vara i en sån
här liten skola. när man e som mindre så man känner liksom […] nästan alla i
den här skolan när vi e så få men sen om de sku va nå åttahundra elever så e
de ju helt olika
-Saga

Både Benjamin och Saga motiverar att skolans storlek och mängden elever spelar roll
för trygghetskänslan. I deras uppfattning är den mindre skolan tryggare än de större
finskspråkiga skolorna. Anni pratar om skolans samhörighet som en fördel och att man
har mycket kontakt med varandra.
när vi e en mindre skola så vi har mycke bättre dedär yhteishenki till alla.
också mindre elever. och sen större. som är i högstadiet nu […] tiirismaa. så
de e mycke sådär. vi har jättemycke kontakt me alla
-Anni

[(fi) yhteishenki: känsla av samhörighet, gemenskap]

38

Anni är den enda som lyfter fram en nackdel om att vara elev i en språköskola. Hon
berättar att mellanmålet många gånger tagit slut för att det reserverats mindre åt en
liten skola.
Användning av svenskan i framtiden
Alla sex elever är av den åsikten att de kommer att ha nytta av svenskan i framtiden.
Filippa, Anni och Noora tänker att svenska kommer att hjälpa dem med att få jobb,
speciellt med att söka jobb eller att få sommarjobb. Noora ser att svenskan ger även
andra möjligheter:
kanske ti helsingfors alltså nån… lukio… gymnasie som kan också va på
svenska o sen tänkte ja att ja kan gå ti dedä. teatterikorkeakoulu. för att där
hjälper de också om man e tvåspråki så man kan komma ti dedä svenska teatern
i helsingfors
-Noora
[(fi) teatterikorkeakoulu: teaterhögskolan]

Filippa nämner också att man kan studera på svenska och det ger mer valmöjligheter
vid ansökning till studier. Benjamin, Saga och Daniel ser möjligheter i att man kan
flytta till Sverige eller Norge om man vill, utan att behöva anstränga sig för mycket
med språket. I likhet med Saga (ovan), ser Benjamin en möjlighet i att hjälpa andra
tack vare sin tvåspråkighet, både svenskspråkiga från Sverige men även människor
från tvåspråkiga Finland. Vid frågan ’hur tror du att du kommer att använda svenskan
i framtiden? ’, svarar han;
nå man kan prata me andra människor om dom såhär.. kan sattumoisin vara
svenskspråkiga eller såhä. så kanske dom har svårt me fast finska. så ja kan
hjälpa dom också liksom
-Benjamin

Filippa svarar att hon kommer att använda svenskan ”säkert hela tiden lite”. Daniel
kommer att använda svenskan ”ganska mycket”. Saga hoppas på att det svenska
språket ”hålls mycket” (med i hennes liv), Noora svarar att hon tror att hon kommer
att använda den. Anni vet inte om hon ”kommer att använda den så mycket” men hon
”kommer att försöka”. Anni är alltså av uppfattningen att hon kan ha nytta av svenskan
vid jobbsökning, men hon är tveksam till om svenskan kommer att vara en del av
hennes vardag.

39

Övergången till högstadiet
Alla elever kommer att fortsätta till en svenska klass i högstadiet där de har ungefär
hälften av undervisningen på svenska och hälften på finska. Filippa, Benjamin, Noora
och Anni anger inga speciella funderingar kring bytet till högstadiet, det känns
naturligt och bra och de kommer inte på något märkvärdigt att säga om det. Daniel och
Saga är lite oroliga över att vissa ämnen byts till finska, eftersom det kommer nya
termer och man kanske inte hänger med lika bra som förut. Daniel tycker att det känns
lite osäkert när inte alla kommer att prata svenska i högstadiet, han tror att det kanske
blir så att de svenskspråkiga kommer att vara mest för sig själva, separat från de
finskspråkiga. I samband med mina observationer av undervisningen kom övergången
till årskurs sju på tal med en lärare, som uttryckte sin oro om att förändringen från den
lilla, trygga skolan är stor och omvälvande för eleverna.

4.3 Språköskolans verksamhetskultur och hur den stöder elevers
språkidentitetsutveckling
Elevers uppfattningar om skolspråket
Elevernas uppfattningar om skolspråket har några få skillnader. De är alla till viss del
eniga om att skolspråket är svenska, men deras uttalanden skiljer sig en del, och en
viss osäkerhet kan upptäckas i svaren. En lärare (som jag diskuterade med i samband
med observationen) anser att eleverna förstår allt på svenska, men pratar för det mesta
bara när de måste. Flera av eleverna menar att deras språkanvändning beror på vad de
gör, men med läraren ska man prata svenska. Anni berättar att det talas svenska med
läraren även på finskalektioner. Hon förtydligar att med varandra pratar eleverna ofta
finska, speciellt under raster och grupparbeten. Under svenska veckan har hela skolan
en kampanj då det är meningen att alla ska prata svenska, det här nämner både Anni
och Benjamin, och då har de ansträngt sig extra mycket för att prata svenska under
rasten också.
nå på raster så int är de så att. då när vi haft den där kampanjen så då e de
[…] på rasten svenska. men sådär int så ofta […] o sen på lektioner så
tillsammans me andra elever så pratar vi finska. eller de e några som pratar
svenska men sen me läraren e de alltid svenska.

40

-Anni
nå me lärarna e de svenska för… svensk skola men på rasten liksom finska me
kompisarna för att… ja vet inte […]. pratspråke de e tycker ja finska lite sådär
lättare att komma ut dehä språke men no kan ja prata svenska också
-Benjamin

Noora och Saga menar att språket beror på situationen.
nå på rasterna kan de liksom vända sig lite ti finska men de är liksom både och.
o de beror lite på va vi gör […] i matsalen pratar vi på svenska… o på
timmarna. nå int på rasten så int märker di om man pratar så där lite smyg
smyg [finska]. men sen på timmarna pratar vi ofta svenska men de kan nån
gång vara finska
-Noora
nå de beror om kompisarna för att några pratar hela tiden svenska o sen pratar
man me dom allti svenska men sen pratar ja no oftare finska men om de kommer
såna kompisar som pratar bara svenska så pratar ja me dom bara svenska
-Saga

Filippa säger att med kompisarna och på rasten är det ”nog finskan man talar”, men
med lärarna är det svenska. Daniel har inte en lika konsekvent uppfattning som de
andra om att prata svenska med läraren, och han poängterar att det är ok i vissa
situationer att säga på finska istället.
nå svenska någå gånger o sen finska. men me lärarna ofta svenska […] kommer
man int ihåg denhä orden så säger man ofta på finska
-Daniel

Benjamin är övertygad om att alla pratar finska på rasten, och vid följdfrågan ”vad
säger lärarna om man pratar finska på rasten”, svarar han:
nä dom estää int de. på dagise så kanske de va lite strängare me att prata finska
men nu får man prata finska om man vill. o de gör alla på rasten
-Benjamin
[(fi) estää: hindra]

Hjälpmedel för språkidentitetsutveckling

41

Svenska skolan i Lahtis använder sig av en språktrappa för att konkretisera
språkutvecklingens målsättning. I figur 1 presenteras en plansch som finns i skolans
klassrum och som förklarar vad språktrappan innebär. Språktrappan illustrerar elevens
väg genom de språkliga nivåerna, och stegen föreställer olika delmål.

Figur 1. Språktrappan.

Språktrappans delmål och effekter dyker upp i flera av elevernas uttalanden. Benjamin
nämner helt konkret att under svenska veckan ska alla följa sin egen nivå på
språktrappan, att till exempel i matsalen prata svenska.
Olika språkliga hjälpmedel för att förstärka svenskan finns synliga i klassen. I
bokhyllan har de ordböcker och uppslagsverk, bland annat Svenska Akademins
ordlista över det svenska språket. Figur 2 visar på ett exempel av språkliga hjälpmedel
på klassrumsväggen.

42

Figur 2. Hjälpmedel för stavning av svåra vokaler.

Bilden på vokalerna är betydelsefull eftersom det märks både i elevernas skrift och
uttal att dessa vokaler är utmanande för dem. Exempelvis frågade en elev under
textilslöjden ”hur sur jag?” när hen menade ”syr”.
I mina observationer uppmärksammar jag elevernas kodväxling. Termerna som de lärt
sig i skolan sägs ofta på svenska, även i en mening som de annars säger på finska.
Exempelvis under en lektion i syslöjd, när en elev städar undan, uttrycker han ”mä
pistän nää nålenit tänne” (dvs. ”jag sätter nålarna hit”) [nål på finska är ”neula”]. Ett
annat exempel är när en elev frågar läraren om matematikuppgiften, ”onks pakko just
skriivata se enklaste formi?” (dvs. ”måste man skriva just den enklaste formen?”)
[enkel: helppo, form: muoto].
Både läraren och eleverna hjälper varandra och uppmuntrar varandra i det svenska
språket. Bland annat gör de det genom att repetera ordet på svenska som någon just
sagt på finska. Exempelvis då en elev frågar något på finska, börjar en annan elev
direkt översätta vad som just sagts. När något fattas från översättningen fortsätter
läraren översättningen. Det märks tydligt att översättningen är en naturlig del av det
sociala samspelet i klassen. Det märks även att eleverna känner sig trygga och
bekväma med att kodväxla och säga på finska ifall det är svårt med svenskan. De
verkar ändå vara medvetna om att det är viktigt att försöka.
43

Elev 1: ”opiskellaanko me kreikkalaista mytologiaa… på högstadiet?”
Elev 2: ”studerar vi…”
Lärare: ”grekisk mytologi”

Tvåspråkigheten syns naturligtvis även i elevernas olika produktioner. Detta avbildas
i figur 3 och 4 i elevernas tecknade serier.

Figur 3. "Vill du komma leka?".

44

Figur 4. ”Kielimuurista huolimatta, ymmärrettiin toisiamme!”.

Läraren motiverar eleverna att prata svenska på olika vis. Han påminner dem ofta om
att han inte skulle ha detta yrke utan svenskan. För att avsluta veckan har femmorna
och sexorna den så kallade roliga timmen varje fredag eftermiddag. Mina
observationer råkar hända precis före sportlovsveckans början, och då är det knytkalas
och pictionary i programmet för roliga timmen. Meningen med timmen är att eleverna
lär sig genom lek och spel, och pratar svenska medan de har roligt.
Lärare: ”Det är egentligen en modersmålslektion där de lär sig svenska, men
eleverna har inte förstått det ännu!”

45

När eleverna har en lite friare (mer självständig) bildkonstlektion med en vikarie blir
språket per automatik mer finskt. Vikarien pratar svenska, är van med klassen och
håller ordningen i klassen, men eftersom eleverna arbetar i olika klassrum, är det
naturligtvis omöjligt för läraren att vara ständigt närvarande, och då märks det en
tydlig skillnad i elevernas språkanvändning, beroende på om läraren är i rummet eller
inte. Det märks även en skillnad när eleverna har en lärare i träslöjd som pratar finska.
I mina observationer framgår, att vissa elever ofta försöker påminna och uppmana de
andra till att prata svenska.
Finlandssvensk kulturbildning
Vid frågan om hur finlandssvenskheten kommer fram i skolan svarar både Anni och
Saga att skolan firar svenska dagen. Saga nämner även att de firar Lucia. Filippa
kommer inte på något särskilt men hon minns nog att de har haft fester, läst böcker
och att finlandssvenska kändisar, som Krista Siegfrids, har uppträtt för deras skola.
Vid frågan ifall eleven känner till några finlandssvenska kända namn, nämner även
Noora, Saga och Anni artisten Krista Siegfrids. Sagas uppfattning om hur skolan firar
finlandssvenskhet är utstående:
när vi festar så vi festar påriktigt o int bara sådär att man pratar någå saker o
sen far man hem
-Saga
vi har varje år svenska dagen fest som vi håller. [...] och… vi hade ju dendär i
sibeliushuset dendär… när de kom andra svenska skolor också
-Anni

År 2019 arrangerades en stor gemensam svenska dagen-fest för språköarnas barn och
vuxna i Lahtis, i samband med Folktingets 100-årsjubileum. På festen uppträdde
finlandssvenska musiker, bland annat Krista Siegfrieds. Festen ordnades delvis för att
synliggöra språkönätverkets verksamhet och lyfta fram språköarnas betydelse för
Svenskfinland. Skolan hade även en invigningsfest för Svenska gården, när både
skolan och daghemmet flyttade till en ny, gemensam fastighet. Även där uppträdde
artisten Krista Siegfrids.
Daniel tar fasta på att finlandssvenskan skiljer sig från rikssvenskan.

46

nå fast de e ju så att finlandssvenskarna har ju sina egna ord ti någå saker. de
e int många som pratar rikssvenska här
-Daniel

Saga och Benjamin däremot ”blandar” och nämner Astrid Lindgren vid frågan om de
känner till några finlandssvenska författare. Efter att jag påpekar detta utbrister
Benjamin ändå ”aj jo, e de dendär Tove Jansson, ja allti sekoittaa dom” (sekoittaa [fi]:
blanda på). Noora har svårt att komma på någonting utmärkande för finlandssvenska
kulturen och Benjamin svarar att han bara kommer på att de pratar svenska.
I mina observationer lägger jag märke till att klassrummen är döpta efter
finlandssvenska kända namn, såsom Tove, Sibelius och Matilda, och namnen är
skrivna på klassrumsdörrarna. Finlandssvensk kulturbildning märks även i
inredningen innanför klassrummen, till exempel i form av Modersmålets sång – text
på tavlan, bilder och annat material. Skolan har ett gemensamt bibliotek med svenska
böcker och ljudböcker, och eleverna uppmanas till att läsa bland annat genom
motiveringsprogrammet Läslust, där eleven ska läsa ett antal böcker och skriva
recensioner för att få ett läsdiplom. Även högläsning förekommer ibland i
undervisningen.
I materialet som samlats till minoritetsprojektet kan observeras, att språkönätverket
har som mål att ordna evenemang tillsammans cirka en gång om året. I Annis svar till
vad hon ser för fördelar med en mindre skola, kommer det fram att hela skolan gör
saker tillsammans, som att resa till stafettkarnevalen eller till en annan stad för att gå
på teater på svenska. Våren 2020 deltar skolan i ett fågelholks-projekt där även finska
skolor i Lahtis är med. Det är ett stort och långvarigt projekt som skolorna skall
presentera för varandra i Sibelius-salen i Lahtis.
Flera resultat visar att skolan har en stark gemenskap, och detta lade jag även märke
till i mina observationer. Till exempel under matrasten observerade jag att rektorn gick
omkring i matsalen och pratade med olika elever. Eleverna berättade bland annat om
deras planer inför sportlovet, och det märktes att de kände varandra väl. Gemenskapen
är en viktig del som även framförs på skolans hemsida. Skolan har skrivit en låt och
gjort en musikvideo för att synliggöra svenska gården. I den medverkar hela skolan
och daghemmet, och den är finansierad av föräldraföreningen. Låten heter

47

Tillsammans. Den starka föräldraföreningen spelar också en stor roll i hur skolan
synliggörs och utvecklas. Svenska gården är en plats för svenskspråkiga evenemang,
och utgör därmed en viktig mötespunkt för alla svenskspråkiga i Lahtis.

5 Sammanfattande diskussion
I detta kapitel diskuteras undersökningens resultat i relation till tidigare forskning och
metodvalet. Studien utvärderas genom att reflektera över dess syfte, forskningsfrågor,
fördelar, resultatens giltighet och möjliga begränsningar. Slutligen anges
rekommendationer för fortsatt forskning.

5.1 Resultatdiskussion
Studiens syfte var att undersöka språköskolans elevers uppfattningar om sin språkliga
identitet, och att observera verksamhetskulturen och hur den stöder elevernas
språkidentitetsutveckling. Tre forskningsfrågor utformades för att nå bästa möjliga
undersökningsresultat. I resultatdiskussionen knyts tidigare teori ihop med
undersökningens resultat, och eventuella slutsatser presenteras. Varje forskningsfråga
bildar en underrubrik.

5.1.1 Resultat som svarar på hur eleverna uppfattar sin språkliga identitet
Fyra av sex elever uppgav att de identifierar sig som finlandssvenskar. En elev
identifierar sig antingen som finlandssvensk eller tvåspråkig, och en elev endast som
tvåspråkig. De elever som resonerar mera med tvåspråkighet än de andra, är de enda
eleverna som känner att finskan är deras starkare språk, och som även pratar mest
finska hemma i jämförelse med de andra. Resultaten från Barometerns (Sjöwall, 2020)
undersökning om finlandssvenskarnas identitetsuppfattning visar att antalet som
identifierar sig som enspråkigt svenska i Finland minskar. Bland eleverna i min
undersökning upplevde sig ingen som enbart svenskspråkig, vilket stämmer överens
med Barometerns resultat. Barometern visade, att fler och fler finlandssvenskar
betraktar sig själva som tvåspråkiga. Däremot identifierar sig de flesta av eleverna i
denna undersökning som finlandssvenskar hellre än tvåspråkiga, även om endast en
av dem anger svenskan som sitt starkare språk, och även om alla elever i praktiken är
tvåspråkiga. I den bemärkelsen skiljer sig elevernas svar från (resten av)
Svenskfinland. Det här kan vara ett resultat av, att betydelsen av förstärkandet av den

48

finlandssvenska identiteten möjligtvis är starkare i Lahtis språköskola än i en annan
svenskspråkig skola i Svenskfinland.
Noora svarade att hon känner sig som tvåspråkig eller finlandssvensk. Det kan kopplas
med Meisners (2012) argument om minoriteters diaspora-identitet, och von Oettingens
(2012) argument om minoritetsidentitet, det vill säga, att personer i en minoritet ofta
kan känna sig ”emellan två världar”. Nooras hem-miljö är mer finskt än svenskt, men
hon har ändå en stark anknytning till svenskan. Det märks eftersom hon till en del
betraktar sig som finlandssvensk, och svenskan ingår även som en stor del i hennes
framtidsplaner.
Tabell 1 visar att det finns möjliga kopplingar mellan att identifiera sig som
finlandssvensk och att ha en förälder som pratar endast svenska med en, istället för att
blanda både finska och svenska i sitt tal med barnet. Liknande koppling kan märkas i
förhållande till vilket språk som eleven anser vara starkare, men den är inte lika tydlig.
Tabell 2. Elevens uppfattning om sitt starkare språk, identitetsuppfattning och
förälderns språkanvändning.
Elev

Starkare språk

Identifierar sig
som

Konsekvent
svenska med en
förälder

Saga

Svenska

(Lite som)
finlandssvensk

Ja

Filippa

Båda lika starka

Finlandssvensk

Ja

Benjamin

Tveksam, men pratar
mera finska

Finlandssvensk

Ja

Daniel

Svårt att avgöra

(kanske)
finlandssvensk

Nej

Noora

Finska

Finlandssvensk
eller tvåspråkig

Nej

Anni

Finska

Tvåspråkig

Nej

49

Filippas och Benjamins ena förälder har finlandssvenskt ursprung, och det är sannolikt
att de har haft motivation till att ”föra det vidare” till sina barn. Det är även sannolikt
att Sagas, Filippas och Benjamins föräldrar varit medvetna om att finskan har ett starkt
inflytande på barnet i Lahtis, och att de därför valt att hålla sig till svenska så väl som
möjligt, för att förstärka barnets språkutveckling i svenska. Filippas och Benjamins
föräldrar har, medvetet eller ej, följt epes-modellen (en person-ett språk) i sin
språkanvändning med barnet. Barron-Hauwaert (2004) menar att det är en metod som
tvåspråkiga föräldrar ofta tar sig till, där båda föräldrarna håller sig till varsitt språk
vid kommunikation med barnet. Till Filippas del kan metoden ha spelat roll i att hon
känner sig precis lika stark i båda språken. Benjamin kan inte svara på vilket språk
som är starkare, men han tvekar inte på att han pratar mera finska, så för hans del spelar
den omringande miljön en större roll. De elever, vars föräldrar inte använder sig av
epes-metoden, är Daniel, Noora och Anni, varav Daniel har svårt att avgöra vilket
språk som är starkare, men Noora och Anni har starkare finska. Dessa resultat tyder
på att epes-metoden kan ha en effekt på att barnets båda språk förstärks även när den
omringande miljön är enspråkig.
Det är dock problematiskt att dra slutsatser utgående från om föräldern använt sig av
epes-metoden eller inte, eftersom Barron-Hauwaert (2004) poängterar, att den visat
sig fungera bäst i familjer med socio-ekonomiskt starka förhållanden, där även andra
betydelsefulla faktorer inverkar i barnets språkutveckling. Det betyder att epesmetoden inte är en god indikator för föräldrars engagemang eller motivation för
barnets språkutveckling. Det är viktigt att påpeka, att alla familjer inte heller har en
normativ familjeuppbyggnad såsom ”mamma, pappa, barn”. En annan sak att
poängtera är att föräldrar som använder sig av epes-modellen bör ha tillräckliga
språkliga resurser, vilket betyder att språket som föräldern kommer att tala med barnet
bör vara det språk som känns naturligt. För vissa familjer kan detta betyda en
märkvärdigt större ansträngning i att hålla sig till epes-modellen, än för andra, och det
skulle inte nödvändigtvis vara en förstärkande faktor i barnets språkutveckling, utan
tvärtom, eftersom barnet skulle känna av förälderns ansträngning. Därav vågar jag
säga, att min undersökning stöder teorin om att epes-metoden förstärker båda språkena
hos ett tvåspråkigt barn, men endast i vissa specifika förhållanden. Med det sagt, kan
50

det konstateras, att även om vissa elevers föräldrar i denna studie inte använder sig av
epes-modellen, betyder det inte att föräldrarna skulle vara oengagerade i sitt barns
språkutveckling. Det är mer sannolikt att de elevers föräldrar som blandar språk
hemma, gör det för att uppmuntra barnet till att utveckla lika starka band till båda
språken, eftersom det är vad som känns naturligt för dem att göra.
Filippa och Daniel har svårt att avgöra vilket språk som är deras starkare. Enligt
Fredsted (2012) har tvåspråkiga personer ofta ett visst språk som de föredrar i specifika
situationer. Min undersökning visar, att det är tydligt att eleverna kopplar språken till
olika kontexter. Det intressanta är att trots att både Daniel och Filippa pratar svenska
hemma, och naturligtvis delvis i skolan, har den resterande (finska) miljön en såpas
stark inverkan på dem, att finskan, i deras uppfattning, är lika stark som svenskan
(dock pratar Daniel en del finska hemma också).
Benjamins yttrande om varför han talar mera finska (”för att dehär e suomi!”) är
anmärkningsvärd eftersom den indikerar en slags jargong om att ”i Finland ska man
tala finska” (”suomessa puhutaan suomea”). Benjamins kroppsspråk gjorde det
uppenbart, att han menade det som ett skämt, och den aggressiva knytnäven är en del
av skämtet. Det intressanta är dock hur, var och varför han fått uppfattningen om, (eller
hört någon säga) att i Finland ska man tala finska, och att detta ofta sägs med en
aggressiv och bestämd ton. Jag ställer mig frågan om det rentav kan vara så, att
Benjamins uppfattning har bildats på grund av de politiska diskussionerna om det
svenska språket i Finland, där speciellt aggressiva motargument har exponerats? Och
kan liknande uppfattningar, som oftast är omedvetna, bland svenskspråkiga ungdomar
vara ett skäl till att så många finlandssvenskar är rädda om svenskans framtid, som
Agendas undersökning (Gustafsson & Strömgård, 2019) indikerade?
Fredsted (2012) skiljer på en tvåspråkig persons förstaspråk, föredragna språk och
dominerande språk. Det Benjamin säger om att finskan är ”lättare att komma ut, men
no kan ja prata svenska också (på rasten)” vittnar om att finskan är hans föredragna
språk på fritiden, och att han inte behöver anstränga sig lika mycket när han talar finska
som när han talar svenska. Filippa känner sig stolt över det svenska språket och är glad
för att den kommer i användning. Därför tycker hon även att det är ledsamt med de
sociala situationer, där alla egentligen kunde tala svenska med varandra, men de talar
51

ändå finska. Även i Sagas svar kan märkas, att hon gärna skulle prata svenska om den
sociala normen det skulle tillåta.
Orsaken till varför eleverna känner olika kan förklaras med att de föredrar olika språk
i olika situationer. Filippa skulle föredra att tala svenska i skolan med sina vänner
medan till exempel Benjamin hellre pratar finska för att det känns lättare för honom. I
flera av elevernas svar kom fram att de pratar finska med varandra på rasten. Man kan
dra slutsatsen, att finskan är automatiserad och djupt ”inrotad” i sociala systemet hos
eleverna. Enligt Fredsteds (2012) mall kan konstateras, att för de flesta eleverna är
finskan både det föredragna och det dominerande språket. Slutsatsen kan dras, att den
omringande finska miljön har stark inverkan på språköskolornas elever, och på att de
ofta föredrar finskan i situationer som inte berör skolan. Det å sin sida bekräftar att det
finns ett stort behov av förstärkning av den finlandssvenska identiteten från skolans
håll.
Agendas studie visade att finlandssvenskarna är oroade över förlusten av
svenskspråkig service. Också Daniel pekade på saknaden av svensk service som den
största nackdelen med att vara svenskspråkig i Lahtis. Benjamin verkar känna en viss
frustration eller poänglöshet i att prata svenska, det går att tolka från hans uppfattning
om att ”ingen ens vet om” att han kan prata svenska eller att det finns en svensk skola
i Lahtis. Daniel och Saga har även stött på människor som inte visste om svenska
skolan eller att de kan svenska, och Anni har varit med om att elever från andra skolor
varit skeptiska mot svenskan och svenska skolan. Det är alltså uppenbarligen inte
vanligt att möta en svensktalande i Lahtis. Den omringande miljön är starkt finsk och
det har en inverkan på eleverna.
Resultaten visar att de flesta av eleverna är frustrerade över att måsta förklara för
finskspråkiga varför de talar svenska. Noora har igen upplevt det som en positiv sak
när människor frågar henne om skolan eller svenskan. Annis uttalande om att
finskspråkiga elever varit kritiska och skeptiska tyder på att de finskspråkiga skulle ha
fördomar om svenskspråkiga. Detta kan även gå åt motsatt håll, språköskolans elever
kan ha förutfattade meningar om vad andra tänker om dem, vilket skulle orsaka att de
inte gillar när någon frågar om svenskan. De förutfattade meningarna kan däremot
orsaka att eleverna inbillar sig att de finskspråkiga är kritiska när de frågar om
52

svenskan, även om de i själva verket skulle vara genuint intresserade. Det finns alltså
en sannolikhet till att istället för att de finskspråkigas attityder skulle variera, är det
elevernas attityder till människors frågor som varierar, och därför berättar de om
upplevelserna med såpas olika toner. Daniels uttalande om att han inte ”ännu” mött
människor med negativa attityder mot svenskan, tyder på att han kanske har en känsla
av att det finns människor med negativa attityder mot svenskan, men att han bara inte
stött på dem personligen, och detta kan även vara en förutfattad mening. Det som
skulle kunna minska på förutfattade meningar bland de olika grupperna är mer
synlighet för språköskolan och för det svenska språket i Lahtis.
Saga uppgav att andra svenskspråkiga elever har negativa attityder mot svenskan. Saga
verkar ha en hög nivå av emotionell intelligens, hon förstår att när hennes jämnåriga
innanför minoriteten protesterar och uttrycker sitt missnöje över svenskan är det för
att svenskan känns krävande för dem, och inte för att det svenska språket skulle vara
på något sätt sämre än finska. Negativa attityder hos individer som hör till minoriteten
själva antyder att det skulle finnas en typ av internaliserat självförakt hos dem. Här
kan igen en koppling dras till von Oettingens (2012) minoritetsidentitetsforskning och
Meisners (2012) diaspora-identitet, eftersom Sagas jämnåriga verkar kämpa med
svårigheter att acceptera den svenska identiteten i sig själva.
Genom att förstärka den finlandssvenska identiteten och genom att ge mer synlighet
för finlandssvensk kultur i Lahtis, kan elevernas självförtroende i fråga om svenskan
förstärkas. Genom att i synnerhet samarbeta med andra skolor i Lahtis kan de
finskspråkiga få en mer sanningsenlig bild av den svenska skolan och det svenska
språket, och naturligtvis skulle det fungera även andra vägen. Detta skulle kunna
minska på den ”vi och de”-mentalitet, polariseringen, som är typisk för motsatta
grupper som inte är i tillräcklig kontakt med varandra. Även om gemenskapen i den
svenskspråkiga gruppen är god, kan gemenskap utanför språkgränserna vara av stor
vikt för språkidentitetsutvecklingen.
Alla elever ser svenskan som ett språk som de kommer att använda i framtiden, även
om Anni svarade tydligt att hon inte tror hon kommer att använda den så mycket. Det
kan konstateras att det finns en koppling mellan detta och att Annis föredragna språk

53

är finska, hon pratar mera finska hemma och uppfattar finskan som hennes starkare
språk.
Samtliga elever ser det som en fördel att kunna svenska. De flesta är medvetna om att
tvåspråkighet ger fler möjligheter och kan vara till nytta i framtiden, speciellt vad
gäller jobbsökning och studier. Tvåspråkigheten är också en fördel vid inlärning av
andra språk, två elever tycker det är lättare att lära sig engelska tack vare svenskan.
Flera elever ser att svenskan öppnar upp möjligheter för sociala kontakter och
kommunikation både över landgränser och inom Finland. Två elever ser dessutom att
de kan vara till hjälp för andra tack vare sin tvåspråkighet. Det vore intressant att veta
ifall detta är utmärkande för språköskolans elever, eventuellt på grund av deras
erfarenheter med finska jämnåriga, som haft förmånen av en svenskspråkig vän i
närheten precis när svenskaläxan varit lite för krävande.
Anni och Daniel ser en fördel med att kunna prata svenska i en finsk miljö för att ingen
förstår vad de säger. Detta avslöjar en viss stolthet i minoritetsidentiteten men också
”vi och de” -mentalitet. I intervjusituationen förstod jag som forskare inte att fråga vad
de specifikt brukar prata om när de känner på detta sätt. Nu i efterhand blir jag nyfiken
och inser att den bristande informationen skulle kunna vara värdefull för att koppla
vardagliga situationer, såsom att gå till butiken, med identitetsfrågan; hur tar sig
minoritetsidentiteten i uttryck i vardagliga sociala situationer, när den omringas av
majoritetskulturen? Hurdana saker är det som personen som hör till minoriteten inte
vill säga högt på majoritetsspråket, men känner sig trygg nog att säga på
minoritetsspråket? Finns det något specifikt som minoriteten stör sig på? Eller menade
eleverna helt vanliga situationer som vi alla då och då är med om, då vi kanske vill
viska något till kompisen, men inte berätta åt främlingen?
Två elever och en lärare uttryckte sin oro kring bytet från årskurs sex till årskurs sju,
där ungefär hälften av undervisningen kommer att vara på finska och hälften på
svenska. Saga och Daniel skulle båda föredra att alla ämnen fortfarande undervisades
på svenska, och det visar på att deras föredragna språk i en undervisningskontext är
svenska. Faktumet, att eleverna pratar finska med varandra på rasterna och övrig tid,
men skulle föredra att lektionerna fortsättningsvis hölls på svenska, tyder på att de
associerar svenskan starkt med skolan, och finskan med att vara ledig. Daniel känner
54

sig osäker eftersom de andra eleverna kommer att tala finska. Daniels uppfattning är
intressant eftersom det enda som skiljer den svenska klassen från resten av klasserna i
Tiirismaa är att vissa ämnen hålls på svenska. Elevernas språkanvändning med
varandra sker ändå (som läget är nu) majoriteten av tiden på finska, både på raster och
lektioner. Daniels uppfattning tyder på att det skulle ske en form av polarisering mellan
eleverna, och att de skulle grupperas enligt ”de finskspråkiga eleverna” och ”de
svenskspråkiga eleverna”. Det är mycket sannolikt att hans uppfattning delvis beror
på att högstadiet känns främmande, och eftersom klassen hålls densamma i
förflyttningen, kan känslan av samhörighet förstärkas ytterligare i en ny miljö med nya
människor, vilket skapar en illusion av en situation där det är ”vi mot de andra”.
Daniels yttrande tyder på att han har en uppfattning om att det finns en stark
kategorisering av ”de svenskspråkiga” i högstadiet, eftersom de är ”något annorlunda”.

5.1.2 Resultat på hurdana för- och nackdelar eleverna ser med att vara
elev i en språköskola
En stor del av resultaten som hamnar under denna forskningsfråga diskuterades redan
under den första delen av detta diskussionskapitlet, eftersom elevers uppfattningar om
att vara elev i en språköskola är så starkt kopplat till deras uppfattningar om
språkidentitet, och de överlappar varandra många gånger. Under denna rubrik har de
resultat sammanställts, som svarar mer specifikt på hurdana för- och nackdelar
eleverna ser med att vara i en språköskola.
Flera av eleverna lyfte fram att skolan har en stark gemenskap. Det kommer fram i
svaren både underförstått och uttryckligen. Annis svar visar att gemenskapen sträcker
sig så långt att det når hela språkönätverket. Hon tycker också att deras skola har bättre
samhörighet än större skolor. Även Lahdenperä (2014) hävdar att en stark samhörighet
är typiskt för minoritetsskolor, och till den samhörigheten hör alla som berörs av
minoriteten. Skolan är en central som håller minoriteten vid liv, också när det gäller
fester och andra kulturella evenemang.
Enligt Sagas och Benjamins uppfattningar finns det rentav en drastisk skillnad mellan
de finskspråkiga och svenskspråkiga skolorna i Lahtis. I Benjamins mening finns det
ingen mobbning i deras skola, och att det är lugnare samt mindre klasser än i finska

55

skolor. Enligt Saga finns det problem med droger i de större, finska skolorna. Hennes
uppfattning är att svenska skolan har ”bättre koll”, och det känns tryggt. Sagas
uppfattning kan bero på att det svenska nätverket är ogenomträngligare än det finska,
och då är det inte lika lätt att hamna i knipa, för i den täta gruppen känner alla varandra
bättre och tar hand om varandra. Speciellt Sagas uppfattning visar på en skillnad
mellan ungdomskulturen i finskspråkiga och svenskspråkiga kretsar. Dessa resultat
tyder på att språköskolans gemenskap har en mycket positiv effekt på eleverna.
Anni var den enda som lyfte fram en nackdel med att vara en mindre skola och den är
att det serverade mellanmålet inte alltid räckt till alla elever. Orsaken till detta kan vara
att skolmaten i Lahtis arrangeras av en cateringtjänst, och det serveras avgiftsbelagt
mellanmål i skolor. Vissa dagar kan det bli fel i beräkningarna.
Det finns en potentiell begränsning vad gäller resultaten under denna forskningsfråga.
För att blotta sina personliga åsikter om sin skola behöver eleven lita på personen som
frågar. Eftersom eleverna inte känner mig från förr, kan jag inte förvänta mig att de
bildat en så stark tillit till mig, att de skulle berätta om de egentligen hade flera
nackdelar att berätta om. Jag vill understryka att flera elever tog fasta på för- och
nackdelar med att vara svenskspråkig i finsk miljö, när jag frågade om för- och
nackdelar med språköskolan. I min uppfattning betyder detta, att eleverna inte
förknippar några starka nackdelar specifikt med skolan, utan ser det från ett större
perspektiv med den finska miljön inkluderat.

5.1.3 Resultat som svarar på hur skolans verksamhetskultur stöder
elevernas språkidentitetsutveckling
Redan i tidigare intervjuer inom minoritetsprojektet kom det fram att skolan har
utvecklat en alldeles unikt skräddarsydd pedagogik, som de kallar för
språköpedagogik. Det stämmer överens med Hansens (2017) och Gullbergs (2015b)
resultat om att minoritetsskolor behöver anpassa sig enligt den sociala, historiska och
kulturella kontexten i konstruerandet av ämnesdidaktiken.
Språkutveckling

56

Elevernas yttranden om språkanvändning i skolan varierar till en del. Alla är medvetna
om att skolspråket är svenska och att man ska försöka prata svenska, speciellt under
lektionerna. Läraren pratar alltid svenska med vissa undantag. Under lektionerna
pratar eleverna mera svenska än på raster och fritid, där det är för det mesta finskan
som gäller. Vissa elever uppmanar de andra att prata svenska på lektionerna. Under
grupparbeten är det oftast lättast att prata finska, men direkt eleverna vänder sig till
läraren anstränger de sig extra för att säga på svenska. Elevernas språkanvändning
beror mycket på vad de gör och i vilken situation de befinner sig i. Till exempel märkte
jag i mina observationer, och Noora avslöjade det även i sitt uttal, att eleverna är
månare om att prata svenska när en vuxen är i närheten. Härmed kan sammanfattas att
reglerna inte är alltför stränga och de följs inte väldigt noggrant. Det märks dock tydligt
att eleverna är medvetna om att det skall försökas tala svenska, åtminstone vid
specifika tillfällen, men att det i verkligheten blir mera mot finskans håll.
Eleverna kodväxlar mycket, speciellt när de talar finska med varandra och har lärt sig
alla skoltermer på svenska. Eleverna är inte rädda för att läraren skulle bli arg om de
säger något på finska då de inte kan ordet på svenska. Lärarna förhåller sig positivt till
elevernas kodväxling. Översättningar och reparationer (av kodväxling) är naturliga
delar av klassens interaktion. Det ligger i linje med Slotte-Lüttges (2005) belägg för
att kodväxlingar och reparation av dem är något som främjar klassrumsdiskursen, om
läraren tar fasta på dem i syfte att integrera språkinlärning i undervisningen.
Klassläraren påminner ofta eleverna om svenskans betydelse för deras framtid och han
har berättat att han själv inte skulle vara lärare om han inte skulle kunna svenska. Detta
har en möjlig koppling till elevernas framtidssyn, att de är målmedvetna och ser
svenskan som en möjlighet och som något de kan ha nytta av, i bland annat
jobbsökning. Det kan sammanlänkas med Barron-Hauwaerts (2004) argument om att
tvåspråkiga barn behöver motiveras till att använda båda språken.
Elevernas positiva framtidsplaner och synsätt på svenskan som en fördel är tecken på
att de känner sig motiverade till svenskans användning. Skolan använder sig av
uppmuntrande motiveringar till att prata mera svenska, som språktrappan, roliga
timmen och kampanjen svenska veckan. Språktrappan utgör en tydlig utgångspunkt
för eleverna i deras vardagliga språkanvändning. Enligt en lärare förstår eleverna allt
på svenska, men pratar för det mesta bara när de måste. Språktrappan fungerar alltså
57

även som en förutsättning för vad som förväntas av eleven. Min tolkning är, att ifall
reglerna för att prata svenska vore strängare, skulle det inte vara motiverande för
eleverna, utan kunde ha en motsatt effekt. Lärarens positiva syn på båda språken och
uppmuntran till utveckling av både finska och svenska verkar vara essentiellt för
elevernas motivation. Det är i min mening förståelsefullt, att eleverna inte ständigt
pratar svenska även om de ”skulle kunna”, eftersom det betyder mer ansträngning av
dem. I min uppfattning anstränger sig både lärarna och eleverna mycket i och med att
deras vardag fylls av de språkliga processernas olika element, i tillägg till de processer
som en vanlig skol- eller arbetsdag för med sig. Språköskolan har enligt mig funnit en
bra balans i hur mycket de kräver att eleverna ska prata svenska, eftersom elevens nivå
kartläggs och konkretiseras även för eleven. Det hjälper eleven att veta vad som
förväntas av hen, och redan det är en knuff i rätt riktning.
Finlandssvensk kulturbildning
Skolans och hela språkönätverkets gemenskap, känslan av samhörighet, är en stor del
av vad som betonas i verksamhetskulturen. Den omringande finska miljön är så
dominerande, att den finlandssvenska kulturen och samhörigheten behöver
förstärkning från skolans håll, och medvetenheten om detta syns i språköskolans
verksamhetskultur och pedagogiska tillvägagångssätt.
Det svenska språket stärks med hjälp av olika språkliga hjälpmedel och motiverande
metoder.

Den

finlandssvenska

identitetsbildningen

syns

bland

annat

i

klassrumsmaterial, inredning, kulturella studiebesök och firandet av lucia samt
svenska dagen. Den Svenska gården fungerar som en mötesplats för svenskspråkiga
även utanför skolan och utgör en viktig del av kulturbildningen. I Annis svar om hur
den finlandssvenska kulturen kommer fram i skolan, framgår att hon kopplar
finlandssvenskheten med språkönätverket. Hon ser också att språkönätverket ökar på
känslan av samhörighet. Även om eleverna hade vissa svårigheter att svara på frågan
som berörde vad som är utmärkande för finlandssvenska kulturen, nämnde de några
saker som visar att det hör till skolans mål att värna om den finlandssvenska kulturen.
Dessa är att skolan besöker stafettkarnevalen varje år, planerar och genomför en träff
med språkönätverkets skolor varje år, läser finlandssvenska böcker och förespråkar
finlandssvensk musik. De stora festerna där finlandssvenska artister spelat har varit av
stor betydelse för eleverna. Skolan samarbetar även med de finska skolorna i Lahtis
58

genom att delta i projekt som skolorna ska presentera för varandra, och det ger svenska
skolan och det svenska språket synlighet samt ökar gemenskapen över språkgränserna.
Många elever betraktar sig själva som finlandssvenskar, även om finskan är stark hos
dem alla, och detta kan vara en effekt av att språköskolan starkt betonar den
finlandssvenska kulturens betydelse. Det är även sannolikt att elevernas föräldrar har
viljan att framhäva finlandssvenskheten inför sina barn. En annan sannolikhet är, att
om man talar svenska i Lahtis, betraktas man inte i första hand som tvåspråkig, utan
markeras snarare som en svenskspråkig. Finlandssvenskheten har därav en specifik
mening i elevernas kontext. Informationen om varför eleverna anser sig själva som
finlandssvenskar är bristande, och min studie svarar inte direkt på vad
finlandssvenskheten betyder för eleverna i subjektiv mening. Vi diskuterade inte
ingående om vad det betyder för dem att säga att man är finlandssvensk.
Sammanfattande avslutning
Det är varje barns grundläggande rätt att få undervisning på sitt modersmål, och varje
kommun har en skyldighet att ordna detta (lag om grundläggande utbildning, 1999).
Lainio (u.u) hävdar att utbildning är grundläggande för språkliga minoriteters
överlevnad. Agendas rapport (Gustafsson & Strömgård, 2019) visar att
finlandssvenskar är oroade över svenskans ställning, men de är ändå nöjda med den
svenskspråkiga grundskolan och dagvården. Finlandssvenskarna anser att svenskans
ställning och den finlandssvenska kulturen är viktiga att värna om, och att fler
svenskspråkiga barn skulle vara en lösning på oron om svenskans förtvinande. Trots
det har flera små språköskolor lagts ner, och det krävs flera år av arbete och
engagemang från flera familjer för att etablera och hålla igång språköskolor (Gullberg
2015a & Lahdenperä, 2014). Språköskolorna har ofta svårt med både lärar- och
elevrekryteringen. En delorsak till det är för lite synlighet och att kommunens familjer
helt enkelt inte är medvetna om att möjligheter för en svensk skolgång finns.
Lärarrekryteringen kunde underlättas genom att lärarutbildningen skulle ta fasta på
minoritetspedagogik.
Det har även visat sig, att det ofta krävs en person som verkligen brinner för att förvara
det svenska språket och skolan, och driver fram ärendet (Lahdenperä, 2014). En sådan
person, som dessutom behöver vara en stark ledare, finns inte alltid runt hörnet.
59

Svenska skolan i Lahtis har vuxit från att vara ett litet gruppfamiljedaghem till en stor
skola och svensk gård. Processen har tagit lång tid och drivits framåt främst av rektorn,
med stöd från föräldraföreningen. Utmärkande för minoritetsskolor är att de ofta har
en stark gemenskap, och skolan är en viktig integrerande faktor för minoriteten
(Lahdenperä, 2014). Min undersökning visar, att språköskolan i Lahtis har en stark
gemenskap och jobbar också aktivt för att upprätthålla den. Gemenskapen har en viktig
identitetsbildande funktion.
Enligt

Hansen

(2017)

påverkar

samhällets

överordnade

diskurser

minoritetspedagogikens kontext, men minoritetspedagogikens praxis kan även
påverka kontexten. När språkliga normer förändras, förändras även den språkliga
identifikationen (Sjöwall, 2020). Det betyder, att det är fullständigt möjligt att ett barns
språkliga identifikation förstärks till en eller en annan riktning, genom att ställa in ett
fokus för skolans verksamhetskultur. Det betyder också, att en starkt enspråkig miljö
utanför

minoritetsskolan

gör

att

skolan

behöver

betona

den

språkliga

identitetsutvecklingen extra mycket. Språköskolan i Lahtis använder sig av
motiverande arbetsmetoder för att förstärka elevernas språkutveckling och den
finlandssvenska identiteten. De flesta av eleverna i denna undersökning identifierar
sig själva som finlandssvenska, även om finskan är för de flesta deras oftare föredragna
språk.
Min studie visar, att språköskolans pedagogiska praxis kan ha stor betydelse för
elevernas språkidentitetsutveckling. I praktiken betyder det här att ju fler barn som går
sin grundläggande utbildning i Svenska skolan i Lahtis eller någon annan språköskola,
desto fler svensktalande vuxna i samhället. Dessa resultat stämmer väl överens med
Gullbergs (2015b) argument om att Svenskfinland behöver sina finlandssvenska
skolor. Slutsatsen kan dras, att språköskolor är värdefulla för det svenska språkets
överlevnad och utveckling på finskspråkiga orter. Lahtis svenska skola fungerar som
en god förebild för hela Svenskfinland, eftersom det är en växande skola med
engagerad personal och föräldraförening.

60

5.2 Metoddiskussion
Enligt Kvale och Brinkmann (2014) ska forskningsfrågorna och metodvalet utgå ifrån
syftet med den vetenskapliga studien. Den fenomenografiska forskningsansatsen var
ett lämpligt val för studien, eftersom fenomenografins syfte är att undersöka
människors olika uppfattningar om fenomen, och studiens syfte var att undersöka
elevers uppfattningar om sin språkidentitet.
Som datainsamlingsmetoder användes intervju och observation. Sex respondenter i
intervju-undersökningen var passligt, men eventuellt skulle de ha kunnat vara en eller
två fler för att öka på resultatens trovärdighet. Dock med tanke på tiden och andra
resurser, skulle fler intervjuer kunna ha orsakat mera brister och slarvfel i
undersökningen.
Att använda observation som datainsamlingsmetod var essentiellt för att få en bra bild
om skolans verksamhetskultur, och hur den stöder elevernas identitetsutveckling. De
didaktiska tillvägagångssätten kan ibland vara så automatiska, att de inte framkommer
i intervjuer, även om lärarna kan vara väldigt medvetna om dem. Även Hansen (2017)
konstaterar att observation av undervisning är främjande för minoritetspedagogisk
forskning, eftersom kunskapen som minoritetsskolors lärare har om den specifika
skräddarsydda pedagogiken i minoritetskontext är underförstådd och behöver
undersökas. Observationen av språköskolans vardag gav mig som forskare en
helhetsbild av minoritetspedagogikens kontext. Enligt Denscombe (2016) ska
observationen ske subtilt, utan att störa den undersökta miljön. Under mina
observationer märkte jag att eleverna ibland uppmärksammade min närvaro och
påminde då varandra om att tala svenska. Denscombe (2016) menar också att forskaren
ska lyssna och ställa frågor för att sätta sig in i kontexten. Jag anser att det var viktigt
för undersökningen att jag fick i lugn och ro observera och ställa frågor av både lärare
och elever vartefter frågor dök upp. Två skoldagar räckte bra för processen.
Intervjun som datainsamlingsmetod fungerade väl för att få reda på elevernas
uppfattningar om sin språkliga identitet. Den semistrukturerade intervjun var passlig
eftersom då kändes intervjun inte så formell, utan hade en avslappnad stämning. Jag
kunde ställa följdfrågor till eleverna och intervjun var mera som en diskussion mellan
61

elev och studerande. Det finns ändå två saker som jag skulle göra annorlunda, om jag
fick välja. För det första; att inte ha bråttom, och våga fråga mera följdfrågor. För det
andra, eleverna skulle kanske ha känt sig ännu mer avslappnade om jag hade sagt åt
dem, att de inte behöver hålla sig till svenska, utan att det är ok att tala finska också.
Kvale och Brinkmann (2014) poängterar att det är på forskarens ansvar, att deltagaren
känner sig trygg nog för att prata fritt om ämnet. Svaren kunde ha varit mer
heltäckande om eleverna kände sig fria att prata finska, eftersom nu finns det en risk
för att eleverna kände ett behov av att prestera och ”visa att de kan” svenska, vilket
kan ha orsakat kortare svar. Det önskar jag att jag hade tänkt på inför och under
intervjun.
I resultatanalysen utgick jag ifrån Kvale och Brinkmanns (2014, s. 247) fem steg för
intervjuanalys. Det var lätt i början att transkribera intervjuerna och finna likheter och
skillnader i svaren. Jag märkte dock snabbt att svaren inte var så heltäckande som jag
skulle ha önskat. Ibland var ”de bakomliggande meningarna”, som jag sökte efter,
antingen så uppenbara att det var svårt att sätta det i ord, eller så krävde de lite mera
eftertänk. Jag hade till en början svårt att skilja mellan resultatanalys och diskussionens
slutsatser. Det krävde noggrann läsning och genomgång för att skilja på dessa, och för
att få diskussionen till en sammanhängande text.

5.3 Förslag på fortsatt forskning
Enligt Gullberg (2015b) har historiedidaktiskt forskning en möjlighet för utveckling
genom att undersöka olika minoritetskontexter. Samma gäller även annan form av
pedagogisk forskning, det finns mycket kvar att undersöka inom olika
minoritetssammanhang. Hansen (2017) hävdar att mera minoritetspedagogisk
forskning är en lösning till flera av minoritetsskolors utmaningar. Hon menar att det
behövs en skild minoritetspedagogisk inriktning inom lärarutbildning. Det behövs
mera observation av undervisningen och undersökning av minoritetsskolors
pedagogiska praxis.
Något som jag inte kunde svara på i min studie var hurudant historiebruket är i
språköskolan. Gullberg (2015b) bevisar att det är en grundläggande del att undersöka
vid fråga om minoriteters identitetsutveckling. Min undersökning öppnade upp

62

frågeställningen för; hurdant historiebruk förväntas skolorna enligt läroplanen
använda sig av, och hur är det kopplat till identitetsutvecklingen? Ser
historieundervisningen annorlunda ut i minoritets- och majoritetsskolor?

63

Litteratur
Barron-Hauwaert, S. (2004). Language strategies for bilingual families : The oneparent-one-language approach. Channel View Publications.
Berglund, R. (2008). Ett barns interaktion på två språk – en studie i språkval och
kodväxling. Vasa: Vaasan Yliopisto.
Denscombe, M. (2016). Forskningshandboken. Lund: Studentlitteratur.
Fredsted, E. (2012). Er flere sprog bedre end ét? Von Oettingen, A., KomischkeKonnerup, L., Mikkelsen Buhl, L., Tästensen, A. & Wagner, M. (Red.),
minoritetspedagogik (s. 206–223). Aarhus: Klim.
Gullberg, T. (2015a). Den svenska grundläggande utbildningen – garanten för det
svenska i Finland? Sjöblom, S. & Sandberg, S. (Red.). Makten att
kombinera. Svenska Kulturfonden.
Gullberg, T., (2015b). Historieundervisning och historiebruk i en språklig
minoritetskontext – Identitetsformande undervisning i minoritetsskolor i
Danmark, Tyskland och Finland. Nordidactica – Journal of Humanities and
Social Science Education, 3, 34–52.
Gullberg, T., Forsgård, N-E. & Mickwitz, J. (2008). Finskt krig svenskt arv. Finlands
historia genom nyckelhålet 1808–1809. Helsingfors: Söderströms &
Svenska Litteratursällskapet i Finland
Gustaffson, L. & Strömgård, S. (28 mars 2019). Vi är alltmer oroade över svenskans
ställning i Finland – flera finlandssvenska barn skulle rädda läget, tycker
över hälften i en ny enkät. Svenska Yle. Hämtad 29 april 2020 från
https://svenska.yle.fi/artikel/2019/03/28/vi-ar-alltmer-oroade-oversvenskans-stallning-i-finland-flera-finlandssvenska
Hadenius, P. (8/2014). Språk är kultur och identitet. Språktidningen. Hämtad 14 april
från https://spraktidningen.se/artiklar/2014/11/sprak-ar-kultur-och-identitet
Hansen, C. (2017). Mindretalspædagogik i praksis. Institut for kulturvidenskaber,
syddansk universitet og center for mindretalspædagogik, UC syd. Hämtad
5.4.2020 från https://www.ucsyd.dk/files/inlinefiles/Mindretalsp%C3%A6dagogik_i_praksis_sept.2017.pdf
Holme, I-M. & Solvang, B-K. (1997). Forskningsmetodik. Om kvalitativa och
kvantitativa metoder. Lund: Studentlitteratur.

64

Kvale, S. & Brinkmann, S. (2014). Den kvalitativa forskningsintervjun. Lund:
Studentlitteratur.
Kühl, J. (2012). Mindretal og mindretalsborgere. Von Oettingen, A., KomischkeKonnerup, L., Mikkelsen Buhl, L., Tästensen, A. & Wagner, M. (Red.),
Minoritetspedagogik (s. 33–49). Aarhus: Klim.
Lag om grundläggande utbildning 1288/1999. Hämtad 2 april 2020 från
https://www.finlex.fi/sv/laki/ajantasa/1998/19980628?search%5Btype%5D
=pika&search%5Bpika%5D=utbildning
Lahdenperä, P. (2014). Premises for Minority School Leadership in Sweden, Finland
and Spain. Open Journal of Leadership, 3, 67–75.
http://dx.doi.org/10.4236/oj.2014.33007 eller http://mdh.divaportal.org/smash/get/diva2:749420/FULLTEXT01.pdf
Lainio, (u.u). National minority language education in the Nordic countries1 in the
shadow of Council of Europe’s Minority Language Charter. Stockholm:
Stockholms Universitet.
Larsson, S. (1995). Kvalitativ analys – exemplet fenomenografi. Lund:
Studentlitteratur
Meisner, M. (2012). Mindretalspædagogik – en zombie i det 21. Århundrede? Von
Oettingen, A., Komischke-Konnerup, L., Mikkelsen Buhl, L., Tästensen, A.
& Wagner, M. (Red.), (s. 50–67), Mindretalspædagogik. Aarhus: Klim.
Meyer, B. (2012). Hverdag for en børnehaveleder – Udfordringer, dilemmaer og
visioner. Von Oettingen, A., Komischke-Konnerup, L., Mikkelsen Buhl, L.,
Tästensen, A. & Wagner, M. (Red.), (s. 165–173), Mindretalspædagogik.
Aarhus: Klim.
Miettinen, P. (19 december 2016). Svenska skolan i Lahtis växer i rasande fart.
Hufvudstadsbladet. Hämtad 1 april 2020 från
https://www.hbl.fi/artikel/svenska-skolan-i-lahtis-vaxer-i-rasande-fart-3/
Mikkelsen Buhl, L. (2012). I Sydslesvig taler danskere ’dansk-og-tysk’ – om
sprogarbejdet ved Dansk Skoleforening for Sydslesvig. Von Oettingen, A.,
Komischke-Konnerup, L., Mikkelsen Buhl, L., Tästensen, A. & Wagner, M.
(Red.), (s. 153–164), Mindretalspædagogik. Aarhus: Klim.
Rontu, H. (2005). Språkdominans i tidig tvåspråkighet: barnets kodväxling i kontext.
Åbo: Åbo Akademis förlag.

65

Sjövall, M. (31 januari 2020). Allt fler finlandssvenskar betraktar sig som
tvåspråkiga. Vasabladet. Hämtad 22 mars 2020, från
https://www.vasabladet.fi/Artikel/Visa/346988
Slotte-Lüttge, A. (2005). Ja vet int va de heter på svenska : interaktion mellan
tvåspråkiga elever och deras lärare i en enspråkig klassrumsdiskurs. Åbo:
Åbo Akademis förlag.
Svenska skolan i Lahtis hemsida. (u.å.). Hämtad 2 april 2020 från
https://peda.net/lahti/koulut/svenskaskolanilahtis
von Oettingen, A. (2012a). Kan man lære at være i et mindretal? – pædagogiske
spørgsmål til mindretalspædagogikken. Von Oettingen, A., KomischkeKonnerup, L., Mikkelsen Buhl, L., Tästensen, A. & Wagner, M. (Red.),
Mindretalspædagogik (s. 21–32). Aarhus: Klim.
von Oettingen, A. (2012b). Mindretalspædagogik – en inledning. Von Oettingen, A.,
Komischke-Konnerup, L., Mikkelsen Buhl, L., Tästensen, A. & Wagner, M.
(Red.), (s. 11–17), Mindretalspædagogik. Aarhus: Klim.
Åkerlind, G. S. (2018). What Future for Phenomenographic Research? On
Continuity and Development in the Phenomenography and Variation
Theory Research Tradition. Scandinavian Journal of Educational Research,
62(6), 949–958. Hämtad 6 april 2020 från
https://doi.org/10.1080/00313831.2017.1324899

66

