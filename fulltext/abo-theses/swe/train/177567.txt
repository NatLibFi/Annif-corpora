Tecken som stöd – en väg till kommunikation
Hur personal inom småbarnspedagogik använder samt ser på tecken som stöd

Maria Södergård

Magisteravhandling i specialpedagogik
Fakulteten för pedagogik och välfärdsstudier
Åbo Akademi
Vasa, 2020

Maria Södergård

Abstrakt
Författare
Årtal
Södergård, Maria
2020
Arbetets titel
Tecken som stöd – en väg till kommunikation. Hur personal inom småbarnspedagogik
använder samt ser på tecken som stöd.
Opublicerad avhandling i specialpedagogik för pedagogie magisterexamen
Sidantal
Vasa: Åbo Akademi. Fakulteten för pedagogik och välfärdsstudier.
49 (56)
Referat
Kommunikation är en enormt viktig del i barnets utveckling. Kommunikationen påverkar alla
delar i utvecklingen exempelvis de sociala och kognitiva färdigheterna samt de emotionella
färdigheterna. Har barnet inte något sätt att kommunicera på utvecklas barnets färdigheter inte
i typisk takt. Det betyder att barn utan en kommunikationsform, vilken den vanligaste är den
verbala kommunikationen, behöver ett alternativt sätt att kommunicera på.
Ett alternativt sätt att kommunicera på är Tecken som alternativ och kompletterande
kommunikation (TAKK). TAKK används av hörande personer som löper risk för
språksvårigheter samt av personer med funktionsvariationer. Eftersom barn med nyligen
nämnda utmaningar har använt sig av TAKK på daghem och förskola har det märkts att barn
gynnas av tecken vare sig de har utmaningar eller inte. Detta har då lett till att metoden har
börjat användas inom småbarnspedagogiken. Då kallas metoden tecken i förskola och skola. I
denna avhandling används begreppet tecken som stöd eller tecken när det handlar om tecken
som alternativ och kompletterande kommunikation samt tecken i förskola och skola.
Syftet med detta arbete är att undersöka hur Tecken som stöd används av personal inom
småbarnspedagogiken för att utveckla barns språk och kommunikation. Utifrån detta syfte har
två forskningsfrågor utarbetats:
1. Hur använder daghems-/förskolepersonal tecken som stöd i praktiken?
2. Vilka möjligheter och utmaningar ser personal på daghem och förskola med tecken som
stöd?
Metoden som används i studien är kvalitativ med intervju som datainsamlingsmetod. Elva
personer har intervjuats. Respondenterna har olika yrken och jobbar på daghem/förskola i fem
olika kommuner i Österbotten.
Forskningens resultat visar att personal använder sig av tecken som stöd i syfte att stöda barns
kommunikation. Tecken används främst med barn som har en funktionsvariation eller
utmaningar med kommunikativa och språkliga färdigheter vilka ofta är sammankopplade med
en funktionsvariation. En del av respondenterna använder tecken med hela barngruppen vare
sig de har utmaningar i språket eller inte. Tecken används för att stöda kommunikationen med
alla barn i vardagen, främst under samlingen och minst i leken. Träningen av nya tecken sker
främst i samlingen.
Respondenternas syn på tecken som stöd är för det mesta positiv. Respondenterna anser att
tecken som stöd gynnar alla barn och att det sker en utveckling i kommunikationen och
beteendet då tecken som stöd används. Någon respondent anser också att tecken kan hämma
barnen. Det finns även utmaningar med tecken som stöd, exempelvis att bara några i
personalen använder tecken eller att alla inte har haft möjlighet eller tid att gå på skolning för
att lära sig tecken.

Maria Södergård

Tecken stöder barnets kommunikation. Det är något som är intressant för både vuxna och barn
i gruppen att använda. Tecken används dock inte alltid med alla barn utan endast med vissa
som av någon anledning behöver det för kommunikationen. Tecken kunde alltså användas
ännu mer.
Sökord
Specialpedagogik, småbarnspedagogik, stödtecken, kommunikation, special education,
preschool, signing, key word sign, communication

Maria Södergård

Innehåll
Abstrakt
1 Inledning ...................................................................................................................................... 1
1.1 Bakgrund ............................................................................................................................... 1
1.2 Syfte och forskningsfrågor .................................................................................................... 2
1.3 Disposition ............................................................................................................................ 2
2 Teoretisk bakgrund .................................................................................................................... 3
2.1 Begrepp ................................................................................................................................. 3
2.2 Språkutveckling och försenad språkutveckling..................................................................... 5
2.2.1 Typisk språkutveckling................................................................................................ 5
2.2.2 Försenad språkutveckling ............................................................................................ 6
2.2.3 Hur lärare kan stöda barns språkutveckling ................................................................ 8
2.3 Tecken som stöd för språk och kommunikation ................................................................... 9
2.3.1 Tecken som stöd – en del av AKK .............................................................................. 9
2.3.2 Tecken som stöd – ett komplement till talet .............................................................. 10
2.3.3 Personal och tecken som stöd .................................................................................... 13
2.4 Tecken som stöd i daghem och förskola ............................................................................. 14
2.4.1 Att börja använda tecken som stöd ............................................................................ 14
2.4.2 Tecken som stöd i det sociala samspelet ................................................................... 16
2.5 Småbarnspedagogikens syfte gällande språket i Finland .................................................... 18
3 Metod och genomförande ......................................................................................................... 20
3.1 Syfte och forskningsfrågor .................................................................................................. 20
3.2 Val av metod ....................................................................................................................... 20
3.3 Datainsamlingsmetod .......................................................................................................... 21
3.4 Urval av respondenter ......................................................................................................... 21
3.5 Undersökningens genomförande ......................................................................................... 23
3.6 Databearbetning och analys av data .................................................................................... 24
3.7 Reliabilitet, validitet och etiska aspekter............................................................................. 25
3.7.1 Reliabilitet ................................................................................................................. 25
3.7.2 Validitet ..................................................................................................................... 25
3.7.3 Etiska aspekter ........................................................................................................... 26
4 Resultat ...................................................................................................................................... 28
4.1 Personalens användning av tecken som stöd....................................................................... 28
4.2 Personalens syn på möjligheter och utmaningar med tecken som stöd .............................. 35
5 Diskussion .................................................................................................................................. 40
5.1 Resultatdiskussion ............................................................................................................... 40

Maria Södergård
5.2 Metoddiskussion ................................................................................................................. 44
5.3 Förslag på fortsatt forskning ............................................................................................... 45
Litteratur ...................................................................................................................................... 47
Bilagor
Bilaga 1: Forskningslov
Bilaga 2: Intervjufrågor

Maria Södergård

1 Inledning
I detta kapitel redogörs för avhandlingens bakgrund, syfte och forskningsfrågor. I slutet av kapitlet
redovisas även avhandlingens disposition.

1.1 Bakgrund
Vid varje daghem och förskola jag någonsin vikarierat eller varit på praktik i har jag märkt att en
del av personalen, både mera och mindre, använder sig av tecken som stöd. Detta har gjort att jag
har fått ett intresse för ämnet, speciellt när jag började förstå att tecken stöder barnets språk och att
barnet får ett sätt att kommunicera även om det inte kan kommunicera verbalt. När jag började
förstå att tecken som stöd faktiskt hjälper barnet började jag fundera på vem som använder tecken
som stöd och varför de egentligen använder tecken.
I Grunderna för planen för småbarnspedagogik (2018, s. 44) står det att ”barnets språkförståelse
ska vid behov stödjas med hjälp av bilder, föremål och tecken.”. Eftersom det står i planen att
tecken kan vara en metod att stöda barns språkförståelse är det väsentligt att undersöka ämnet mera.
Doherty-Sneddon (2008, s. 301) konstaterar att talterapeuter länge har använt sig av olika former
av tecken med barn som har språk- och/eller kognitiva utmaningar. Detta eftersom det är välkänt
att kommunikationen är kärnan i barnets utveckling vare sig det handlar om kognitiva-, sociala-,
emotionella- eller beteendefärdigheter. Larsson (2017, s. 46) menar dock att det inte endast är barn
som har någon språklig svårighet som gynnas av tecken som stöd. Det kan vara till nytta för
småbarn att teckna eftersom barns språkutveckling kan stödas om barnet, under sitt första år,
använder sig av tecken som stöd.
Arnqvist (1993, s. 10) poängterar att den främsta orsaken till språk är att kunna uttrycka sig och
barn använder sig av språket för att kunna föra vidare vilka känslor, behov och attityder de har till
sin omgivning. Detta innebär att alla behöver något sorts språk och har individen inte ett verbalt
språk kan tecken som stöd vara ett bra alternativ.

1

Maria Södergård
Dessa författare har påpekat att en fungerande kommunikation är något av det viktigaste som finns
eftersom kommunikationen påverkar hela individens utveckling. Det är inte endast individer utan
verbal kommunikation som kan ha nytta av tecken utan också andra barn. Något barn kanske bara
är sen i sin språkutveckling och då stöder tecken hen att komma igång med språket. Dessutom är
det bara positivt att en hel grupp lär sig tecken så att alla sedan kan kommunicera med varandra
vare sig barnen har ett verbalt språk eller inte.
Studien gagnar småbarnspedagogiken och specialpedagogiken med tanke på att kommunikation
påverkar hela individen och dess omgivning. Min egen upplevelse gällande tecken som stöd är att
personalen inom småbarnspedagogik och andra vuxna inte känner till vad tecken som stöd innebär
och vilka fördelarna är. Därför hävdar jag att det behöver finnas studier där fördelar med tecken
klart och tydligt framgår samt hur personalen kan göra för att jobba med tecken på daghem och
förskola.

1.2 Syfte och forskningsfrågor
Syftet med detta arbete är att undersöka hur Tecken som stöd används av personal inom
småbarnspedagogiken för att utveckla barns språk och kommunikation. Utifrån detta syfte har två
forskningsfrågor utarbetats:
1. Hur använder daghems-/förskolepersonal tecken som stöd i praktiken?
2. Vilka möjligheter och utmaningar ser personal på daghem och förskola med tecken som stöd?

1.3 Disposition
Avhandlingen börjar med inledningen och går sedan över till den teoretiska bakgrunden i kapitel 2
där andra forskares resultat framkommer. I kapitel 3 beskrivs

metoden som används i

avhandlingen, vad som gjorts och hur datamaterialet analyserats. Resultatet presenteras i kapitel 4
samt en sammanfattning av resultatet. I kapitel 5 hittas resultatdiskussionen, metoddiskussionen,
slutsatser samt förslag på fortsatt forskning.
2

Maria Södergård

2 Teoretisk bakgrund
Detta kapitel inleds med en beskrivning av de centrala begrepp som är relevanta för avhandlingen.
Kapitlet behandlar även barns typiska språkutveckling och den försenade språkutvecklingen. I
avsnitten 2.3 och 2.4 redovisas betydelsen av tecken som stöd för språket, kommunikationen och
de sociala färdigheterna samt hur tecken som stöd används i daghem och förskola. I slutet av
kapitlet beskrivs småbarnspedagogikens syfte gällande språket i Finland enligt lagen om
småbarnspedagogik, grunderna för planen för småbarnspedagogiken och grunderna för
förskoleundervisningens plan.

2.1 Begrepp
De begrepp som definieras är teckenspråk, tecken som alternativ och kompletterande
kommunikation, tecken i förskola och skola samt tecken som stöd.
Enligt psykologiguiden (2019) är teckenspråk ett sätt att kommunicera där individen gör tecken
med sina händer. Oftast är det personer med mycket grav hörselnedsättning som använder sig av
teckenspråk i kommunikation med varandra.. Heister Trygg (2010, s. 10) påpekar att teckenspråk
är ett fullständigt och officiellt språk, precis som vilket annat språk som helst där olika gester och
handalfabet används.
Heister Trygg (2010, s. 9–11) påpekar att Tecken som alternativ och kompletterande
kommunikation (TAKK) är en metod som används för att stödja kommunikationen. TAKK är alltså
inte ett språk. De som använder sig av TAKK är personer som är hörande men som har eller löper
risk för språksvårigheter. I praktiken används TAKK enligt den enskilda individens behov och
förutsättningar och språkets utveckling sker i samspel med andra. Tecknen som används i TAKK
har lånats från teckenspråket. Psykologiguiden (2019) definierar Alternativ och kompletterande
kommunikation (AKK) som en annan metod vilken används av personer med språkutmaningar för
att uttrycka vad de tänker och vad de vill. Detta görs med hjälp av till exempel text, symboler,
kartor, kommunikationsmappar och andra hjälpmedel som inte kräver ett verbalt språk. Enligt
Dressler, Bland & Baumgartner (2016, s. 2–3) heter det alternativ kommunikation när den muntliga
3

Maria Södergård
kommunikationen ersätts medan det heter förstärkande kommunikation när förmågan att
kommunicera stöds. Exempel på förstärkande kommunikation är teckenspråk, gester, kroppsspråk,
bokstavstavlor och ögonpekande.
Heister Trygg (2010, s. 9, 11) menar att eftersom TAKK länge har använts i förskolor och skolor
för att stödja barn med funktionsvariationer har pedagoger både kommit i kontakt med tecken samt
sett positiva resultat av användandet. Det har då lett till att pedagoger provat att använda sig av
tecken med barn utan funktionsvariation. TAKK har istället använts t.ex. med barn som har ett
annat modersmål eller egentligen med alla barn vare sig de har utmaningar med språket eller inte.
Metoden har fått namnet tecken i förskola och skola men blir ofta kallat TAKK. Det finns dock en
del skillnader mellan tecken i förskola/skola och TAKK. Skillnaderna hänför sig främst till med
vem tecken används. TAKK används till största delen med barn som har språkutmaningar och
funktionsvariationer, medan tecken i förskola och skola används med vilka barn som helst.
Heister Trygg (2010, s. 9, 11) använder begreppet tecken som stöd (TSS) när det handlar om den
metod som används när en person i vuxen ålder kan kommunicera verbalt men fått en mycket grav
hörselnedsättning eller en hörselskada. Personer med hörselsvårigheter har ofta också
kommunikationsutmaningar. Tecken som stöd är då en bra metod för att stödja och förtydliga
kommunikationen hos individer med hörselsvårigheter. Tecken som stöd används då genom att
personer i omgivningen talar och artikulerar ord tydligt på samma gång som de visar tecken för de
betydelsebärande orden.
I detta arbete används begreppet tecken som stöd och tecken när det handlar om tecken i förskola
och skola samt tecken som alternativ och kompletterande kommunikation. Detta val har gjorts
eftersom många i personalen på svenska daghem i Österbotten använder sig av begreppet tecken
som stöd både med barn utan och med utmaningar.

4

Maria Södergård

2.2 Språkutveckling och försenad språkutveckling
2.2.1 Typisk språkutveckling
Jensen och Ulleberg (2013, s. 342) hävdar att forskning visar att barn redan från födseln är aktiva
i samspelet och kommunikationen med omgivningen. Ju äldre barnet blir desto mer utvecklas och
förändras barnets deltagande i samtal. Omgivningens kommunikation med barnet förändras
parallellt med barnets utveckling i kommunikationen. Svensson (2009, s. 12) skriver att innan
spädbarn kan tala så kommunicerar barnet ändå. Kommunikationen sker genom skrik, joller,
minspel, gester, blickar och pekningar. Denna kommunikation kallas förspråklig kommunikation.
Enligt Onnis, Truzzi och Xiaomeng (2018, s. 132) utvecklar barn under de första åren i sitt liv
många olika färdigheter. De färdigheterna skapar tillsammans en förståelse för talet i barnets
omgivning och gör att barn kan kommunicera med andra. Eftersom språket är en färdighet som är
komplicerad behöver flera färdigheter utvecklas samtidigt. För att ett barn, med en typisk
utveckling, ska få en grundläggande och flytande kontroll över språket behöver barnet åtminstone
fyra till fem år på sig för att utveckla färdigheten. För att språkets utveckling skall lyckas behövs
grundläggande kognitiva färdigheter, kommunikativa interaktioner med barnets vårdnadshavare
samt varaktig utsättning för språk. Språket kan påverkas negativt om barnet inte får möjlighet till
de uppräknade sakerna och om lärandeprocessen har blivit störd på grund av det. Detta kan då leda
till att flera andra områden påverkas, så som de sociala färdigheterna och att ta till sig instruktioner,
vilket i sin tur leder till att barnets kognitiva färdigheter inte utvecklas till den typiska nivån.
Bruce (2009, s. 56–57) belyser barnets personlighet samt arv och miljö som av stor betydelse för
språkförmågans utveckling. De barn som redan har ett bra verbalt språk kan ställa frågor och få
svar tillbaka. Genom att barnet ställer frågor utvecklas språket kontinuerligt. Ett barn som istället
har ett svagt verbalt språk ställer inte lika många frågor vilket då leder till att barnet inte får
tillräckligt mycket stimulans för att språket ska utvecklas kontinuerligt. De barn som är språkligt
duktiga blir duktigare och de som är språkligt svaga lämnar efter ännu mer. De barn som anser att
det är svårt och jobbigt att prata undviker det och går då miste om tillfällen att öva språkförmågan.

5

Maria Södergård

2.2.2 Försenad språkutveckling
Sunderajan och Kanhere (2019, s. 1642) definierar en försenad språkutveckling som när barnets
verbala kommunikation är mera oförståelig än förväntat eller om barnet har ett språkljudsfel som
inte hör till barnets ålder. Forskarna menar att en försening i språkutvecklingen diagnostiseras när
ett barn inte har nått de typiska målen i barnets åldersgrupp.
Enligt Bruce (2009, s. 67–68) gäller det en specifik språkstörning när bristerna i språket inte kan
förklaras av bristande syn, hörsel, begåvning, känslomässig utveckling, motorik och uppenbara
brister i den språkliga stimulansen. Ju fler aspekter i språket som det finns utmaningar inom, desto
allvarligare störning. Olika saker som kan upptäckas hos barn som har problem med grammatiken
är att barnet använder sig av korta och lätta meningar och lämnar bort småord och böjningar. Låter
barnet som det skulle vara yngre än det är och språkljud saknas, kastas om eller ersätts är det
problem med språkljud och uttal. Är utmaningen språkförståelsen kanske barnet verkar
okoncentrerat och missuppfattar mycket. Är problemet uttrycksförmågan och språkförståelsen
handlar det om en generell språkstörning. Utmaningar med språkförståelsen tolkas lätt som brister
i motivationen eller blyghet.
Sunderajan och Kanhere (2019, s. 1642) skriver att det har visat sig att obehandlade förseningar i
tal och språk kvarstår för 40–60% av barn med språksvårigheter. Barn som har obehandlade
förseningar i språket har också större risk att utveckla utmaningar inom de sociala-, emotionella-,
beteende- och de kognitiva färdigheterna i vuxen ålder. Det är svårt att uppskatta vem som har/får
en försening i språket eftersom många hävdar att det är ärftligt och att det inte är något att oroa sig
över. Ofta är det tankesättet att ”vänta och se” som leder till en sen diagnos och sena åtgärder
gällande en tal- eller språkutveckling som är försenad.
Lane, Shepley och Lieberman-Bets (2016, s. 3216) beskriver den verbala kommunikationen som
en möjlighet för barn att dela med sig sin vilja och åsikter till föräldrar, kompisar och andra vuxna
och inom det första året av livet uppstår avsiktliga kommunikationsförmågor. Barnet börjar
använda sig av gester och ögonpekning för att visa vad hen vill kommunicera. Sedan kopplas dessa
gester ihop med det talade språket. Barn med funktionsvariationer är dock mera troliga att visa
förseningar i tal och språk. Tal- och språkförseningar är speciellt vanligt hos barn med autism.

6

Maria Södergård
Lane, Shepley och Lieberman-Bets (2016, s. 3216) menar att barn som har autism ofta har en
försening i sin expressiva kommunikation vilket påverkar deras förmåga att självständigt fungera i
en typisk miljö. Utvecklar individer med autism ett expressivt språk under sin tidiga barndom är
deras möjligheter bättre senare i livet.
Enligt Mirenda (2003, s. 203) uppskattas det bara vara en tredjedel av hälften av barn och vuxna
med autism som inte använder sig av språket funktionellt. Därför är många av individerna som har
autism kandidater för att använda sig av AKK. Antingen som ett hjälpmedel eller som deras
primära sätt att kommunicera.
I Zambrana, Vollrath, Jacobsson, Sengpiel och Ystroms (2020, s. 3–4) forskning visar resultatet att
en prematur födsel är associerat med större risk för förseningar i språket. Dock visade forskningen
att vid 5-årsåldern har de flesta barn hunnit ikapp sina äldre syskon om inte barnet fått andra skador
vid födseln.
Sunderajan och Kanhere (2019, s. 1642–1643) förklarar att hörselnedsättning också är en
väldokumenterad orsak till förseningar i språket. Orsaker till förseningar i språket är dock många
och representerar ett invecklat förhållande mellan den biologiska utvecklingen och den sociala
miljön där barnet lär sig prata.
Enligt Næss, Halaas Lyster, Hulme och Melby-Lervåg (2011, s. 2226) är den mest vanliga
biologiska orsaken till en intellektuell funktionsvariation, Downs syndrom. Precis som andra barn
med inlärningssvårigheter riskerar barn med Downs syndrom en icke-typisk utveckling i språket.
Eftersom förmågorna hos alla barn med Downs syndrom varierar mycket är det svårt att identifiera
en gemensam språkprofil för dessa barn. Næss, Halaas Lyster, Hulme och Melby-Lervåg (2011, s.
2231) menar att barn med Downs syndrom har utmaningar inom alla språkdelar förutom det
mottagande ordförrådet. Forskarna frågar sig varför det mottagande ordförrådet är enklare.
Forskarnas hypotes är att det inte är lika krävande att ta emot språk som att faktiskt behöva
producera talat språk. Clibbens (2001, s. 102) understryker att barn med Downs syndrom gynnas
av att använda sig av tecken som stöd.

7

Maria Södergård

2.2.3 Hur lärare kan stöda barns språkutveckling
Enligt Svensson (2009, s. 137) behöver lärare fundera över sin attityd till språket. Läraren behöver
förklara för barnen att det inte endast finns ett språk som är rätt, utan det finns många språk och
språkstilar som är korrekta. Detta gör att det är mycket bra att barnen får möjlighet att ta del av
andras uttal och dialekter samt språkliga vändningar. När det gäller språket ska kraven inte vara
för stora och det ska inte uppmärksammas om ett barn pratar på ett ovanligt sätt eftersom de flesta
barnen växer från det icke-typiska språket i egen takt. Att tvinga ett barn att tala tydligare är något
som absolut inte ska göras.
Den psykiska miljön ska vara så avspänd som möjligt och det ska vara en lugn atmosfär. Barnen
ska inte heller behöva känna någon press när de använder språket. Möjligheter till verbal
kommunikation ska ges till barnen samt att lyssna till vad de har att säga och att låta dem ge svar.
Det är av stor vikt att visa barnen att det är roligt att kommunicera och de bör ges samma
uppmärksamhet man som vuxen själv vill ha när kommunikation sker. En annan sak som är viktigt
är att ge barnen möjlighet att ofta få uttrycka sig verbalt och att även skapa olika situationer där
diskussion med andra måste ske. Svensson (2009, s. 139) anser att en ändring i den fysiska miljön
även stöder barnens språkutveckling. Är miljön utforskande och ändras ofta leder det till andra
aktiviteter som kanske inte gjorts eller talats om tidigare.
Svensson (2009, s. 138) betonar vikten av att ställa frågor. Barnen ska ges tid att ställa frågor och
lärare ska ställa frågor till barnen. Dessutom ska barnen uppmuntras att ställa frågor till kompisarna
och till de egna föräldrarna. Barns språkutveckling stöds genom läsning och vid boksamtal.
Berättande är även bra. Barnen kan själva berätta, hitta på en egen historia eller återberätta till
exempel en bok som just blivit läst högt.

8

Maria Södergård

2.3 Tecken som stöd för språk och kommunikation
2.3.1 Tecken som stöd – en del av AKK
Dressler, Bland och Baumgartner (2016, s. 1) påpekar att personer som inte kan kommunicera
verbalt p.g.a. att språkutvecklingen inte haft möjlighet att utvecklas typiskt eller personer som
tappat förmågan senare i livet också behöver ha ett alternativt sätt att kommunicera. AKK är då ett
sätt för sådana individer att förbättra kommunikationen. AKK uppmuntrar verbal kommunikation
hos både vuxna och barn som ännu är på en förspråklig nivå i kommunikationen. Dessa personer
använder sig av ögonkontakt, gester eller andra strategier för att kommunicera utan ord.
Enligt Dressler, Bland och Baumgartner (2016, s. 2) är den verbala kommunikationen mest vanlig.
AKK är dock ett effektivt stöd för individers kommunikation, språk, läs- och skrivutveckling samt
för småbarn som har ett begränsat eller inget språk alls. Även för de som är i riskzonen för en
försening i språket och de som har ett verbalt språk men är svåra att förstå, är AKK ett effektivt
stöd. Svensson (2009, s. 12) poängterar dock att språk inte endast handlar om tal- eller skriftspråk
utan även om teckenspråk, blissymboler, piktogram, morsesignaler, brailleskrift samt kroppsspråk.
Dressler, Bland och Baumgartner (2016, s. 2) konstaterar att forskning visat att AKK är en effektiv
metod som hjälper att sätta igång språkutvecklingen och de grundläggande färdigheterna för barn
med utmaningar gällande den verbala kommunikationen.
Dressler, Bland och Baumgartner (2016, s. 2) påpekar att AKK är väldigt mångsidigt. AKK kan
användas av vilka människor som helst, i vilka åldrar som helst som har svårigheter med den
verbala kommunikationen. Personer med t.ex. en CP-skada, traumatisk hjärnskada, Downs
syndrom, autism eller någon annan funktionsvariation är endast bara några som gynnas av AKK.
Författarna menar att AKK har ännu fler fördelar än vad som nämnts ovan eftersom metoden kan
innehålla hjälpmedel, t.ex. böcker, bildstöd och teknologi, men att det inte alltid gör det. När
författarna pratar om att inte använda sig av hjälpmedel anger de att material inte behövs, utan då
handlar det om t.ex. tecken och gester.
Enligt Dressler, Bland och Baumgartner (2016, s. 2) är ofta föräldrar till barn med
kommunikationssvårigheter oroliga över att barnet blir mindre motiverat att lära sig prata om

9

Maria Södergård
barnet

använder

en

kommunikationsapparat.

AKK-apparater

förbättrar

dock

kommunikationsutvecklingen och sociala deltagandet. Barnets grunder i språkutvecklingen stöds
av AKK och kan hjälpa utvecklingen av det naturliga språket. Orsaken till detta påpekar forskarna
är att barnet börjar förstå att de kan påverka sin omgivning genom kommunikation, vilket då leder
till barnets frihet och självständighet. Det leder i sin tur till att barnet vill utveckla sin egen
kommunikation eftersom barnet vill vara självständigt.
Dressler, Bland och Baumgartner (2016, s. 2–3) definierar förstärkande kommunikation som att
vara allt som stöder individens förmåga att kommunicera och allt som ersätter den muntliga
kommunikationen kallas alternativ kommunikation. Förstärkande kommunikation kan t.ex. vara
teckenspråk, kroppsspråk, gester, bokstavstavlor och pekande med ögonen medan alternativ
kommunikation kan t.ex. vara Picture Exchange Communication System (PECS = en metod
baserat på bildbyte), talapparater, osv.

2.3.2 Tecken som stöd – ett komplement till talet
Munmotoriken svårare än handmotoriken
Larsson (2017, s. 45–46) konstaterar att tal är ett väldigt komplext samspel mellan olika muskler i
kroppen. Omkring 140 000 nervimpulser skickas ut till ungefär 200 muskler/sekund. Med tanke på
detta är det inte alls svårt att förstå att det tar länge att träna nervimpulsernas och musklernas
samspel. På grund av detta brukar motoriken i händerna utvecklas före munmotoriken vilket
betyder att barnet har möjlighet att kommunicera med tecken innan de blir förstådda genom verbal
kommunikation. Waters (2019, s. 2–3) menar att när kommunikationen dessutom är både verbal
och med tecken får barnen både auditiv och visuell stimulans, vilket kallas mottagande
kommunikation. När det är barnet självt som producerar den verbala kommunikationen och tecken
för att uttrycka sig för andra kallas det expressiv kommunikation. Har barnet endast ett sätt att
kommunicera på kanske barnet inte kan tydligt och säkert få fram det hen vill. Forskaren nämner
dock att det verbala språket är den mest dominanta kommunikationsformen som kan stöda både
ordförrådet och de mellanmänskliga färdigheterna hos unga barn. Även om så är fallet skriver
författaren att tecken också stöder unga barns utveckling av sociala färdigheter samt den litterära
kompetensen i läsning och skrivning.
10

Maria Södergård
Enligt Larsson (2017, s. 45–46) kommunicerar varje barn med hela kroppen. Barnet visar miner,
viftar och sprattlar med händerna vilket vuxna försöker sätta ord på för barnet. Ibland kan det hända
att den vuxne inte förstår vad barnet vill framföra och då kanske barnet börjar visa någonting genom
pekning eller så hämtar barnet en sak som hjälper den vuxne förstå vad barnet menar. När barnet
sen märker att den vuxne uppmuntrar till att göra på detta sätt börjar barnet småningom göra det
spontant. Vissa barn kan även spontant använda sig av tecken för att andra ska förstå bättre vad de
försöker kommunicera.

Flera kommunikationssätt ger barn större möjligheter i kommunikationen
Waters (2019, s. 2–3) betonar att om ett barn har flera kommunikationssätt finns det större
möjligheter för barnet att förstå den kommunikation det tar del av. Det gör att barnet bygger en
egen uppfattning om världen runt det och får större möjligheter att uttrycka sig utan att vara
begränsad till endast ett kommunikationssätt. Tar ett barn del av flera kommunikationssätt är det
troligt att självförtroendet och självkänslan förbättras hos barnet gällande läsning och
kommunikation. Detta eftersom barnet då har flera sätt att engagera sig i en mera betydelsefull och
självförverkligande kommunikation. Tar ett barn del av både tecken och verbal kommunikation
stöds språkutvecklingen eftersom den lexikala-semantiska delen av hjärnan stimuleras. Alla barn
gynnas av användning av både verbal- och teckenkommunikation, också barn med specifika
kommunikationssvårigheter. Barn som t.ex. har en hörselnedsättning eller talsvårigheter har större
möjlighet att förstå kommunikationen om de har tillgång till flera olika kommunikationssätt.
Waters (2019, s. 3–4) kallar strategin när både verbal- och teckenkommunikation används
”simultaneous communication” eller ”sign-supported speech”. När denna strategi används anser
forskaren att vuxna kan använda sig av tecken vid vilket passande kommunikativt tillfälle som
helst. Enlig Larsson (2017, s. 45) innebär tecken som stöd att personen tecknar de allra viktigaste
och mest betydelsebärande orden. Författaren menar även att individens verbala kommunikation
inte alls påverkas negativt av tecken som stöd utan den verbala kommunikationen är precis likadan
som tidigare. Dock används stödtecken endast till de ord som ska betonas. Tecknen som används
styrs av behovet.

11

Maria Södergård
Verbal kommunikation parallellt med tecken som stöd
Enligt Doherty-Sneddon (2008, s. 301) har talterapeuter länge använt sig av olika former av tecken
med barn som har språk- och/eller kognitiva utmaningar. Orsaken till detta är eftersom det är
välkänt att kommunikationen är kärnan i barns utveckling vare sig det handlar om kognitiva-,
sociala-, emotionella- eller beteendefärdigheter. Forskning har visat ett samband mellan
kommunikativa utmaningar och beteendeutmaningar. Därför är det viktigt att varje barn, vare sig
det är hörande eller har en hörselnedsättning, får uppleva så bra kvalitet som möjligt av
kommunikation från en tidig ålder. Precis som Doherty-Sneddon lyfter Larsson (2017, s. 46) fram
att det inte endast är barn som har någon språklig svårighet som gynnas av tecken som stöd. Barns
språkutveckling stöds om barnet, under sitt första år, använder sig av tecken som stöd. Detta
betyder att småbarn gynnas av att använda tecken. Målet är att barnet ska få ett antal tecken som
är användbara och viktiga för dem så att de lättare ska kunna förstå vad någon annan menar och
efter ett tag kunna kommunicera med hjälp av sina händer.
Waters (2019, s. 2) poängterar att användning av både verbal- och teckenkommunikation kan
underlätta produktionen av språk för alla barn och att det inte förhindrar det verbala språkets
utveckling eller användning. Det har till och med visat sig i tidigare forskning att om den verbala
kommunikationen och teckenkommunikation används samtidigt får barn ett mera effektivt språk
och den sensoriska bearbetningen blir lättare och nya språk förvärvas effektivare än vid jämförelse
med barn som endast använder sig av det verbala språket. Enligt Doherty-Sneddon (2008, s. 302)
finns det mer forskning som har visat att tecken är en metod som kan främja kommunikationen.
Kommunikationssignaler så som gester är en central del av kommunikationen. Om olika former av
visuell kommunikation är en viktig roll i typiskt utvecklade individer är tecken ännu viktigare hos
individer som inte har tillgång till den muntliga kommunikationen. Utvecklingen av det muntliga
språket verkar nära kopplat till tecken och forskaren konstaterar att tecken är en väg till språket.
Larssons (2017, s. 46–47) sex orsaker till varför tecken som stöd är bra:
1. Finns det svårigheter att ta in, tolka och bearbeta språket genom hörseln ger tecken som
stöd istället synen en chans att förstå vad som kommuniceras.
2. Finns det svårigheter att göra sig förstådd, stöder tecken lyssnaren.
3. Tecken är ett stöd för minnet. Genom användning av tecken som stöd använder individen
sig av flera sätt att minnas en sak (auditivt, kinestetiskt, taktilt).
12

Maria Södergård
4. Det är en fördel med flerspråkighet. Flera språk stöder varandra.
5. Ett barn med ett annat modersmål får ett konkret stöd i det nya språket med hjälp av tecken.
6. Har ett barn en språksvårighet är det viktigt att använda sig av flera olika hjälpmedel, vilket
görs när tecken som stöd används.
Doherty-Sneddons (2008, s. 301) fördelar med tecken som stöd:
1. Ett större expressivt och mottagande ordförråd.
2. Den psykiska utvecklingen blir mera avancerad.
3. Minskning av problembeteenden så som raseriutbrott resulterat från frustrationer.
4. Bättre förhållande mellan föräldern och barnet.

2.3.3 Personal och tecken som stöd
Byrne, Pyne och Sheehan (2019, s. 114) lyfter fram att personal på stödboenden inte känner sig
redo att stöda klienters kommunikation med hjälp av tecken som stöd. Forskning har visat att
mindre än 30% av stödpersonal tror att en ändring i kommunikationen skulle stöda
kommunikationen hos deras klienter. Orsaken till varför personalen tror så kan bero på att de inte
fått skolning gällande tecken. Forskning har visat att användning av tecken som stöd naturligt i
vardagen lär vuxna tecknen utan att de tidigare kommit i kontakt med tecken. Om någon vill börja
använda tecken naturligt i vardagen behöver personen som lär ut tecken, t.ex. stödpersonalen på ett
stödboende, ha fått träning i hur tecken används.
Det finns flera faktorer till varför AKK inte används. Faktorerna är t.ex. personalbyte, inget stöd
av specialister inom kommunikation, dålig ekonomi samt attityden och övertygelsen gällande
AKK. Är inställningen till metoden positiv används den ofta. Forskning har dock visat att om någon
anser det pinsamt att använda tecken så kan det vara en orsak till varför metoden inte används.

13

Maria Södergård

2.4 Tecken som stöd i daghem och förskola
2.4.1 Att börja använda tecken som stöd
Cologon och Mevalwalla (2018, s. 903–904) påpekar att om tecken lärs ut åt alla i en
undervisningssituation har det visat sig att användning av tecken som stöd inte blivit stigmatiserat.
Tron på att tecken som stöd skulle leda till stigmatisering har visat sig ha samband med en
exkluderande syn t.ex. att endast sådana barn som har identifierats med en språkstörning som
påverkar kommunikationen behöver lära sig tecken. Forskning visar att tecken som stöd har en
positiv inverkan på kommunikationen, deltagandet och utvecklingen i gruppen.
Waters (2019, s. 5–6) föreslår att när daghem och förskola börjar använda tecken som stöd kan
professionella inom småbarnspedagogiken och andra vuxna börja identifiera olika nyckelord och
fraser som är viktiga för att veta vilka tecken som behövs. Det är allra viktigast om vuxna prioriterar
nyckelord och fraser som barnen använder sig av ofta samt tecken som är lätta att producera med
händerna. Nyckelorden och fraserna ska vara sådana som är relevanta för barnen i olika situationer
samt representera olika delar av språket för att kunna stöda en mångsidig språkutveckling. Waters
(2019, s. 7–8) menar att det är viktigt att ta i beaktande barnens förmågor när tecken, som ska paras
ihop med det verbala språket, bestäms. Forskaren skriver också att när användningen av tecken
som stöd börjar ska endast några få tecken användas till att börja med. Till en början används
kanske tecken endast i en aktivitet gällande den dagliga rutinen och sedan när barnen börjar ta till
sig tecken och använder dem kan fler och fler tilläggas. Om tecken som stöd används i samlingen
börjar barnen antagligen delta och engagera sig mera i verksamheten.
Waters (2019, s. 5) anser att förspråkliga färdigheter, främst delad uppmärksamhet, är något som
barnen borde kunna innan denna strategi kan användas. Vissa barn kan lära sig nya tecken efter
bara en kort stund när den vuxna börjat använda tecken i rutiner medan andra barn kanske behöver
lite mera instruktioner individuellt. Något att tänka på är att barnen kanske visar tecknet som den
vuxna lärt dem på ett annorlunda sätt t.ex. gällande platsen, handformen samt rörelsen. Detta ska
tas i beaktande och alla olika teckenvariationer ska accepteras.

14

Maria Södergård
Waters (2019, s. 8–9) pekar ut att det under måltider finns unika möjligheter för barnen att använda
tecken som stöd gällande maten de äter och tycker om. Det är mycket troligt att lärare introducerar
nytt material och nya ord för barnen varje vecka eller varannan vecka. Det kan också ske mera
naturligt i kommunikationen med barnen eller genom barnens nyfikenhet. För att se till att alla barn
har möjlighet att vara med under dessa diskussioner kan lärare inom småbarnspedagogiken
utveckla listan med nyckelord och nyckelfraser. På så sätt kan alla barnen vara engagerade
tillsammans i nytt material.

Rörelseimitation
Johansson (1990, s. 28) beskriver rörelseimitationens syfte som att barnet tränar handrörelser
genom hangymnastik. Idén är att barnet ska få chansen ”att känna hur olika rörelser i händerna
känns.”. Barnet lär sig samtidigt att styra uppmärksamheten mot olika handrörelsetyper. På så sätt
lär sig barnet att se på kommunikationspartnerns händer och på samma gång lär barnet sig att känna
igen tecken kommunikationspartnern använder.
Barnet tränar på att göra tecken antingen med en hand eller med båda händerna. Tecknen som görs
ska variera med tanke på platsen, rörelseriktning och fingerställningen. Har barnet svårt att sträcka
eller böja sina fingrar är det också en utmaning som vuxen att hjälpa barnet få fingrarna i en korrekt
ställning. Därför ska det fokuseras mera på händernas placering gentemot kroppen och
handrörelserna.
Johansson (1990, s. 29) förklarar att imitationsövningarna ska bemötas som en lek. Leken är
troligen dock till en början något som barnet inte alls uppskattar och som den vuxna behöver inleda
och styra. Med tiden kanske det märks att barnet börjar tycka det är roligt. Barnet kanske också
börjar sträcka fram sina händer själv för att den vuxna ska teckna tillsammans med det. Övningarna
ska anpassas efter barnet. När imitationsövningarna börjar kan det behövas två vuxna, en som
modell och en som medhjälpare. Medhjälparen utför rörelserna tillsammans med barnet.
Rörelserna som medhjälparen stöder barnet i, är rörelser som barnet ännu inte har förmågan att
göra själv.

15

Maria Södergård

2.4.2 Tecken som stöd i det sociala samspelet
Svensson (2009, s. 12) konstaterar att språkets huvudsakliga funktion är det sociala. Språket är en
viktig faktor för människans kognitiva förmåga, eftersom språket påverkar individens tänkande.
Ett språk ger möjlighet att tolka föremål och händelser vilket gör det lättare att uppmärksamma och
minnas omgivningen. Genom språket får vi även hjälp med att lösa problem till följd av
diskussioner med andra och med sig själv samt att göra analyser. Språket fungerar även som något
som håller en grupp samman. Språket signalerar även till vilken grupp individen tillhör, t.ex. var
individen bor, vilken ålder och etnicitet samt vilken socio-ekonomisk status individen har. Språket
ger en inblick i personens yrke eller intresse vilket leder till att språket fungerar som en del av
identitetsutvecklingen.
Brereton (2008, s. 316–320) har forskat kring hur användandet av teckenspråk påverkar det
meningsfulla deltagandet hos barn i en tidig ålder. Resultatet visade att användning av teckenspråk
gjorde barnen mera medvetna gällande värdet av att kunna kommunicera på flera olika sätt samt
att de fick en möjlighet att lära sig om andra kulturer. I Breretons forskning fick alla barn i en
förskoleklass lära sig teckenspråk medan en annan förskoleklass fortsatte den vanliga
förskoleundervisningen. Ingen av barnen hade någon hörselnedsättning, utan alla kunde
kommunicera verbalt. Vid många tillfällen använde barnen sig av tecken när de var för upprörda
för att prata eller när de skulle vara tysta t.ex. i biblioteket. När barnen använde sig av tecken när
de var i situationer där den verbala kommunikationen ska vara så sparsam som möjligt visade
barnen att de uppskattar ett sätt att kommunicera fastän alternativet att kommunicera verbalt
borttogs. Barnen använde sig också av tecken vid andra tillfällen. Forskaren hypotiserar att de
kanske använder tecken istället för verbala ord när de inte kommit ihåg ordet eller om det var svårt
att säga. Teckenspråket gjorde det möjligt för barnen att delta i konversationer kring saker som var
relevanta för dem. Barnen i forskningen hade också möjlighet att interagera med elever i skolan i
en klass där alla har någon hörselnedsättning eller är döva.
Svensson (2009, s. 11–12) tar upp meningen med kommunikation. Kommunikationens mening är
att dela något med en annan person, att det sker ett utbyte som är ömsesidigt. Kommunikation kan
handla om att delge sina behov, önskningar, tankar, upplevelser, känslor eller information. För en
fungerande kommunikation krävs ett samspel mellan personerna. Språket är endast ett sätt att
kommunicera. Andra sätt kan till exempel vara kommunikation genom bild, dans, musik samt
16

Maria Södergård
andra konstformer. Larsson (2017, s. 48) påpekar samma som Svensson, att språket används till
kommunikativa funktioner. Detta kan då vara att lyssna, be om hjälp, informera, protestera,
kommentera, skoja eller be om uppmärksamhet. Vissa sådana tecken använder pedagoger spontant
till exempel att lägga en hand bakom örat för att säga att barnet ska lyssna, vilket är ett tydligt sätt
att visa barnet vad som förväntas.
Svensson (2009, s. 13) tar upp att ett sätt för att uttrycka sig språkligt är genom den verbala
kommunikationen vilken bygger på samspel mellan den som talar och den som lyssnar. För att ett
utbyte ska ske behöver båda parterna anpassa sig till varandra. Talet kan ses som flera bitar av
information som konstrueras utifrån ett system som är delvis slumpartat vilket betyder att ord
egentligen är slumpmässigt gjorda. Ett ord som redan har ett namn behöver egentligen inte heta det
utan vi kan bestämma att vi använder ett annat namn för det ordet. I en mening finns det heller inte
något som säger att orden måste komma i den ordning de kommer.
Den verbala kommunikationen är slumpmässigt gjord. Det som sägs har talaren själv valt ut, det
finns troligen mera som går att säga om saken. En stor del av informationen går säkert till spillo
och ger lyssnaren en skev bild av vad som sägs. Dessutom kan sättet att framföra informationen
säga mer än vad orden egentligen betyder. Till exempel om en person suckar på samma gång hen
säger att en annan person är på väg till samma ställe som hen själv är på kan det tyda på hen inte
vill att den andra personen ska komma dit.
Enligt Larsson (2017, s. 47–48) och Heide (2019, s. 17–18) innebär pragmatiska svårigheter att det
finns svårigheter att avläsa signaler och samspel i barnets omgivning. Barnet förstår alltså inte
samspelets och dialogens regler vilket då leder till att de har svårare att förstå krav och
förväntningar som ställs av dess omgivning. Det kan till exempel vara att barnet inte förstår hur
andra gör för att inleda ett samtal vilket då gör att det också är en utmaning att faktiskt lyssna och
vara tyst när någon annan har ordet. Förstår barnet inte hur språket används för att få kontakt är det
också svårt att förstå vad som förväntas av en i sådana situationer.
Larsson (2017, s. 46) menar att tecken är ett bra sätt att tydliggöra kommunikationen för barn med
pragmatiska svårigheter. Detta så att barnen kan förstå vad andra vill, förväntar sig och att följa
med i ett samtal. För dessa barn kan det vara lättare att se på händerna och tecknen de gör än att se
i ansiktet på den person som pratar. Det kan också vara lättare att ta in den information som ses än
17

Maria Södergård
den som hörs. Tecken som stöd kan användas med alla barn inom småbarnspedagogiken för att
utöka och stöda deras kommunikation.
Waters (2019, s. 9) lyfter fram att eftersom det är en lärare inom småbarnspedagogiken som oftast
introducerar tecken som stöd i hela barngruppen kan alla barnen samma nyckelord och fraser.
Lärare inom småbarnspedagogik och andra vuxna kan stöda de sociala färdigheterna genom att
uppmana barnet att använda sig av nyckelord och fraser i samspråk med jämnåriga. Är ett barn
ivrigt att leka med ett annat barn men vet inte hur hen ska ta kontakt kan den vuxna uppmuntra
barnet eller också både barnet och den jämnåriga genom att prata och teckna ”Vill du LEKA?”.
Detta gynnar speciellt barn vars språkfärdigheter och självförtroende ännu utvecklas. Positiva och
ömsesidiga interaktioner med jämnåriga kan stöda den socio-emotionella färdigheten hos små barn.

2.5 Småbarnspedagogikens syfte gällande språket i Finland
Enligt Grunderna för planen för småbarnspedagogik (Utbildningsstyrelsen, 2018, s. 42–43) är
småbarnspedagogikens uppdrag att stöda barns utveckling i de språkliga färdigheterna samt barns
språkliga kunskap och identitet. Utbildningsstyrelsen menar även att det är flera olika delområden
inom den mångsidiga kompetensen som språkutvecklingen har ett samband med. Två av dessa
delområden är den kommunikativa- och den kulturella kompetensen. När de språkliga
färdigheterna hos barnen utvecklas fås nya möjligheter att delta och påverka sin omgivning samt
tillfälle att vara aktiva aktörer.
Utbildningsstyrelsen framhåller att barnet med hjälp av den språkliga uttrycksförmågan kan
hantera olika omständigheter, uttrycka sig själv och erhålla information samt att kommunicera med
andra. Det är viktigt att ta i beaktande att jämnåriga barn kan vara i olika skeden i
språkutvecklingen.

Det

är

nödvändigt

för

barn

och

deras

utveckling

av

kommunikationsfärdigheterna att barnen känner sig hörda och bemötta. Personalen behöver vara
lyhörd och även reagera på den non-verbala kommunikationen. Kommunikationsfärdigheternas
utveckling stöds genom uppmuntran till kommunikation med andra barn och personalen.
Utbildningsstyrelsen (2018, s. 44) påpekar att personal inom småbarnspedagogiken inte endast ska
använda sig av det muntliga språket utan även ”visuella, auditiva och audiovisuella meddelanden
18

Maria Södergård
och texter” ska användas. För att tydliggöra detta skrivs det också i Grunderna för planen för
småbarnspedagogik att ”barnets språkförståelse ska vid behov stödjas med hjälp av bilder, föremål
och tecken.”
I Grunderna för förskoleundervisningens plan (Utbildningsstyrelsen, 2014, s. 34) betonas det att
för att stöda de språkliga färdigheterna hos barnen, ska olika språk iakttas. Detta gör att
språkmedvetenheten stöds och att barnets kulturella och språkliga identitet utvecklas.
Utbildningsstyrelsen menar även att detta väcker ett intresse hos barnen för språk och
kulturer. Genom användning av lekar, sånger och tecken kan förskolan tillsammans med
barnen iaktta olika språk.
Småbarnspedagogikens syfte i Finland (Lag om småbarnspedagogik, 2018) är att utveckla och
stöda barnets färdigheter i samverkan och växelverkan samt att stöda barnets deltagande i
kamratgruppen. Bestämmelserna i 1 kap. 3 § 9 mom. i lagen om småbarnspedagogik är att
”säkerställa barnets möjligheter att få delta i och påverka sådana angelägenheter som berör barnet
självt,”

19

Maria Södergård

3 Metod och genomförande
I detta kapitel redovisas hela avhandlingens forskningsprocess. Till en början beskrivs syftet och
forskningsfrågorna samt valet av metod och urval av respondenter. Allra sist redogörs för
genomförandet av undersökningen, databearbetningen, dataanalysen samt reliabiliteten, validiteten
och de etiska aspekterna.

3.1 Syfte och forskningsfrågor
Syftet med detta arbete är att undersöka hur Tecken som stöd används av personal inom
småbarnspedagogiken för att utveckla barns språk och kommunikation. Utifrån detta syfte har två
forskningsfrågor utarbetats:
1. Hur använder daghems-/förskolepersonal tecken som stöd i praktiken?
2. Vilka möjligheter och utmaningar ser personal på daghem och förskola med tecken som stöd?

3.2 Val av metod
För denna studie valdes en kvalitativ metod. Enligt Dalen (2015, s. 15) är den kvalitativa
forskningens mål att få en uppfattning om ett fenomen gällande personer och situationer i
omgivningen. En av många metoder det går att använda sig av för att få reda på detta är intervju. I
undersökningen används intervju som metod eftersom syftet visar att jag vill ta reda på hur
personalen uppfattar och använder tecken som stöd i praktiken. Gällande ett ämne som detta, att
personer behöver se varandra för att kunna teckna, kändes det mera naturligt att träffas personligen.
En annan orsak till mitt val var att jag tänkte att respondenterna kanske ville visa mig några tecken
eller material de använder med barnen.
Olsson och Sörensen (2011, s. 18) beskriver den kvalitativa forskningen som subjektiv.
Respondenterna är bara några och det sker en personlig kontakt mellan forskaren och
20

Maria Södergård
respondenterna. Används en kvalitativ metod vill forskaren gå på djupet och få en bättre förståelse
kring ämnet som forskas i. Jag ville främst få en större förståelse kring personalens syn gällande
tecken som stöd. Varför personalen inom småbarnspedagogiken tror att tecken som stöd är bra och
varför de eventuellt tror att det är något negativt med att använda tecken som stöd.

3.3 Datainsamlingsmetod
Avhandlingens data har samlats in genom intervju. Dalen (2015, s. 34) skriver att det finns flera
olika typer av intervjuer så som fokuserade, strukturerade och öppna intervjuer samt
semistrukturerade eller delvis strukturerade intervjuer. Under semistrukturerade eller delvis
strukturerade intervjuer har forskaren på förhand valt att rikta in sig på ett visst ämne. Det är den
semistrukturerade eller delvis strukturerade intervjun jag valde att använda till min avhandling
eftersom jag hade ett visst ämne, tecken som stöd, som jag ville veta mera om.
Enligt Olsson och Sörensen (2011, s. 134) är miljön viktig att reflektera över. Finns det störande
moment eller andra personer i närheten kanske respondenten inte ger ärliga svar. Under
intervjuerna var miljön för det mesta lugn och utan något som störde. Vid två intervjuer fanns en
maskin i närheten som förde oväsen och vid en annan intervju kom det en person in i rummet där
intervjun skedde. Är dock av den uppfattningen att svaren inte påverkades av dessa saker eftersom
det ändå inte var så privata saker som diskuterades och respondenterna hade möjlighet att berätta i
slutet om det var något mera de ville tillägga. Störningsmomenten under intervjuerna var inte
kontinuerliga.

3.4 Urval av respondenter
Enligt Dalen (2015, s. 48) är respondentvalet inom den kvalitativa forskningsintervjun viktigt och
en av utgångspunkterna är att respondentantalet inte kan vara för stort eftersom det tar mycket tid
att intervjua respondenterna och sedan att bearbeta intervjuerna.

21

Maria Södergård
För att få svar på de frågor som ställs behövs det på förhand finnas kunskap om vem som arbetar
med tecken som stöd dagligen. För att få reda på vem som använder sig av tecken som stöd
kontaktades alla svenska speciallärare (11) inom småbarnspedagogik, i 5 olika kommuner/städer i
Österbotten, för att få reda på i vilka daghem/förskolor personalen använder sig av tecken som
stöd. Kommunerna/städerna valde jag så att jag skulle ha möjlighet att träffa respondenterna
personligen för att intervjua dem. Specialläraren inom småbarnspedagogiken kontaktades istället
för enskilda daghem/förskolor eftersom en speciallärare känner till flera olika daghems
verksamheter. De flesta speciallärare inom småbarnspedagogik som svarade nämnde en enskild
person som använder tecken som stöd mera än andra på en viss avdelning, vilken då kontaktades.
När jag sökte respondenter söktes till en början daghemsavdelningar där hela gruppens personal
använde sig av tecken som stöd och att de använde det regelbundet. Dock kom jag fram till att det
finns få daghem/förskolor där alla i gruppen använder sig av tecken som stöd och eftersom det
skulle ha varit ett för litet urval valde jag att också intervjua på ställen där det endast var en i
personalen som använde tecken som stöd. På någon avdelning intervjuades endast en respondent
medan på en annan intervjuades tre.
Elva (11) personer med olika yrken som jobbar på daghem/förskola i fem olika kommuner i
Österbotten har intervjuats. Alla respondenter hade olika erfarenheter gällande hur länge de hade
varit ute i arbetslivet och om de fått skolning inom tecken som stöd (tabell 1).

Tabell 1. Respondenter
Respondent
Sofia
Karina
Elsa
Amanda
Beatrice
Diana
Ella
Matilda
Alma
Kajsa
Carolina

Utbildning
Familjedagvårdare
Lärare inom småbarnspedagogik
Studerande
Lärare inom småbarnspedagogik
Socionom
Lärare inom småbarnspedagogik
Lärare inom småbarnspedagogik
Lärare inom småbarnspedagogik
Barnledare
Lärare inom småbarnspedagogik
Närvårdare

Åldersgrupp
Förskola
3–5 åringar
Förskola
3–5 åringar
1–3 åringar
5–6 åringar
Förskola
Förskola
4–5 åringar
Förskola
Förskola

22

Maria Södergård

3.5 Undersökningens genomförande
Dalen (2015, s. 37) skriver att eftersom det är av stor vikt att respondenternas egna ord framkommer
så korrekt som möjligt rekommenderar författaren att forskaren använder sig av tekniska
hjälpmedel för att spela in intervjun.
Intervjuerna spelades in via en röstinspelningsapp på min telefon och på datorn. Det spelades in på
båda ifall det skulle ske några tekniska problem. En intervju förverkligades via telefon, eftersom
hen ville det och ansåg det skulle vara lättare så, och tio intervjuer personligen. Alla intervjuerna
utom en skedde på personens egen avdelning medan en förverkligades på annat ställe och en via
telefon. Intervjun började alltid med en beskrivning av avhandlingens syfte och forskningsfrågor.
Sedan berättade jag att det är frivilligt och att jag kommer att ge alla fingerade namn för att bevara
deras anonymitet, att intervjun spelas in och sedan transkriberas. Här gav jag även rum för
respondenterna att ställa frågor om de undrade något kring avhandlingen samt att de fick säga om
de senare vill ta del av den godkända avhandlingen.
När själva intervjun började gav jag först frågornas rubrik och ställde därefter själva frågorna i den
ordning som framkommer i bilaga 2. När en forskningsintervju görs är det inte meningen att det
ska vara en dialog mellan två personer. Dalen (2015, s. 42) menar att forskaren ställer frågor och
respondenten svarar, forskaren ska inte redovisa sina egna uppfattningar eller synpunkter. Detta
betyder alltså att forskaren inte ska prata under intervjun annat än att ställa frågorna och eventuellt
förklara ifall respondenterna missförstått frågan. Under intervjun pratade jag inget extra men
uppkom det någon fråga svarade jag självklart på den. Dock vid vissa tillfällen blev det mera
diskussion eftersom jag ville ha en djupare förklaring kring vad de berättat eller så frågade
respondenterna om något var oklart. För det mesta följde jag alla intervjufrågor i den ordning som
jag hade förhandsbestämt, men vid vissa tillfällen svarade respondenten på frågan tidigare. Vid
sådana tillfällen nämnde jag även de frågorna ifall att de hade något mera att tillägga. Några
följdfrågor uppstod ibland och en av följdfrågorna, när tecken används mer eller mindre, som
uppkom vid första tillfället fortsatte jag ställa vid alla andra intervjuer. Allra sist frågades det om
respondenterna hade något att tillägga, vissa hade och vissa inte. Efter det berättade jag att intervjun
var slut och att jag avslutar inspelningen. Intervjuerna varade allt från ca 8 minuter till ca 20
minuter.

23

Maria Södergård

3.6 Databearbetning och analys av data
Dalen (2015, s. 69) påpekar att när intervjuerna är färdiga är det dags att organisera och bearbeta
allt material som har blivit insamlat, vilket betyder att intervjuerna behöver ha blivit inspelade och
sedan transkriberade. Dalen (2015, s. 73) anser att intervjuerna ska skrivas ut så fort som möjligt
efter tillfället för att få den bästa återgivningen av vad respondenterna sagt. För att få en bättre
uppfattning kring vad som sagts transkriberades intervjuerna. När jag transkriberade intervjuerna
lyssnade jag först på inspelningarna lite i gången och skrev ner vad som hade blivit sagt vartefter.
När jag hade transkriberat en intervju lyssnade jag på den ännu en gång och läste transkriberingen
på samma gång för att säkerhetsställa att det är så exakt skrivet som möjligt. Där det hade blivit fel
korrigerade jag. Ibland förekom det att någon respondent använde sig av dialektala ord eller uttryck
vilket jag då ändrade till standardsvenska för att bevara deras anonymitet. Respondenternas utsagor
ändrades även till ett mera korrekt skriftspråk. Han och hon blev ändrade till hen.
Transkriberingarna resulterade i allt från 2–5 sidor.
Tjora (2012, s. 147) påpekar att när kategorisering används ska forskaren skapa olika kategorier av
det transkriberade materialet som ger svar på ens problemställningar. Enligt Kvale och Brinkmann
(2014, s. 245–249) är meningskoncentrering en typ av kategorisering som baseras på transkriberade
intervjuer. Under intervjun funderar forskaren över hur respondenternas uttalanden kan bli
kategoriserade. Eftersom kategorierna inte kan göras före intervjun är det viktigt att forskaren får
rika yttranden, gällande ämnet. Intervjuerna transkriberas och när forskaren har läst igenom
transkriberingarna och fått en uppfattning av helheten, kategoriseras respondenternas yttranden.
Yttranden görs även korta och koncisa. Analysmetoden i detta arbete är meningskategorisering.
När transkriberingarna var färdiga lästes respondenternas svar för varje enskild fråga igenom.
Sedan förkortades respondenternas svar med olika nyckelord och fraser för att få en tydligare bild
av deras yttranden och så att endast det allra viktigaste i deras svar syns. Exempel på nyckelord i
fråga 7 är konkret, tydligt, förstärker, intressant, roligt, bra verktyg, o.s.v. Sedan kategoriserades
svaren i grupper enligt avhandlingens forskningsfrågor. De intervjufrågor som svarar på
forskningsfrågorna grupperas till den rätta gruppen t.ex. fråga 11 (bilaga 2) ger svar på
forskningsfråga 2, hur personal uppfattar tecken som stöd. Här kan ses om intervjufrågorna ger
svar på forskningsfrågorna och om forskningsfrågorna eventuellt behöver justeras. Efter denna
kategorisering jämförs respondenternas svar för att ännu kategorisera svaren i mindre delar. I första
24

Maria Södergård
forskningsfrågan blev det tre kategorier som är betecknade A-C och i den andra forskningsfrågan
är det fyra kategorier som är betecknade A-D.

3.7 Reliabilitet, validitet och etiska aspekter
3.7.1 Reliabilitet
Enligt Nationalencyklopedin (2020) betyder reliabilitet hur pålitligt resultatet i experimentet eller
testet är. Det vill säga hur bra testet mäter det som skall mätas. Ett annat ord för reliabilitet är
tillförlitlighet.
Tjora (2012, s. 159) tar upp att forskare har ett visst engagemang i sin undersökning. Författaren
skriver också att det är en fördel om forskaren är en neutral och objektiv observatör. Dock eftersom
forskaren oftast har ett engagemang i sin undersökning upplevs det som en störning, att forskaren
eventuellt påverkar respondenten oavsiktligt eller tolkar respondenternas utsagor enligt den egna
åsikten, vilket då påverkar slutresultatet i forskningen. Engagemanget kan även ses som en resurs.
Dessa orsaker gör det viktigt att forskaren redogör för sin ställning. Min egen syn på ämnet tecken
som stöd är positiv. Jag förstår nyttan med att använda tecken och jag vill själv använda tecken.
Min syn gällande andras användning är dock tudelad. Positiv i den bemärkelsen att tecken
överhuvudtaget används men mindre positiv eftersom jag fått den uppfattningen att t.ex.
daghemspersonal anser det är jobbigt att lära sig och använda sig av tecken.
Tjora (2012, s. 161) påpekar att det är av stor vikt att det tydliggörs i avhandlingen vad som kommer
från samplet och vad som är ens egna analyser. För att visa skillnaden på detta brukar intervjuer
spelas in för att göra det möjligt att sedan citera respondenten. Citaten förstärker även
trovärdigheten i forskningen och det är viktigt att också redovisa för hur citaten har valts ut.

3.7.2 Validitet
Nationalencyklopedin (2020) definierar validitet som i vilken utsträckning ett mätinstrument mäter
det som mäts. Tjora (2012, s. 162) använder sig av ordet giltighet.
25

Maria Södergård
Enligt Tjora (2012, s. 162) är giltighet en bedömning av om vi faktiskt fått svar på de frågorna som
har ställts. Styrkandet av giltigheten menar författaren görs genom att forskaren är öppen för hur
forskningen har gjorts och genom att redovisa de val som gjorts samt genom en känslighet för
väsentliga faktorer inom ämnet. Det viktigaste för att styrka giltigheten är dock att forskningen
håller sig inom de vetenskapliga ramarna och att forskningen kan kopplas till andra forskningar
som är relevanta.

3.7.3 Etiska aspekter
Dalen (2015, s. 41) lyfter fram att innan forskaren börjar undersöka ett område behöver hen ansöka
om forskningstillstånd, vilket kan vara till skolchefer och barnens vårdnadshavare.
Forskningsetiska delegationen (2012, s. 18) är av samma åsikt som Dalen, att det tillhör en god
vetenskaplig praxis att forskaren skaffar ett forskningstillstånd. I denna avhandling skickades
tillstånden till cheferna inom småbarnspedagogiken. Godkännandet av forskningstillståndet
skickades till mig via mejl.
Dalen (2015, s. 25) nämner att det utöver forskningstillståndet finns flera andra etiska
överväganden som behöver beaktas så som krav på konfidentialitet, samtycke, att bli informerade
m.m. Forskningsetiska delegationen (2012, s. 16) skriver även att ett avtal med respondenterna ska
göras upp, t.ex. vilka deras rättigheter, skyldigheter, ansvar och upphovsrättsliga principer är samt
hur materialet kommer att användas och förvaras. Respondenterna gav först sitt tillstånd via
mejl/meddelande och sedan muntligt före intervjun. Dalen (2015, s. 25) menar att med krav på
samtycke menas att respondenterna ska bli informerade om allt gällande forskningen på förhand
och med krav på information menas att respondenterna ska informeras om forskningens plan, syfte,
metoder, följder och risker med forskningen, vem forskningshuvudmannen är samt att det är
frivilligt att delta i forskningen och att de när som helst får avbryta sitt deltagande. Respondenterna
fick på förhand ta del av syftet och forskningsfrågorna samt vad deras insats innebär för min
avhandling.
Enligt Dalen (2015, s. 27) anses konfidentialitetskravet väldigt viktigt eftersom respondenterna och
forskaren personligen träffas. Respondenterna behöver vara säkra på att det som sägs under
intervjun är sekretessbelagt och att ingen kan få reda på vem som har sagt vad, vilket forskaren
26

Maria Södergård
måste vara tydlig med att framföra till respondenterna. Kvale och Brinkmann (2014, s. 323)
förespråkar användningen av fingerade namn för att skydda respondenternas identitet. Fingerade
namn används i denna avhandling. Alla dessa saker förklaras i forskningstillståndet som skickades
ut till alla berörda och berättades även muntligt för respondenterna innan intervjuerna började.

27

Maria Södergård

4 Resultat
I detta kapitel redovisas resultatet som framkommit genom intervjuer med personal inom
småbarnspedagogiken. De utarbetade forskningsfrågorna är: 1) hur använder daghems/förskolepersonal tecken som stöd i praktiken samt 2) vilka möjligheter och utmaningar ser
personal på daghem och förskola med tecken som stöd? Den första forskningsfrågan besvaras
under underrubriken 4.1 medan den andra forskningsfrågan besvaras under underrubriken 4.2.
I resultatet kan en respondents utsagor hittas i flera olika kategorier. Nästan varje respondent har
besvarat en fråga med flera svar.

4.1 Personalens användning av tecken som stöd
Figur 1.
I vilka syften använder personalen inom småbarnspedagogiken tecken som stöd

Stöda barns
kommunikation

Kommunicera
med alla barn i
vardagen

Träna tecken
med barn

Personalens syfte med användning av tecken är att stöda barns kommunikation, att kommunicera
med alla barnen i vardagen samt att träna tecken med barn.

A) Användning i syfte att stöda barns kommunikation
De flesta av respondenterna använder tecken med alla barn i gruppen. Flera av respondenterna har
dock berättat att de använder tecken mera intensivt med barn som av en eller annan orsak behöver
tecken. En del av respondenterna talar om att de även använder tecken med alla för att alla barn

28

Maria Södergård
ska kunna kommunicera med de barn som inte har ett verbalt språk och så att de barnen också
känner sig delaktiga i gruppen.
”Egentligen har vi nog för alla barn. Det är inte så att man talar specifikt med ett barn utan
man talar nog åt alla.”
Sofia
”Nä, vi har nog överlag alla.”
Ella
”…med hela barngruppen.”
Kajsa
Några få använder tecken som stöd med ett eller flera specifika barn. Någon har nämnt att barnet
de använder tecken som stöd med har Downs syndrom, autism eller har andra specifika svårigheter
som gör att de behöver använda tecken som stöd för att kunna kommunicera.
”Mera intensivt med det här barnet som behöver tecken förstås och eftersom man tecknar
allt vad man kan tillsammans med hen då.”
Karina
”Det är först och främst det specifika barnet som vi använder tecken med.”
Elsa
”Det är för att hen inte har något språk, för hen har ganska gravt Downs syndrom och har
inte det där språket.”
Matilda
Ett antal av respondenterna berättar att de använder sig av tecken som stöd när barnen har någon
svårighet med språket. De använder det eftersom barnet har ett otydligt tal, barnet har svårt att
förstå och att ta till sig instruktioner. Flera har även nämnt att de använder sig av tecken med barn
som av olika orsaker inte vill prata t.ex. på grund av ett otydligt verbalt språk eller för att barnet
inte vill prata högt i eller inför en grupp.
29

Maria Södergård
”Ja alltså om de inte kan prata t.ex. om de inte kan använda ord.”
Beatrice
”Mest med det barnet som har svårigheter med kommunikation...”
Alma
”Den här ena barnet som jag tänkte på först så hen har inte något språk.”
Carolina
Några av respondenterna använder tecken eftersom barnen har ett annat modersmål än svenska. En
av respondenterna motiverade användningen av tecken är för att göra det tydligt och konkret medan
en annan betonar att tecken är ett hjälpmedel för att sedan kunna använda det verbala språket.
”Vi använder i hela gruppen åt alla barn men specifikt kanske mest för barn som har annat
modersmål för att stöda och göra kommunikationen mera tydlig och konkret.”
Amanda
”...sen har vi några som har svenska som andraspråk, så delvis är det ju ett hjälpmedel för
dem...”
Diana
En respondent berättade att användningen av tecken som stöd börjades p.g.a. hens eget intresse för
tecken. Eftersom barnen själva blev intresserade av tecken fortsatte de med användningen. Även
en annan respondent redovisade för att deras användning av tecken är, till viss del, barnens intresse.
”Det är många andra barn som har visat intresse och frågar, så då lär vi dem så gott vi kan...”
Elsa
”Men sen så visade det sig att barnen var väldigt intresserade av tecken och barnen kallade
det för teckenspråk så de har varit intresserade av språk och barnen tycker det är så otroligt
roligt...”
Diana

30

Maria Södergård
B) Användning i syfte att kommunicera med alla barn i vardagen
Endast ett fåtal av respondenterna redogör för att de använder tecken som stöd under hela dagen i
vardagssituationer, t.ex. för att visa barnen att det är dags att äta eller städa, istället för att den vuxna
ska behöva höja sin röst. De flesta berättade att användningen sker i samlingen samt i
matsituationen när de t.ex. säger vilken mat det är. Fem respondenter uppger att de använder tecken
som stöd när de sjunger medan endast några menar att tecken som stöd endast används med ett
enskilt barn som av en eller annan orsak behöver det.
”...alltså hela tiden egentligen när vi märker att det behövs. Eller just t.ex. om det är mycket
ljud och man inte vill ropa så då visar man tecken så behöver man inte själv ha den där
volymen heller.”
Carolina
”Vardagstecken använder jag egentligen också i gruppen. Nu ska vi städa, nu ska vi äta eller
så här. Så om det är just nån som inte hör så bra. …sen just i sådana situationer att påminna
någon...så blir det lite mindre aggressivt och man sparar på rösten.”
Diana
”Minst så kanske är i påklädningssituationen. Att där är det kanske ganska mycket tempo
så där hinner man inte riktigt med alla gånger.”
Amanda
”Vi använder tecken egentligen hela dagen från början till slut...Och sen att försöka vara en
bra förebild för barnen, att man faktiskt använder tecknen och speciellt för det här barnet
som kommer att behöva tecknen. Så att hen ska lära sig kommunicera bättre med andra.”
Sofia
”Det är kanske i leken och när vi spelar och så, åtminstone inte jag använder så mycket
tecken just då inte.”
Ella

31

Maria Södergård
”Kanske vid utelek. …. Så kanske minst i leken.”
Karina
”...det blir ju faktiskt så att på eftermiddagarna när barnet med kommunikationssvårigheter
inte är här, då blir det inga tecken.”
Matilda

C) Användning i syfte att träna tecken med barn
En hel del av respondenterna berättar att de tränar nya tecken i samlingen medan en respondent
menar att de bara börjar använda tecknen utan någon större introduktion. Några har sagt att de visar
flera tecken per vecka och att barnen är vana att lära sig nya tecken regelbundet och att de sedan
upprepar dem flera gånger under veckan. Ett få antal respondenter säger att de visar tecknen och
berättar vad de betyder vilket då leder till att barnen härmar och personalen uppmanar att upprepa
tecknen de lär sig. Detta tolkar jag som att de tränar tecken i samlingen.
”Att vi visar samma tecken och sen börjar man bara visa dem.”
Sofia
”Ofta i samling.”
Karina
”Det är ofta att vi har samling och sen så frågar den som håller samlingen vad barnen tror
att ett ord kan vara på tecken. Idag har vi lärt oss ett nytt ord. Sen så gissar många.”
Elsa
”Vi visar och berättar vad det betyder och det kommer förstås nya tecken med allt, månader
och allt, men vi visar tecknen och barnen visar också då och vi jobbar länge med de där
tecknen före dem sitter”
Amanda

32

Maria Södergård
”Det brukar vi göra i samlingar.”
Beatrice
”Oftast på måndagssamling byter vi ut tecknen.”
Diana
”Vi har gjort olika. Vissa gånger har vi haft ett tecken per vecka. Veckans tecken som man
har haft upp bild på och så har man alltid i samlingen pratat och visat tecknet och under
dagen då möjligen använt det.”
Ella
”I samlingen, i sånger. Jag kan visa tecken och be barnen iaktta mig och uppmana dem att
upprepa och så håller det på så.”
Kajsa
”Vi visar dem. Vi brukar inte göra någon stor sak av det.”
Carolina
Några respondenter använder sig av bilder för att förmedla ett tecken. Bilderna visar då hur tecknet
görs och oftast en bild av föremålet de tecknar. Bilderna sätt oftast på väggen på avdelningen eller
annat passligt ställe för att alla ska kunna se och repetera tecknen som de håller på att lära sig.
”Då brukar vi ha dom, jag har printat ut dem från nätet så har jag oftast en bild där tecknet
visas eller sen är det en bild på vad vi sen ska teckna t.ex. en banan. Så visar jag till barnen
hur man visar det här tecknet och så övar vi flera gånger.”
Beatrice
”Vi har nog upp de där kartorna också i rummet på väggarna sådär så man kan se på dem
då vid tillfälle. Så brukar vi byta ut dem vid jämna mellanrum.”
Carolina
Endast en av respondenterna tränar tecken som stöd i matsituationen. Denna respondents avdelning
använder tecken i hela gruppen dock främst när det gäller matsituationer.
33

Maria Södergård
”Nog kommer det nya maträtter om vi säger att det är vid maten som vi har så då visar jag
tecknet så får de fundera först om de har någon aning om vad det skulle kunna vara för något
och barnen gissar vad det kan betyda...”
Alma
Väldigt få av respondenterna tränar nya tecken i sånger, ramsor, lek och böcker.
”…sen har vi också tecknat inuti sånger och kanske tala kring de här orden lite före vi
sjunger sånger.”
Karina
”Annars kan det komma in i ramsor, när vi har någon tackramsa eller någon annan ramsa
så kommer det in av sig själv och då kan det uppstå frågor, hur visar man tecken på mus,
hur är igelkott, man spinner vidare på det. Men att man har som en grund, typ en ramsa eller
en sång.”
Ella
”...just ganska mycket via sånger för det är välbekanta sånger. Så har vi också lånat mycket
böcker som har stödtecken...”
Matilda

34

Maria Södergård

4.2 Personalens syn på möjligheter och utmaningar med tecken
som stöd
Figur 2.
Personalens syn på tecken som stöd inom småbarnspedagogiken

Tecken som
stöd är till
fördel för barn

Det finns även
utmaningar
med tecken som
stöd

Tecken som
stöd hämmar
barnen

Utveckling sker
hos barnet

Personalens syn på tecken är att det är till fördel för barn, det sker bl.a. en utveckling hos barnet.
Det finns dock vissa utmaningar enligt några respondenter, såsom att det kan hämma barns
utveckling och verbala kommunikation.

A) Tecken som stöd till fördel för barn
Alla respondenter har på olika sätt uttryckt att tecken som stöd är något väldigt positivt för barn,
både för barn med och utan språksvårigheter. Det är konkret och tydligare än vad endast muntlig
kommunikation är. Dock har någon respondent berättat att tecken som stöd är till viss del svårt att
använda, speciellt i början när ingen i personalen ännu är van att använda tecken och inte riktigt
vågar börja visa dem.
”Man ska bara ändå våga, det är som när man lär sig vilket språk, men den där känslan när
man märker att hej, barnet fattar vad jag menar, det är ju guldvärt, jättebra.”
Matilda
”Även om inte barnet har svårigheter i kommunikationen tror jag att det är bra.”
Alma
”Det blir liksom ett stöd och en förlängning det här synliga. Att man visar med tecken så
kan det ändå bli en förlängning. Att barnen liksom fattar galoppen. Så för mig är det

35

Maria Södergård
jätteviktigt att få använda tecken som stöd och jag tycker det är berikande för alla barn att
få lära sig.”
Kajsa
”Jag tycker att det nog kan vara till bra hjälp men vi har ju faktiskt märkt att med somliga
barn så fungerar det helt enkelt inte.”
Carolina
”Det behövs ju jättemycket, speciellt med de barnen jag är med för att tecken är så konkret
och hen använder tecken själv också för att kommunicera med andra.”
Sofia
”Jag tycker det är jätteviktigt och det ger barn som inte annars kan kommunicera så bra att
de får verktyg till att kommunicera.”
Amanda
”...det har ju varit jätteroligt att lära sig och vissa saker så är ju svårare att komma ihåg, så
man är ju inte helt felfri förstås när man tecknar...”
Elsa
”...du kan alltid ha med dig tecknen eftersom man alltid har med sig händerna, vilket man
inte har med bilderna...”
Karina
”...barnen ser och hör på samma gång. Tecknen och orden kopplas ihop.”
Alma

B) Det finns även utmaningar med tecken som stöd
Många av respondenterna lyfter fram att en utmaning gällande tecken som stöd är att alla i
personalen inte har tid och möjlighet att gå på en kurs där de får lära sig tecknen. En del av
respondenterna berättar att det också kan vara frustrerande när de kanske inte kan de tecken som
36

Maria Södergård
behövs, vet inte om de tecknar tillräckligt, när olika personer visar olika tecken för samma sak eller
när alla i personalen inte använder sig av tecken.
”Jaa, man vet aldrig om man tecknar tillräckligt. Skulle man kanske behöva teckna hela
samlingen eller hela sagan eller räcker det faktiskt bara med att man tecknar några ord.”
Elsa
”Eftersom vi har olika kursledare och lärt oss på olika sätt och tagit till oss, så det kan förstås
vara en nackdel att man visar tecken på olika sätt på olika avdelningar och olika personaler,
det kan bli råddigt för barnen.”
Amanda
”...att nu är det jag av personalen som använder tecken och inte de andra.”
Diana

C) Tecken som stöd hämmar barnen
En av respondenterna funderar att de barn som inte behöver använda tecken för sin kommunikation
lider i samlingen då det tar mycket av tiden att använda tecken som stöd. Att barngruppen och de
vuxna inte hinner med allt som behövs p.g.a. att tecken som stöd används. En annan respondent
funderar också om tecken som stöd gör så att barnet blir lat och inte bryr sig om att lära sig prata.
”Det är bara ett barn som har behov av de här tecknen, då lider ju de andra barnens samling
eller undervisning om man hela tiden ska teckna för det går ganska så mycket tid åt
tecknandet.”
Elsa
”Kanske, jag vet inte direkt om jag sett eller märkt på något barn ännu men jag kan tänka
mig att det kanske gör dem lite lata.”
Carolina

37

Maria Södergård
D) Utveckling sker hos barnet
Barnen, både de verbala och non-verbala, lär sig ett nytt sätt att kommunicera. Detta gör så att alla
barn är delaktiga i verksamheten och barnen lär sig av varandra. De verbala barnen tycker att det
är roligt och intressant att lära sig tecken som stöd medan de non-verbala barnen är glada att de kan
kommunicera med sin omgivning. Tecken som stöd är även ett bra sätt att komma igång med det
svenska språket.
”Nog tror jag det här ena barnet som vi har som använder tecken. Så kan de andra barnen
komma och fråga hur visar hen det tecknet, vad menar hen, när barnet försöker prata med
de andra barnen. Och de uppmärksammar det de här andra barnen och så försöker de också
prata med tecken.”
Ella
”Egentligen har det nog mera eftersom vi inte har börjat med det här p.g.a. ett jättestort
behov utan mera av intresse, så de barn som är mera intresserade, de tar till sig och kan
allt.”
Diana
”Det barn som vi använder med mera så, det är svårt att säga vad det beror på då det gått
framåt förstås, men jaa.”
Alma
Några respondenter har berättat hur teckenanvändningen har inverkat på non-verbala barn
emotionellt. Ett barn har blivit gladare och mera entusiastiskt medan ett annat barn blivit lugnare
och aggression som funnits tidigare har försvunnit. En respondent har också märkt en utveckling i
barngruppen. När personalen och barnen använder tecken som stöd är det ingen konstig sak att
använda det utan det är en helt vardaglig sak, det är alltså en mera tillåtande miljö.
”Jag skulle inte säga det är en förändring men en positiv sak att man märker att barnen inte
tycker det är något konstigt. Att det inte blir sådär att de stöter ut någon för att det barnet
inte kan använda det språk som de andra barnen använder.”
Matilda
38

Maria Södergård
”Barnen är jätteintresserade och sen det här barnet som är non-verbalt så då man har börjat
visa eller då jag har börjat teckna mera med hen och alla i gruppen så har hen börjat använda
tecken och barnet kan som fråga hur hen ska visa ett tecken. Sen då barnet lärt sig ett nytt
tecken så är hen jätteivrig och visar åt alla de andra barnen vad hen lärt sig.”
Sofia
”Det här barnet har blivit jätteglad över att har kunnat kommunicera med sin omgivning,
vilket inte alls var möjligt tidigare. ... Så det här barnet har blivit mycket gladare och mer
entusiastisk och mera delaktig i det som händer...”
Karina
”...det var jättekul att se att barnet fick ett sätt att kommunicera med oss och med kompisar
och man såg att aggressionen försvann lite ur det barnets känslor då, att hen blev mycket
lugnare.”
Amanda
Någon nämnde att utveckling skett till en del hos ett barn som använt tecken som stöd, men att det
dock är svårt att säga om utvecklingen berott på tecken som stöd eller på något annat. En av
respondenterna säger att tecken som stöd inte fungerade för ett visst barn vilket de till en början
trodde skulle fungera.
”Vi kan säga som så att tecken som stöd kanske inte har fungerat som vi har tänkt med just
det här barnet. Att tecken var kanske inte det vad barnet behövde för det här.”
Beatrice
”Barnet som vi använder med mera, det är ju svårt att säga vad det beror på då det gått
framåt förstås, men jaa.”
Alma

39

Maria Södergård

5 Diskussion
I detta kapitel diskuteras arbetets resultat. Därefter diskuteras metoden där jag granskar
genomförandet och om valet av metod har fungerat. Till sist redovisar jag förslag på fortsatt
forskning.

5.1 Resultatdiskussion
Här nedan diskuterar jag forskningens resultat. Resultatet kopplas även till teorin. För att tydliggöra
resultatdiskussionen diskuteras forskningsfrågorna skilt.

Hur använder daghems-/förskolepersonal tecken som stöd i praktiken?
Forskningens resultat visar att personal inom småbarnspedagogik använder sig av tecken som stöd
med alla men dock främst för ett specifikt barn med språkliga utmaningar, annat modersmål eller
barn med funktionsvariationer (autism, Downs syndrom). Med vissa används tecken för att barnen
är intresserade. Flera respondenter berättar att de använder tecken i ’många olika situationer’ dock
kan jag inte redovisa för exakt vilka situationer de egentligen menar. En del situationer är specifikt
redovisade för eftersom de blivit nämnda, t.ex. matsituationer, leksituationer o.s.v., men det kan
eventuellt finnas sådana situationer som tecken används i som inte blivit nämnda.
Något som jag är kritisk till är att många av respondenterna främst använder tecken som stöd med
barn som har språkutmaningar eller en funktionsvariation och att de egentligen inte skulle använda
tecken om det specifika barnet inte är på plats. Varför jag är kritisk till detta är för att om personalen
inte använder tecken med hela gruppen betyder det att det barn som använder tecken inte kan
kommunicera med sina jämnåriga. Har barnet med kommunikationsutmaningar inte möjlighet att
kommunicera med de andra barnen när de inte får ta del av tecken kan barnet med
kommunikationsutmaningar också få utmaningar med beteendet, vilket då går ut över hela gruppen.
Är det inte då bättre att alla får ta del av tecken så att det förhoppningsvis kan bli en bättre stämning
i barngruppen. Enligt Doherty-Sneddon (2008, s. 201) kan beteendeutmaningar förekomma hos
40

Maria Södergård
barn med kommunikationsutmaningar. Vilket också visar att användning av tecken med hela
barngruppen är gynnsamt. Förutom detta påstår Larssons (2017, s. 46) att det inte endast är barn
med språkutmaningar som gynnas av tecken utan alla gynnas av tecken som stöd.
För de flesta har introduktionen av tecken oftast skett i samlingen och med hjälp av bilder. Några
tecken i gången blir introducerade. Detta påpekar Waters (2019, s. 7–8) är ett bra sätt att introducera
tecken. Att introducera några tecken i gången och att barnen får lära sig tecken för ord de använder
sig av dagligen är ett bra sätt att introducera och lära barn tecken. Författaren uttrycker att om
personalen använder tecken i samlingen blir barnen troligen mera engagerade och vill delta.
Dessutom hävdar Cologon och Mevalwalla (2018, s. 903–904) att om bara några barn behöver ta
del av teckenundervisningen kan det leda till stigmatisering. Att barnen blir mera engagerade och
att det inte leder till stigmatisering om alla barn får delta i teckenundervisningen är även två orsaker
till varför tecken borde användas med hela barngruppen.
Många av respondenterna har berättat under intervjun att tecken används minst i leken. Min fråga
är då varför de använder tecken mindre i leken än t.ex. i samlingen? Någon av respondenterna har
t.ex. sagt att i leken har man leksaker som man istället kan peka på osv. men samtalet i leken har
mycket mer innehåll än själva leksakerna. Barn som har svårt att kommunicera har det ännu svårare
att kommunicera i leken och i andra sociala situationer. Leksituationer är väldigt spontana och
ibland abstrakta beroende på vilken ålder och hurudan fantasi barnen har. Det är då i leken som
barnet behöver mera stöd och då är tecken som stöd ett bra verktyg. Med hjälp av tecken kan barnet
själv kommunicera vad hen vill och tänker till kompisarna men detta betyder då att kompisarna
också behöver kunna tecken som stöd. Waters (2019, s. 2) påpekar också att tecken stöder barns
utveckling av sociala färdigheter.

Vilka möjligheter och utmaningar ser personal på daghem och förskola med tecken som
stöd?
Att börja använda tecken kan vara en utmaning eftersom det är en del av ett nytt språk som man
lär sig. Det kan även finnas frustration hos en vuxen när hen verkligen vill använda tecken men
inte kommer ihåg hur ett visst ord tecknas. Tänk då hur ett barn känner sig om hen inte får sagt det
hen vill. Det leder troligen till frustration hos barnet och kan då i sin tur leda till problembeteende.
41

Maria Södergård
Doherty-Sneddon (2008, s. 301) motiverar att tecken som stöd är ett bra sätt för att minska på ett
barns problembeteende eftersom barnet troligen inte blir lika frustrerat när hen har ett sätt att
kommunicera på. Mitt forskningsresultat tyder på att detta stämmer eftersom ett barn som en av
respondenterna hade i tankarna när hen berättade detta hade ändrats emotionellt, barnet hade blivit
mindre aggressivt, efter att barnet börjat använda tecken. Samma med ett annat barn som blev mera
entusiastisk, gladare och mera delaktig efter att de i gruppen börjat använda tecken. Om resultatet
av att börja använda tecken har fungerat så pass bra med dessa barn och troligen med många andra
barn också, varför är inte tecken den första metoden som börjar användas? Har personal kanske
inte tillräckligt med information kring tecken för att veta att det kan stöda barns känslor också?
Ibland finns tanken att tecken kunde vara en bra metod för att stöda barnets språk, men enligt en
respondent fungerade tecken inte för ett barn hen har använt tecken som stöd med. Vad beror det
på att det inte har fungerat? Har de vuxna inte tagit det till sig så att barnet också kunde ta det till
sig? Slutade de använda tecken för tidigt, borde de kanske använt tecken under en längre tid för att
se en förändring hos barnet? Var barnets handmotorik inte tillräckligt utvecklat eller var barnets
kognitiva färdigheter för låga? Började de med för svåra tecken? Dessa faktorer kunde funderas
närmare på. En av respondenterna berättade att de började använda tecken med ett barn men att de
sedan slutade. Respondenten motiverade inte varför tecken som stöd inte fungerade för det barnet.
Enligt Waters (2019, s. 7–8) är det viktigt att ta i beaktande barnens förmågor när tecken som ska
paras ihop med det verbala språket bestäms. Detta kan jag tänka mig är en av orsakerna till varför
personal inom småbarnspedagogik hävdar att tecken som stöd inte stöder barnets kommunikation.
Har de eventuellt börjat med för svåra tecken och för många på en gång?
Några av respondenterna har varit fundersamma kring tecken och tänkt att det hämmar språket och
att det är något negativt för barn som inte har någon språklig utmaning och inte behöver tecken
som stöd. Doherty-Sneddon (2008, s. 302) är av annan åsikt än respondenterna eftersom hen
beskriver tecken som stöd som en väg till språket. Waters (2019, s. 2) betonar att tecken som stöd
underlättar språkproduktionen och att det inte förhindrar det verbala språkets utveckling och
användning. Eftersom teorin och resultatet i denna forskning gällande detta delvis inte är helt
överensstämmande tyder det på att personalen behöver möjligheten att få ta del av mera forskning
kring tecken som stöd. Det är dock många av respondenterna som håller med t.ex. Larsson (2017,
s. 46), att tecken är ett bra sätt att tydliggöra kommunikationen.

42

Maria Södergård
Många respondenter berättade att de vill ha mera skolning i tecken som stöd. De minns kanske inte
allt vad de tidigare lärt sig och känner sig osäkra att använda sig av tecken när de inte minns om de
visar rätt tecken. Om alla i personalen deltar i skolning blir det enklare för alla. Personalen stöder
då varann och det känns lättare och eventuellt inte lika pinsamt att använda sig av tecken om alla
gör det. Dessutom delgav åtminstone en respondent att hen är den enda i personalen som använder
sig av tecken och att det kan vara utmanande. Byrne, Pyne och Sheehan (2019, s. 114) diskuterar
personalens känslor av att inte vara redo att använda tecken som stöd och att få av personalen tror
att deras kommunikation faktiskt stöder andras kommunikation. Detta beror troligen på att de inte
fått skolning. Är personalen positivt inställd till tecken så används de oftare, men tycker de att det
är pinsamt används tecken troligen mera sällan.

Sammanfattning och slutsats
Denna diskussion visar att forskningsfrågorna har blivit besvarade. När, hur och med vem använder
personalen tecken som stöd? De använder tecken främst med specifika barn, t.ex. barn med
funktionsvariation, men också med de andra barnen i gruppen. De använder tecken som stöd mest
under samlingarna och minst i leken och under samlingen introduceras de flesta tecken.
Personalens syn gällande tecken som stöd är lite tudelad. De flesta har en positiv inställning till
tecken men det går att funderas på om respondenterna faktiskt använder tecken så ofta som de
redogör för. Detta eftersom vissa respondenter har gett svar som säger emot varandra och det för
det mesta, inte alltid, bara varit en respondent per avdelning som använder mera tecken i gruppen
och som då blivit intervjuad. Jag kan då tänka mig att de andra i teamet inte använder tecken så
mycket. Jag tolkar då detta som att de inte har den samma positiva inställningen till tecken som
respondenterna, att de inte kan tecken eller överhuvudtaget inte är bekant med metoden. Trots att
respondenterna i huvudsak var positivt inställda till tecken som stöd såg de även nackdelar med
metoden.
Resultatet stämmer till viss del med teorin. Uppfattningen jag själv har fått när jag intervjuat
respondenterna är att de ofta vet hur det ska vara i teorin men har svårt att förverkliga det i vardagen.
Några respondenter verkar dock däremot inte riktigt ha den teoretiska bakgrunden men kan, till
viss del, implementera tecken i vardagen.
43

Maria Södergård
Tecken som stöd används främst med barn som av en eller annan anledning behöver ett verktyg att
stöda kommunikationen med. Ibland används det också med alla barn i gruppen. Personalens syn
av tecken som stöd är för det mesta positiv men alla respondenter hittar även nackdelar med tecken
som stöd.

5.2 Metoddiskussion
I efterhand önskar jag att jag hade gjort min undersökning lite annorlunda. Valet av den kvalitativa
metoden anser jag varit rätt eftersom arbetets ämne är så pass personligt och situationsbundet att
det var mer naturligt att använda den metoden. Forskningsfrågorna var även formulerade så att det
inte skulle ha passat t.ex. med en kvantitativ metod. Det överensstämmer med Dalens (2015, s. 15)
beskrivning av den kvalitativa forskningens mål som är att få en uppfattning om olika fenomen
gällande personer och situationer som finns i dess omgivning.
Den semistrukturerade eller delvisstrukturerade intervjun används när forskare på förhand har valt
att rikta in sig på ett visst ämne. Det har jag följaktligen gjort och jag tänkte att det skulle vara bra
att träffa respondenterna personligen så att de också kunde visa mig lite tecken eller material de
använder. Resultatet blev på ett sätt väldigt spretigt när jag använde mig av intervju och
respondenterna svarade ofta tidigare på en fråga jag hade tänkt ställa i ett senare skede. Det var lite
utmanande att sedan tolka själva resultatet när det inte alltid fanns en tydlig struktur i svaren.
Dessutom blev det flera svar per fråga per respondent så det blev ett ganska digert material, även
om många menade samma sak men använde sig av olika termer. Därför har jag i efterhand funderat
om öppen enkät skulle ha varit bättre än intervju. Då skulle jag ha haft ett större sampel och mera
struktur i svaren. Nu har intervjuerna endast skett i Österbotten, men om datainsamlingsmetoden
hade varit en öppen enkät hade jag förhoppningsvis kunnat ha respondenter från hela
Svenskfinland. Då hade jag kunnat jämföra var tecken som stöd används i varierande grad och
orsaken till varför tecken används eller inte.
Jag kunde även ha intervjuat personal som inte använder tecken som stöd för att se vad deras
uppfattning är. Varför de inte använder det eller om de alls vet vad tecken som stöd är. Detta för
att då kunna se vad de behöver få för att börja använda tecken. Använder de inte tecken för att de
inte kan tecken, de inte har haft möjlighet att gå på skolning, tror inte att tecken alls stöder barnen
44

Maria Södergård
eller vet de inte vad tecken som stöd är? Fås information om detta kunde det t.ex. ordnas ett
infopaket eller skolning kring vad tecken som stöd är och fördelarna med användning av tecken
som stöd samt skolning i själva tecknen. Om detta är något som kunde tas i bruk börjar
förhoppningsvis flera avdelningar och flera i samma personal använda sig av tecken, vilket i sin
tur troligen leder till att många fler barn har möjlighet att kommunicera och känna sig delaktig.
Transkriberingarna kunde jag i princip ha gjort annorlunda. Jag kunde ha transkriberat vartefter
intervjuerna var färdiga, vilket tyvärr inte var möjligt eftersom flera av intervjuerna skedde under
samma vecka och andra studier kom emot. Detta gjorde att jag inte alltid hade tid att transkribera
direkt intervjuerna var färdiga. Dessutom tar det väldigt länge att transkribera. Fastän någon
intervju endast varade åtta minuter tog det ganska lång tid att transkribera samt att analysera
materialet efter transkriberingen. Med transkriberingarna gick jag på sätt och vis emot Dalens
(2015, s. 69, 73) rekommendation om att forskaren borde bearbeta och transkribera det insamlade
materialet så fort som möjligt.
Meningskategorisering kändes till viss del onödigt på så vis att vissa respondenter inte gav så långa
svar och då behövde jag inte förkorta dem. Förstås behövde jag ju kategorisera alla respondenternas
svar så därför fungerade det att använda meningskategorisering. Att kategorisera efter
forskningsfrågorna gick men det blev genast en utmaning att sen ännu en gång kategorisera svaren
så att båda forskningsfrågorna fick underkategorier och att komma på en rubrik till
underkategorierna. Självklart hade de gemensam nämnare men ändå var allt mycket spretigt vilket
gjorde det svårare att hitta en gemensam rubrik. Annars anser jag att meningskoncentrering gick
relativt bra att använda.

5.3 Förslag på fortsatt forskning
Resultatet i mitt arbete hade eventuellt varit annorlunda om jag också beaktat respondenter som
inte använder tecken som stöd. För att få ett mera korrekt resultat kunde ämnet forskas vidare på
genom att också intervjua barnen i grupperna eller observera/videoobservera grupperna för att
styrka respondenternas utsagor. Barnens uppfattningar och upplevelser gällande detta fenomen
borde också forskas vidare i. Personalen kanske har en helt annan uppfattning gällande tecken som

45

Maria Södergård
stöd än vad barnen har. Vill barnen lära sig och tycker de om att använda tecken som stöd skulle
kanske personalen använda tecken i högre grad.
Ett annat förslag på fortsatt forskning är att göra en fallstudie, att under en längre tid följa med ett
barn som främst kommunicerar med tecken som stöd för att se hurudan utveckling som faktiskt
sker. Dessutom kunde barnet intervjuas för att undersöka vilken upplevelse gällande användningen
av tecken som stöd barnet som följs har. Andra barn på avdelningen kunde även intervjuas för att
undersöka deras tankar kring tecken som stöd. De kunde även intervjuas för att ta reda på om det
finns någon skillnad i barnens uppfattning av tecken mellan de barn som har tagit del av
teckenundervisning och de som inte deltagit.

46

Maria Södergård

Litteratur
Arnqvist, A. (1993). Barns språkutveckling. Lund: Studentlitteratur.
Brereton, A. (2008). Sign language use and the appreciation of diversity in hearing classrooms.
Early Years 28(3), 311–324. Hämtad 6 april 2020, från doi: 10.1080/09575140802393702
Bruce, B. (2009). Språkutveckling på olika villkor. I A. Sandberg (Red.), Med sikte på förskolan –
barn i behov av stöd (s. 55–74). Lund: Studentlitteratur.
Byrne, Á., Pyne, J. & Sheehan, V. (2019). Use of key word signing for children and adults with
intellectual disability in an Irish context. Tizard Learning Disability Review 24(3), 113–120.
Hämtad 7 januari 2020, från doi: 10.1108/TLDR-07-2018-0023
Clibbens, J. (2001). Signing and Lexical Development in Children with Down Syndrome. Down
Syndrome Research and Practice 7(3), 101–105. Hämtad 7 januari 2020, från doi:
10.3104/reviews.119
Cologon, K. & Mevawalla, Z. (2018). Increasing inclusion in early childhood: Key Word Sign as
a communication partner intervention. International Journal of Inclusive Education 22(8),
902–920. Hämtad 7 januari 2020, från doi: 10.1080/13603116.2017.1412515
Dalen, M. (2015). Intervju som metod. Malmö: Gleerups.
Doherty-Sneddon, G. (2008). The great baby signing debate. Psychologist 21(4), 300–303. Hämtad
24 mars 2020, från http://nrl.northumbria.ac.uk/933/1/ThePsychology2008.pdf
Dressler, R., Bland, L. & Baumgartner, M. (2016). The Benefits of Alternative and Augmentative
Communication: A Quality of Life Issue. The Internet Journal of Allied Health Sciences
and
Practice,
14(4),
1–5.
Hämtad
7
januari
2020,
från
https://core.ac.uk/download/pdf/51098297.pdf
Forskningsetiska delegationen, TENK. (2012). God vetenskaplig praxis och handläggning av
misstankar
om
avvikelser
från
den
i
Finland.
https://www.tenk.fi/sites/tenk.fi/files/HTK_ohje_2012.pdf
Heide, E-L. (2019). Bättre samspel med socialt bildstöd. Handbok för förskola och skola. Lund:
Studentlitteratur.
Heister Trygg, B. (2010). TAKK – Tecken som Alternativ och Kompletterande Kommunikation.
Malmö: Södra regionens kommunikationscentrum, SÖK.

47

Maria Södergård
Jensen, P. & Ulleberg, I. (2013). Mellan orden - kommunikation i praktiken. Lund:
Studentlitteratur.
Johansson, I. (1990). Språkutveckling hos handikappade barn 2. Ordstadium – Textbok. Lund:
Studentlitteratur.
Kvale, S. & Brinkmann, S. (2014). Den kvalitativa forskningsintervjun. Lund: Studentlitteratur.
Lag om småbarnspedagogik 540/2018. Hämtad 30 mars 2020, från
https://www.finlex.fi/sv/laki/alkup/2018/20180540#Pidp445912768
Lane, J. D., Shepley, C. & Lieberman-Betz, R. (2016). Promoting Expressive Language in Young
Children with or At-Risk for Autism Spectrum Disorder in a Preschool Classroom. Journal
of Autism and Developmental Disorders 46(10), 3216–3231. Hämtad 1 april 2020, från doi:
10.1007/s10803-016-2856-8.
Larsson, K. (2017). Att få barnets språk att växa. Strategier för språkutveckling i förskolan, skolan
och hemma. Haninge: Stefan Hertz utbildning.
Mirenda, P. (2003). Toward Functional Augmentative and Alternative Communication for
Students With Autism: Manual Signs, Graphic Symbols, and Voice Output Communication
Aids. Language, Speech, and Hearing Services in Schools 34(3), 203–216. Hämtad 1 april
2020, från doi: 10.1044/0161-1461(2003/017).
Nationalencyklopedin. [u.å.]. Reliabilitet. Hämtad 15 april 2020, från
https://www.ne.se/uppslagsverk/encyklopedi/l%C3%A5ng/reliabilitet
Nationalencyklopedin. [u.å.]. Validitet. Hämtad 15 april 2020, från
https://www.ne.se/uppslagsverk/encyklopedi/l%C3%A5ng/validitet
Næss, K-A B., Halaas Lyster, S-A., Hulme, C. & Melby-Lervåg, M. (2011). Language and verbal
short-term memory skills in children with Down syndrome: A meta-analytic review.
Research in Developmental Disabilities 32(6), 2225–2234. Hämtad 6 april 2020, från
doi:10.1016/j.ridd.2011.05.014
Olsson, H. & Sörensen, S. (2011). Kvalitativa och kvantitativa perspektiv. Forskningsprocessen.
Stockholm: Liber.
Onnis, L., Truzzi, A. & Xiaomeng, M. (2018). Language development and disorders: Possible
genes and environment interactions. Research in Developmental Disabilities 82, 132–146.
Hämtad 24 mars 2020, från https://doi.org/10.1016/j.ridd.2018.06.015

48

Maria Södergård
Papunet. [u.å.]. PECS-metoden. Hämtad 23 mars 2020, från
https://papunet.net/svenska/information/pecs-metoden-stoder-kommunikationsinlarningmed-bilder
Psykologiguiden. [u.å.]. Alternativ och kompletterande kommunikation, AKK. Hämtad 12 juni
2019, från
https://www.psykologiguiden.se/psykologilexikon/?Lookup=tecken%20som%20alternativ
%20och%20kompletterande%20kommunikation
Psykologiguiden. [u.å.]. Teckenspråk. Hämtad 12 juni 2019, från
https://www.psykologiguiden.se/psykologilexikon/?Lookup=teckenspråk
Rye, H. (2009). Samspel, kommunikation och utveckling – barn i behov av särskilt stöd. Lund:
Studentlitteratur.
Sunderajan,T. & Kanhere. S. V. (2019). Speech and language delay in children: Prevalence and
risk factors. Journal of Family Medicine and Primary Care 8(5), 1642–1646. Hämtad 18
januari 2020, från doi: 10.4103/jfmpc.jfmpc_162_19
Svensson, A-K. (2009). Barnet, språket och miljön. Lund: Studentlitteratur.
Tjora, A. (2012). Från nyfikenhet till systematisk kunskap – Kvalitativ forskning i praktiken. Lund:
Studentlitteratur.
Uljens, M. (1989). Fenomenografi – forskning om uppfattningar. Lund: Studentlitteratur.
Utbildningsstyrelsen. (2014). Grunderna för förskoleundervisningens läroplan. Helsingfors:
Utbildningsstyrelsen.
Utbildningsstyrelsen. (2018). Grunderna för planen för småbarnspedagogik. Helsingfors:
Utbildningsstyrelsen.
Waters, C. (2019). Covering the Bases: Pairing Sign with Spoken Word in Early Childhood
Settings. Young Exceptional Children. Hämtad 7 januari 2020 från, doi:
10:1177/1096250619845644
Zambrana, I. M., Vollrath, M. E., Jacobsson, B., Sengpiel, V. & Ystrom, E. (2020). Preterm birth
and risk for language delays before school entry: A sibling-control study. Development and
Psychopathology 3, 1–6. Hämtad 1 april 2020, från doi: 10.1017/S0954579419001536.

49

Maria Södergård

Bilaga 1
Forskningslov
Hej!
Mitt namn är Maria Södergård och jag studerar till Pedagogie magister inom utbildningslinjen för
lärare inom småbarnspedagogik vid Åbo Akademi i Vasa. Nu är det dags för mig att skriva min
magistersavhandling.
Syftet med avhandlingen är att undersöka hur Tecken som alternativ och kompletterande
kommunikation (TAKK) stöder

barns

språk

och

kommunikation.

Avhandlingen

har

två forskningsfrågor vilka är: hur använder daghems-/förskolepersonal och barn sinsemellan
TAKK i praktiken och hur uppfattas TAKK av personal i småbarnspedagogiken?
Jag anhåller om att få intervjua personal på flera avdelningar som arbetar på daghem och förskola.
Intervjuerna sker under våren 2019.
Inga personer som intervjuas kommer att nämnas vid namn, inte heller daghemmet/förskolan.
Istället används fingerade namn och dialektala ord ändras så gott det går till standardsvenska. När
magistersavhandlingen är

godkänd

kan

de

berörda

få tillgång

till

avhandlingen

om

så blivit överenskommet.
Om det finns frågor kan ni kontakta mig eller min handledare Mia Heikkilä (miaheikk@abo.fi).

Jag ser fram emot ert svar på min anhållan!

Med vänliga hälsningar,
Maria Södergård
Tel. 044-xxxxxxx
E-mail: maria.sodergard@abo.fi

Maria Södergård

Bilaga 2
Intervjufrågor
Bakgrundsfrågor
1. Vad heter du?
2. Vilken åldersgrupp arbetar du i?
3. Vilken utbildning har du och när blev du färdig?
4. Har du någon utbildning i tecken som stöd?
Allmänna frågor
5. Hur arbetar ni med barns språk och kommunikation?
6. Hur stöder ni barn med språk- och kommunikationssvårigheter?
7. Vilken är din uppfattning om tecken som stöd?
8. Med vilka barn använder ni tecken som stöd? Motivera varför.
Specifika frågor
9. Hur introduceras nya tecken i barngruppen?
10. I vilka situationer används tecken som stöd?
11. Vilka möjligheter och utmaningar finns det med att använda tecken som stöd? Förklara.
12. Har ni sett några förändringar/resultat hos barn/barngruppen sedan ni började använda
tecken som stöd?
Avslutande fråga
13. Finns det något du vill tillägga?

