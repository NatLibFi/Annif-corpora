Yrkesvägledning vid musikinstitut
Sång- och instrumentlärares beskrivningar av
yrkesvägledningens praktikarkitektur

Evelina Gottberg
Avhandling pro gradu i pedagogik
Fakulteten för pedagogik och välfärdsstudier
Allmän pedagogik
Åbo Akademi
Vasa 2021
Handledare: Petri Salo

Abstrakt
Författare

Årtal

Evelina Gottberg

2021

Arbetes titel

Yrkesvägledning vid musikinstitut – Sång och instrumentlärares beskrivningar av
yrkesvägledningens praktikarkitektur
Opublicerad avhandling i pedagogik för pedagogie magisterexamen.
Vasa: Åbo Akademi. Fakulteten för pedagogik och välfärdsstudier

Sidantal (tot.)
77

Referat

Syftet med denna avhandling var att studera instrument- och sånglärarnas beskrivningar av
den yrkesmässiga vägledningspraktiken som sker i samband med undervisningen vid
musikinstitut. Genom denna studie var målsättningen att besvara de två
forskningsfrågorna
1. Vilka förutsättningar och hinder för sin vägledningspraktik identifierar lärarna i den
vägledningspraktik som leder till musikeryrket?
2. Vilken betydelse ger läraren relateranden i den vägledningspraktik som leder till
musikeryrket?
Syftet och frågeställningarna har sin utgångspunkt i teorin om praktikarkitekturer, som
skapats av Kemmis med kollegor. Teorin hävdar att en praktik består av säganden
göranden och relateranden. Dessa aktiviteter möjliggörs eller hindras av de kulturelladiskursiva, materiella-ekonomiska och sociala-politiska arrangemang som utgör
praktikens praktikarkitektur.
Datainsamlingen skedde genom kvalitativa intervjuer. Som respondenter fungerade sex
instrument- eller sånglärare verksamma vid musikinstitut i Svenskfinland. Intervjuerna
transkriberades och analyserades sedan med hjälp av teorin om praktikarkitekturer som
analytisk lins.
De olika förutsättningarna och hindren för praktiken i så gott som alla typer av
arrangemang var sådana som kunde härledas från läraren själv, lärarens elev eller
vägledningspraktikens omgivningar. Lärarens erfarenhet och syn på sin yrkesroll, elevens
förmågor och vilja att lära, samt musikinstitutens resurser och lärarnas kontakter till
utomstående lärare och läroanstalter är typiska arrangemang i yrkesvägledningspraktiken.
I den vägledningspraktik som leder till ett musikeryrke gav lärarna praktikens relateranden
en stor betydelse. Många lärare ansåg att en god relation till eleven var viktig för att kunna
genomföra en så god undervisning som möjligt. Yrkesvägledningen hade många likheter
med den ordinarie undervisningen, bland annat att en god lärar-elever-relation var viktig
även för att vägledningspraktiken skulle lyckas.
Trots vägledningspraktikens stora likheter med den ordinarie undervisningspraktiken
existerar den ändå som en egen praktik. Den här avhandlingen har lyft upp denna, ibland
förbisedda, del av undervisningen vid musikinstitut. Avhandlingen bidrar också till att
minska den konstaterade bristen på forskning inom musikpedagogik.
Sökord

yrkesvägledning, musikinstitut, teorin om praktikarkitekturer, instrument- och sånglärare

Innehållsförteckning
1 Inledning ................................................................................................................................. 1
1.1 Syfte och forskningsfrågor ............................................................................................... 3
1.2 Tidigare forskning ............................................................................................................ 4
1.3 Disposition ....................................................................................................................... 6
2 Musikinstitut ........................................................................................................................... 8
2.1 Lärare vid musikinstitut ................................................................................................. 10
2.2 Musikstudier i Finland ................................................................................................... 12
3 Den interpersonella undervisningsrelationen ....................................................................... 15
3.1 Enskild undervisning i musik......................................................................................... 15
3.2 Handledning ................................................................................................................... 19
3.3 Yrkesvägledning ............................................................................................................ 21
4 Praktikarkitekturer ................................................................................................................ 24
5 Metod och analys .................................................................................................................. 27
5.1 Kvalitativ forskning ....................................................................................................... 27
5.2 Kvalitativ forskningsintervju ......................................................................................... 28
5.3 Val av respondenter ....................................................................................................... 30
5.4 Teorin om praktikarkitekturer som analytisk resurs ...................................................... 30
5.5 Reliabilitet och validitet ................................................................................................. 34
5.6 Etiska överväganden ...................................................................................................... 35
6 Resultat ................................................................................................................................. 37
6.1 Lärarnas beskrivningar................................................................................................... 37
6.2 Förutsättningar och hinder ............................................................................................. 46
6.3 Betydelsen av relateranden ............................................................................................ 55
7 Diskussion ............................................................................................................................ 58
7.1 Resultatdiskussion.......................................................................................................... 58
8 Sammanfattning .................................................................................................................... 65
8.1 Avslutande diskussion ................................................................................................... 65
8.2 Metoddiskussion ............................................................................................................ 67
8.3 Förslag på fortsatt forskning .......................................................................................... 69
Källförteckning ......................................................................................................................... 71
Bilagor ...................................................................................................................................... 76

Figurer
Figur 1: Det finska musikutbildningssystemet ........................................................................ 12
Figur 2: Teorin om praktikarkitekturer .................................................................................... 24
Figur 3: Triangelfigurerna........................................................................................................ 33
Tabeller

Tabell 1: Utdrag ur analystabellen. ..........................................................................................
33

1

1 Inledning
Vilka vidare studier en ungdom önskar ge sig in på efter grundskolan eller andra stadiets
utbildning kan vara ett stort beslut att fatta. Av de ungdomar som har valt att studera musik på
tredje stadiet i Finland, har en majoritet även tidigare studerat vid musikinstitut (Suomen
musiikkioppilaitosten liitto ry, 2019). De elever som går vidare till yrkesutbildning eller högre
utbildning inom musik kommer i slutänden vara de som säkerställer att det finns kvalitet och
kunnande i branschen och bland yrkesfolket också i framtiden. De finländska musikinstitutens
undervisning är ett sätt att för eleverna att skaffa den förkunskap som krävs för att bli antagen
till vidare utbildning.
För att dela med sig av denna typ av kunskap finns musikinstitutens lärare. Man kan anta att
lärarna är en av elevernas största källor till stöd i elevernas utbildningsval. Läraren tar då, eller
får, rollen som vägledare i relationen med eleven. Inte bara vägledare, eller handledare, i sitt
instruments tekniska och musikaliska värld. Läraren blir även elevens vägledare på dennes väg
in i musikeryrket. Hur ser i så fall denna del av lärarnas yrkesroll ut?
I den här avhandlingen studerar jag musikinstitutlärarnas pedagogiska verksamhet ur ett
yrkesvägledningsperspektiv. Den behandlar däremot inte sådan vägledning, eller handledning,
som ges av en utbildad handledare, utan endast sådan vägledning som ges av en enskild lärare
till dennes elev. Fokusgruppen är de instrument- och sånglärare som undervisar vid
musikinstitut i Finland och dessa lärares vägledningspraktik. Den här vägledningen är
integrerad i deras dagliga undervisning och sker inte vid något särskilt vägledningstillfälle.
Instrument- och sånglärare kan alltså komma att vägleda sina elever på vägen in i musikeryrket.
Det är då inte frågan om mera generell yrkesvägledning med hjälp som berör vilken yrkesbana
eleven vill välja. Vägledningen sker då eleven redan har utsett sitt önskade yrkesområde.
Elevens väg till musikeryrket kan gå via vidare studier vid någon högre utbildningsanstalt, eller
så kan den gå direkt in i yrkeslivet. På så sätt vägleds eleven in i musikeryrket av en person som
redan är aktiv inom samma yrkesgrupp.
Vägledningen blir mångsidig i och med att det idag finns många olika vägar in i musikeryrket.
Förutom att skaffa sig en utbildning, finns det många musiker som bygger upp sin karriär till
exempel genom att endast delta aktivt i musiklivet eller profilera sig på sociala medier. Som
aktiv inom musikbranschen går det inte alltid heller att säga att man har ett visst yrke. Snarare
är det så att många musiker har många olika yrken – en så kallad ”portfolio career” (Renshaw,
2009). Det är krävande att ha kunskap om alla dessa vägar.
Elevens tankar i processen kring yrkesval är sannolikt många och av olika karaktär. Det vore
nog så intressant att få veta mera om dem. I den här avhandlingen väljer jag ändå att fokusera
på den andra personen i denna vägledningsrelation, nämligen läraren. Erfarenheten av att
yrkesvägleda en elev delas av många lärare. Men möjligen är det så att denna gemensamma
erfarenhet till största delen existerar i det tysta. Finska lärare vittnar om att deras yrke är
intensivt och ensamt. Endast korta stunder under en arbetsdag finns det tid att landa och ställa
om inför nästa lektion, och endast korta stunder finns det tid att träffas och samtala med
kollegorna. (Dahlström, 2015). Gaunt (2008) hävdar att undervisning och lärande i den så
kallade interpersonella undervisningsrelationen skulle kunna utvecklas ytterligare. Genom

2
musikpedagogiska studier belyses dessa utvecklingsmöjligheter, och lärarna får en möjlighet
att stiga fram ur sin stundtals isolerade vardag.
Specialkunskaper inom instrumentläraryrket är ofta spridda och fragmenterade, och yrkets
genomgår snabba förändringar. Därför drar yrket många fördelar från forskning som belyser en
musikers vardag. (Polifonia, 2010). Överlag lyfter många forskare inom musik och
musikutbildning fram behovet av att ytterligare forskning görs i ämnena. Den enskilda
instrument- och sångundervisningen har långa traditioner, och i de traditionerna finns mycket
kunskap att hämta. Dock är det alltid viktigt att granska traditioner för att se om de fortfarande
är aktuella och relevanta, och om de uppfyller dagens krav och behov (Lauvås & Handal, 2001,
s. 64).
Ett av musikinstitututbildningens syften, både enligt lag och enligt läroplansgrunder, är att
förbereda eleverna och ge dem förmåga att söka till någon högre utbildning (Lag om
grundläggande konstundervisning 633/1998; Utbildningsstyrelsen, 2017a). Musikinstituten,
och i synnerhet lärarna, behöver då ha förutsättningar för att kunna uppnå detta mål. Att lyfta
fram den yrkesmässiga vägledningspraktiken vid musikinstitut skulle kunna skapa större
förståelse för vilka elever som väljer att gå vidare till högre utbildning, och för hur lärarna
stöttar och förbereder eleverna inför detta studieval. Denna avhandling kunde vara av intresse
inte bara för de lärare som befinner sig i den faktiska vägledningspraktiken, utan också för de
läroanstalter som är elevernas framtida utbildare. Samtidigt behöver lärare vid musikinstitut
alltid balansera mellan musikinstitutens dubbla syften – att fostra både framtida
yrkesverksamma musiker och goda amatörmusiker. Denna dubbelhet återkommer jag till i
kapitel 2 om musikinstitut.
Den specialkunskap om musikens yrkesområde som musikinstitutlärarna besitter är värdefull.
Även om eleverna i sin grundutbildning och andra stadiets utbildning har studie- och
yrkesvägledare, har dessa vägledare inte samma möjlighet att specialisera sig på ett visst ämne.
De har inte heller samma möjlighet att dela med sig av egna erfarenheter av det yrke som är av
intresse för eleven. Något som studie- och yrkesvägledarna däremot har, som kanske inte
musikinstitutlärarna har, är utbildning i att handleda med fokus på studier och yrken.
I Finland har Statens revisionsverk granskat studiehandledningen och vägledningen i landet för
att kunna ge rekommendationer kring hur samarbetet mot en samordnad formell vägledning bör
utvecklas. Dock omfattade inte granskningen den grundläggande konstundervisningen. Något
som granskningen ser som en styrka i internationell jämförelse, är det faktum att en stor del av
den finska vägledningen är integrerad i skolornas undervisning. Ändå tycker ofta studerande
att tiden för personlig studiehandledning är kort. Även handledarna anser många gånger att
tiden är för kort, och deras resurser knappa, vilket gör vägledningen otillräcklig. Dessutom finns
det överlag bristfällig information om vägledning i Finland, och den information som finns är
för det mesta oenhetlig. (Statens revisionsverk, 2015).
För att öppna upp ämnet yrkesvägledning fokuserar jag i den här avhandlingen på vägledningen
som praktik. Det innebär att jag frångår ett individfokus och låter vägledningen i sig spela en
större roll. I denna vägledningspraktik sker göranden, säganden och relateranden. Detta sker i
alla praktiker, enligt teorin om praktikarkitekturer. (Kemmis m.fl., 2014). I sex intervjuer med
instrument- och sånglärare har jag samlat in beskrivningar av vägledningspraktiken. Ur dessa
beskrivningar kan jag sedan lyfta fram exempel som belyser fenomenet i fråga. Lärarna har god

3
insikt i sitt yrkes nuvarande situation och framtida möjligheter för undervisningen. De kan
dessutom ha en viktig roll i processen att utveckla lärarprofessionen. (Carey & Grant, 2015, s.
6).
Mitt intresse för och min förkunskap i ämnet kommer från personliga erfarenheter. Idag är jag
utbildad musikpedagog och undervisar själv vid musikinstitut. Min egen musikbana inleddes
också vid ett musikinstitut. Det jag upplevde som mest värdefullt hos instrumentlärarna var den
egna erfarenheten av att hela tiden utveckla och underhålla färdigheterna i det egna instrumentet
och av att ha gått någon form av musikutbildning. Något som saknades hos gymnasiets
studiehandledare. Vad jag däremot upplevde att saknades hos alla parter var kunskap om det
aktuella läget – hur är utbildningen på de olika läroanstalterna uppbyggd, vilken nivå håller
utbildningen, och har de något specialområde? Jag lät dessa erfarenheter bli en gemensam
beröringspunkt då jag mötte de lärare jag har intervjuat, och gick in i intervjusituationerna med
ett öppet sinne.

1.1 Syfte och forskningsfrågor
Syftet med denna avhandling är att studera instrument- och sånglärarnas beskrivningar av den
yrkesmässiga vägledningspraktiken som sker i samband med undervisningen vid musikinstitut.
Teorin om praktikarkitekturer (Kemmis m.fl., 2014) används för att analysera
vägledningspraktikerna i termer av aktioner och aktiviteter (göranden), diskurser och
meningsskapande (säganden) och relationer (relateranden).
De forskningsfrågor jag vill svara på är:
1. Vilka förutsättningar och hinder för sin vägledningspraktik identifierar lärarna i den
vägledningspraktik som leder till musikeryrket?
2. Vilken betydelse ger läraren relateranden i den vägledningspraktik som leder till
musikeryrket?
Även forskningsfrågornas utformning har sin utgångspunkt i teorin om praktikarkitekturer.
Teorin presenteras mera ingående i kapitel 4. Att i den första forskningsfrågan ställa frågan om
vad som är förutsättningar och hinder ”anger utgångspunkten att praktiker formas i samspel
mellan människors meningsskapande handlingar och omgivande förutsättningar”. (Nehez,
2015, s. 43). Detta är utgångspunkten för teorin om praktikarkitekturer. Att definiera
förutsättningar och hinder blir det samma som att definiera yrkesvägledningens
praktikarkitektur.
Lärarnas vägledningspraktik är en del av en relation, i vilken den andra parten är eleven.
Relationen är viktig för dem båda, vilket framkommer på flera sätt i kapitel 3. Jag behandlar
dock inte elevernas beskrivningar och erfarenheter av vägledningen i relationen i den här
avhandlingen. Den andra forskningsfrågan undersöker inte betydelsen av relateranden i
allmänhet i undervisningen, utan även den frågan fokuserar särskilt på undervisningens
vägledningspraktik.
För att ytterligare klargöra mitt syfte och mina forskningsfrågor, följer här en kort redogörelse
för några av de centrala begreppen:

4
-

Instrument-/sånglärare. Lärare vid musikinstitut eller annan läroanstalt som ger
undervisning i musik. Läraren ger främst enskild undervisning i ett eller flera
musikinstrument (inklusive sång). Instrumentlärare är inte detsamma som musiklärare
som arbetar i klass i grundläggande utbildning eller vid ett gymnasium.

-

Musikeryrket. Yrkesbransch för aktiva inom konstarten musik, så som utövare,
upphovsmän, ledare, studio- och scenarbetare och pedagoger (Landsorganisationen i
Sverige, 2015).

-

Vägledning, eller handledning. En ”typ av praktisk-pedagogiskt stöd som ges
kontinuerligt under utbildning” (Nationalencyklopedin, u.å.a). Yrkesvägledning kan
innebära bland annat hjälp med karriärval. Handledningsbegreppet utvecklas ytterligare
i kapitel 3.

-

Relateranden. Ett begrepp som ingår i teorin om praktikarkitekturer (se kapitel 4).
Relateranden är en beståndsdel av en praktik och visar på vilka relationer som finns i
praktiken. Relateranden innebär att praktikutövaren relaterar till andra människor och
objekt som är typiska för praktiken. (Kemmis m.fl., 2014, s. 31).

1.2 Tidigare forskning
Som tidigare nämnts, finns ett önskemål inom forskarkåren om att mera studier inom musik
och musikpedagogik görs. Mitt ämne undersöker vägledning som en del av finländska
musikinstitutlärares undervisning och är mycket specifikt. Några tidigare studier av ämnet inom
denna kontext har jag inte hittat. Forskning om finländska musikinstitut är i största allmänhet
den ganska sparsam, även om den finns och pågår. Jag kommer i det här avsnittet att presentera
tidigare forskning som ändå rör samma typ av vägledning – den som sker från lärare till elev –
men inte nödvändigtvis från samma typer av läromiljö eller ur samma perspektiv som jag ämnar
undersöka. Därigenom kommer jag att visa på hur avhandlingens ämne också förhåller sig till
allmän, icke-musikrelaterad forskning.
Den forskning som gjorts i Finland och Norden inom studie- och yrkesvägledning de senaste
åren kan delas in i tre teman – fokus på resultaten av studie- och yrkesvägledning,
handledningsprocessen, samt kritiska infallsvinklar. Största delen av forskningen har gjorts
kring det första temat som fokuserar på resultaten i kontexter så som skolan, vuxna och olika
målgrupper. Överlag är de flesta studierna utvärderande. De har som syfte att beskriva eller
analysera effekten av ny lagstiftning eller av hur tillämpbara olika organisatoriska och
metodologiska tillvägagångsätt och procedurer är. (Haug m.fl., 2019).
Lovén skriver år 2015 i en antologi att ”[b]ehovet av en forskningsöversikt inom
vägledningsområdet … länge varit stort”, sedan vägledning har ”blivit en stor yrkesgrupp”.
Tidigare har några svenska breda översikter gjorts. Med sin antologi vill Lovén också ge en
bred översikt, men samtidigt göra nedslag i olika forskningsprojekt. Genom denna översikt och
dessa nedslag hoppas han bidra till en fördjupad diskussion om vägledning. (Lovén, 2015, s.
15‒16). Av Lovéns inledning kan jag ana att det finns utrymme och behov av ytterligare
forskning om yrkesvägledning.

5
Dessutom är det svårt att jämföra svensk, och förmodligen även nordisk, vägledningsforskning
med internationell sådan. Engelskspråkig forskning om councelling eller guidance gäller ”ofta
psykologisk eller kurativ rådgivning/vägledning inriktad på psykiska och psyko- sociala [sic]
frågor”, vilket är något annat än det som förknippas yrkesvägledning. Forskningsfältet är brett,
men har ändå länge haft en tyngdpunkt på forskning om individuella karriärval. Forskning som
behandlar ”mötet mellan vägledare och vägledd” har ändå växt på senare år. Sådan forskning
som tar sin utgångspunkt i betydelsen av individens kön eller socioekonomiska situation samt
vägledningens samhälleliga funktion och politiska betydelse har varit ännu mera sparsam, men
har på senare år ändå gjorts. (Lundahl, 2010, s. 23‒24).
Under åren som ledde fram till 2010 gjorde man i Storbritannien förändringar i
utbildningslandskapet. För att stöda de studerandes väg till vidare studier i en tid av
förändringar behövdes förstärkt studiehandledning. I en forskningsrapport från National
Foundation for Educational Research fann man att de lärare som då var ansvariga för
handledning behövde mera kunskap om ämnet. Detta var särskilt relevant i de fall där
handledaren in grunden inte heller var utbildad lärare. Förslag på innehåll till en ny
handledarkvalificering var färdigheter i att förhandla, coacha och vara mentor, samt kunskaper
om aktuella utbildningsstigar för unga och om hur man hittar relevant och aktuell information.
(McCrone m.fl., 2009).
Enligt en studie av Fuller, McCrum och Macfadyen (2014) finns det en risk att lärare misslyckas
med att ge handledning, om det uppdraget faller på dem endast, då skolornas resurser inte räcker
till för specifikt utbildade handledare. De lärare som svarade på undersökningen jobbade inom
den obligatoriska utbildningen. Fuller m.fl. kunde se att lärarna var en viktig del i
handledningen av eleverna, men att lärarna bara var bekväma med att ge handledning inom sitt
eget ämnesområde. De flesta lärare kunde ge god vägledning till de mera traditionella,
akademiska utbildningarna. Många hade däremot nästan ingen kunskap om mera yrkesinriktade
alternativ. Det stora utbildningsutbudet gjorde att lärarna inte heller hade tid att bli bekanta med
alla alternativ som erbjöds de studerande. Ändå upplevde lärarna att de var en viktig del av de
studerandes yrkesvägledning, och att vägledningen var uppskattad. De hade goda
förutsättningar genom sina relationer till de studerande, och genom kunskaper om de
studerandes bakgrunder, förmågor och yrkesdrömmar. Vissa lärare poängterade att deras
handledning inte alltid var den bästa för de studerande, eftersom lärarna enbart baserade
handledningen på sina egna (ibland daterade) erfarenheter. Alla lärare var åtminstone överens
om att varje studerande också behöver ha tillgång till en skild studie- och yrkesvägledare.
Många lärare ville också ha mera stöd från sin skola i handledningsprocessen. För att säkerställa
fullgod handledning för eleverna rekommenderar författarna ytterligare stöd och utbildning för
lärarna. Speciellt om det saknas finansiering för särskilda handledare i skolorna. Lärarna
behöver få större kunskap och förståelse för det utbildningsutbud som finns. Författarna
argumenterar även för att yrkesvägledning som ämne ska vara en del av lärarutbildningen.
Thornton (2015) har undersökt hur high school-lärare i musik i USA influerar sina studerandes
karriärval mot att studera musikpedagogik (music education). Den kvantitativa studien
genomfördes genom enkät på ett sampel av lärare i en amerikansk delstat, och lyfte fram
lärarnas uppfattningar av och handlingar kring elevernas karriärval inom musik. Thornton fann
att lärarna hade en avgörande roll i elevernas val av musikpedagogik som framtida studieämne.

6
Hon lyfter också upp det faktum att en kvalitativ studie skulle kunna få fram mer djupgående
data och ytterligare upplysa ämnet. (Thornton, 2015).
Hirvonen (2003) har i sin doktorsavhandling undersökt hur studerande vid pianosolistlinjen på
en högre musikläroanstalt konstruerar sina identiteter. Som en del av identitetskonstruktionen
ingår de studerandes livshistorier och vad de studerande berättar om betydelsen av viktiga
personer, instrumentlärare och instrumentstudier. För de studerande var pianospelandet länge
en hobby. Inriktningen mot professionella studier skedde ofta med stöd av en instrumentlärare,
som blev en nyckelperson i valet av yrkesinriktning. (Hirvonen, 2003).
Vid en annan högre läroanstalt studerade Gaunt, Creech, Long och Hallam (2012) vilka
uppfattningar studerande hade av att få stöd i sin strävan att bli yrkesmusiker och kliva in i
yrkeslivet. Särskilt undersökte de vilken roll de studerandes instrument- eller sånglärare hade,
med fokus på om det förekom mentorskap. I flera fall uppfattade de studerande sina lärare som
mentorer. Enligt den undervisning som de studerande beskrev fungerade dock lärarna snarare
som coacher, rådgivare eller instruktörer. Någon form av stöd var i vilket fall som helst viktigt
för de studerande och deras professionella utveckling. Forskarna föreslår att framtida forskning
undersöker om det bästa sättet att integrera mentorskap är inom den enskilda undervisningen
eller vid specifika tillfällen. (Gaunt m.fl., 2012).
Mängden forskning gjord på förhållandet mellan lärare och elev inom enskild
instrumentundervisning växer ständigt. Ändå kunde det fortfarande göras ytterligare
fördjupningar inom ämnet. Fler studier kunde bland annat ge empiriskt stöd för
undervisningsmodellens effektivitet (Carey & Grant, 2015, s. 6) och behövs för att kunna stöda
instrumentlärarnas utveckling inom sitt yrke (Gaunt, 2010, s. 203).
I dessa korta lokala och internationella nedslag kan jag se att lärare både i och utanför
musikutbildning kan behöva ge regelrätt yrkesvägledning, eller bara vara en stödperson i den
studerandes urvalsprocess. I vissa fall klarar lärarna av denna uppgift, i andra fall hade de önskat
en bredare kunskap vad gäller vägledning. En stor del av forskningen är internationell, och kan
behöva generaliseras för att vara applicerbar på denna finländska studie.

1.3 Disposition
Avhandlingen inleds med kapitel 1, som presenterar ämnesområdet i stort, vilket det aktuella
forskningsläget är, och frågar sig vilken tidigare forskning som gjorts på detta ämne. I kapitlet
presenteras även avhandlingen syfte och två forskningsfrågor.
Därefter följer tre teorikapitel. Kapitel 2 går igenom de finländska musikinstitutets bakgrund,
karaktärsdrag och utmaningar. Samma genomgång görs för institutens lärare. I tillägg till detta
presenteras aktuella vägar för elevernas vidare studier inom musik. Kapitel 3 fokuserar på den
unika interpersonella undervisningsrelation som uppstår mellan lärare och elev i
musikundervisning. Kapitlet definierar och beskriver också begreppen handledning och
yrkesvägledning.
I kapitel 4 presenteras teorin om praktikarkitekturer. Teorin fungerar både som ett av de
teoretiska fundamenten i avhandlingen, och som analytisk utgångspunkt. Den analytiska

7
aspekten av teorin presenteras mera ingående i kapitel 5, som också behandlar övriga aspekter
av metodval och av analysen.
Avhandlingens resultat och resultatdiskussion återfinns i kapitel 6 respektive kapitel 7.
Avslutningsvis sammanfattas hela avhandlingen i kapitel 8, där metoddiskussionen och förslag
på fortsatt forskning också finns.

8

2 Musikinstitut
De läroanstalter som i Finland ger organiserad musikundervisning enligt läroplan i musik, och
ibland andra konstarter, kallas i allmänhet musikinstitut. Den huvudsakliga målgruppen är barn
och unga. Eleverna deltar i undervisningen på sin fritid, utanför den ordinarie undervisningen i
grundskola eller på andra stadiet. (Björk, m.fl., 2018, s. 10‒11). Detta kapitel berättar hur
undervisningsformen är organiserad idag och hur dess historiska bakgrund ser ut. Även
läroplaner samt pedagogiska och musikaliska utgångspunkter beskrivs här ur ett historiskt
perspektiv. De lärare som utgör avhandlingens respondenter är alla aktiva undervisare vid
musikinstitut.
Musikinstituten har, precis som liknande skolor i övriga Norden, målsättningen att ge förmånlig
och jämlik tillgång till kvalitativ musikundervisning till sina studerande. I Sverige, Norge och
Danmark kallas den här typen av läroanstalt ofta för kulturskola. Trots likheter mellan de
nordiska länderna, finns det också olikheter. Dessa olikheter berör främst organisationsform
och vad som ska prioriteras i skolorna, vilket reflekteras i skolornas terminologi. (Björk, m.fl.,
2018, s. 10‒11).
Nivån på den organiserade musikundervisningen vid musikinstitut kallas grundläggande
konstundervisning. En utbildningsordnare av grundläggande konstundervisning beviljas
statsandel enligt vad som är bestämt i för utbildningsnivån motsvarande lag (633/1998). Det
samma gäller den kommun som ordnar grundläggande konstundervisning. Detta nätverk av
statsfinansierade musikinstitutet kan anses vara grunden till det framgångsrika musikliv som
finns i Finland idag (Ruismäki & Ruokonen, 2006, s. 51).
I Finland finns Finlands musikläroinrättningars förbund (Suomen musiikkioppilaitosten
liitto/SML) som har som målsättning att främja finsk musikutbildning och stärka det finska
samhället genom just musikutbildning. Förbundet har 97 medlemsinstitut, i vilka det finns
63 000 elever och 3 600 lärare. Cirka 14 000 barn och unga ansöker varje år till
medlemsinstituten. (SML, 2019). Vissa institut tar in alla sökande i mån av möjlighet, medan
andra håller någon form av inträdesprov innan man beslutar vem som blir antagen (SML, u.å.).
Organiserad musikundervisning har funnits i Finland sedan 1800-talet (Björk m.fl., 2018, s.
24). Då grundades Helsingfors musikinstitut. På 1960-talet kom den första lagstadgade
musikundervisningen. (Broman-Kananen, 2005, s. 16). Idag verkar musikinstitut enligt lagen
om grundläggande konstundervisning (633/1998). Enligt lagens 1 § är syftet med utbildningen
att ge målinriktad konstundervisning för barn och unga, och att samtidigt ge ”eleverna förmåga
att uttrycka sig och söka sig till yrkesutbildning och utbildning på högre nivå”. Förmåga att
uttrycka sig är en central del av konst, och därför en central del av högre konstutbildning.
I Grunderna för läroplanen för den fördjupade lärokursen i grundläggande konstundervisning
2017 betonas att eleverna ska få handledning i konstområdet i fråga. För musikområdet
stipuleras att eleven ska få handledning ”att göra och delta” i musiken, för att på så sätt skapa
förståelse för den samma. (Utbildningsstyrelsen, 2017a). Med det sagt är det ändå möjligt att
utveckla sin uttrycksförmåga utan att nödvändigtvis söka sig till vidare utbildning. Trots att
läroplansgrunderna anger att eleverna i grundläggande konstundervisning ska få handledning i
sitt område, nämns inget om att de ska få studie- eller yrkesvägledning. Där skiljer sig

9
läroplansgrunderna för grundläggande konstundervisning mot de för till exempel grundskola
och gymnasium. På de utbildningsnivåerna ”ingår studiehandledning som ett läroämne och i
läroplanerna ingår en handledningsplan för hur handledningen ska genomföras” (Nordiskt
nätverk för vuxnas lärande, 2017).
Utbildningsstyrelsen har gett ut läroplansgrunder för musik på både grundläggande och
avancerad nivå. Läroplansgrunderna på grundläggande nivå är mer flexibla och mindre
omfattande än de på avancerad nivå. Den avancerade nivån har ett djupare fokus på musiken
och på att uppnå mål, som till exempel vidare studier (Björk m.fl., 2018, 24). Det är
läroplansgrunderna för den avancerade nivån som musikinstitutens verksamhet baserar sig på
(SML, u.å.).
Under 1990-talet influerades dokument som rörde musikinstituten av pedagogik och psykologi,
i stället för av sociologin som tidigare i institutens historia. Det var främst den konstruktivistiska
inlärningsteorin som på 1990-talet låg i fokus. Utgångspunkten blev då individen i stället för
inrättningen. Detta syns i läroplanen från 2002, föregångaren till den nuvarande från 2017.
(Broman-Kananen, 2005, s. 53‒54).
Musikinstitutens musikaliska utgångspunkt har länge legat i den västerländska konstmusikens
repertoar (Broman-Kananen, 2005, s. 61). Mellan den konservativa klassiska musiken och
ungas intressen kan det anses ha uppstått en konflikt (Anttila; Lehtonen; Tuovila i Björk, 2016,
s. 5). I till exempel den svenska grundskolan har eleverna fått påverka läroplanen i musik, vilket
har lett till att populärmusik används i större utsträckning. Ändå upplever inte alla svenska
elever att deras musiksmak inkluderas i undervisningen. (Georgii-Hemming & Westvall, 2010,
s. 21‒22). Liksom den balansgång vad gäller utbildningens syfte som nämns nedan, behöver
musikinstituten även balansera mellan musikaliska inriktningar. Samtidigt som man ska
upprätthålla och utveckla traditioner, ska man också främja moderna musikgenrer, olika
kulturer och sätt att uttrycka sig genom musik (Björk m.fl., 2018, s. 10).
Den traditionella instrumentundervisningen har länge haft karaktären av en mästare-gesällrelation, där mästaren är den som visar hur man spelar instrumentet i fråga. Gesällen, eller
eleven, får genom det ta del av musikens traditioner, och undervisningen är ofta yrkesinriktad.
(Broman-Kananen, 2005, s. 15). Traditionellt har undervisningen skett individuellt mellan
lärare och elev i enskild undervisning, men många lärare jobbar nu även med
gruppundervisning i olika former (Polifonia, 2010).
De nationella läroplansgrunderna förnyades 2017 och togs i bruk från och med augusti 2018
(Utbildningsstyrelsen, 2017b). Det finns nationella läroplansgrunder, men varje musikinstitut
ska ändå skapa sin egen lokala läroplan. I den undervisning som de enskilda lärarna bedriver
tolkar de både den nationella och lokala läroplanen. (Björk, 2016, s. 55). Den lokala läroplanen
ska ”beakta elevernas individuella behov och färdigheter, traditionen inom konstarten och det
lokala kulturarvet, nationella och internationella förändringar inom konstarten, kraven för
fortsatta studier samt särprägeln hos läroanstalten och dess verksamhetsmiljö”
(Utbildningsstyrelsen, 2017a).
Läroplansgrunderna för den fördjupade lärokursen i grundläggande konstundervisning utgår
från eleven vad gäller både utbildningens uppdrag, mål och syn på lärande. Läroplansgrunderna
betonar att undervisningen ska utgå från elevernas intressen, och därigenom stöda deras

10
utveckling. Förutom färdigheter som anknyter till konstområdet, så som uttrycksförmåga,
tolkning och kreativt tänkande, ska också elevernas identitet utvecklas genom undervisningen.
Lärandet blir på så sätt en del av den individuella utvecklingen som människa. I denna
undervisning har eleven en aktiv roll, och lärandet sker på både individuell och kollektiv nivå.
Den grundläggande konstundervisningen strävar till att utveckla eleverna både konstnärligt och
mänskligt. För musikinriktningen sammanfattas dessa mål till att ”skapa förutsättningar för ett
gott förhållande till musiken”. (Utbildningsstyrelsen, 2017a). Läroplanerna beskriver ideal,
både för musikens framförande och för elevens utveckling (Broman-Kananen, 2005, s. 17).
I musikinstitutens utbildning har det länge funnits en syftesmässig balansgång mellan att på
samma gång utbilda både framtida professionella musiker och goda amatörer – att balansera
mellan allvar och glädje. Ett annat sätt att formulera det är huruvida det är musiken eller eleven
som har varit det centrala i undervisningen. (Broman-Kananen, 2005, s. 25). Som ett alternativ
till spänningen mellan dessa syften har Kari Kurkela föreslagit ett tredje alternativ – att de
studerande genom sin utbildning ska få ett gott förhållande till musik (Kurkela i BromanKananen, 2005, s. 25). Denna term återfinns numera i läroplansgrunderna, som syntes i
föregående stycke, och i många lokala läroplaner.
Vad detta goda förhållande till musik egentligen innebär har undersökts av Björk (2016). Hon
skapar genom sin doktorsavhandling en förståelse för vilka musikaliska färdigheter och
personliga kvaliteter som finska instrumentlärare önskar att deras elever ska utveckla. Dessa
önskningar blir exempel på vad ”ett gott förhållande till musik” kan innebära i aktiva
musikinstitutlärares praktik. Uttrycket är både brett, tolkningsbart och situationsberoende.
Uttrycket har ändå som utgångspunkt att ett gott förhållande har sin början hos var och en av
de elever som deltar i musikinstitutens undervisning. Ett gott förhållande till musik har två
sidor. Det innebär att samtidigt som musiken kan ge något till eleven, kan också eleven ge något
till musiken. Detta utbyte är ibland oundvikligt. Ändå kan varken eleven eller läraren veta
vilken karaktär just denna elevs förhållande till musik kommer att få. Läraren har en viktig roll
i det hela genom att skapa förutsättningarna för ett gott förhållande. Ett gott förhållande till
musik kan ses i relation till många olika aspekter – ”musikens egenvärde, allmänna
utbildningsmässiga mål, kulturella och sociala praktiker, rådande samhälleliga ideal, och
nationella policys för musikutbildning” (Björk, 2016, s. 74).

2.1 Lärare vid musikinstitut
Läraren har en central roll i all undervisning. Som lärare vid musikinstitut krävs inte bara
pedagogiska färdigheter, utan även goda kunskaper i att kunna traktera ett eller flera instrument.
Den utbildning som krävs för lärararbete vid musikinstitut ges i nuläget vid universitet eller
yrkeshögskolor särskilt inriktade på musik. De universitet som utbildar lärare till övriga
lärostadier inom grundläggande och vidaregående utbildning utbildar inte instrument- och
sånglärare.
För att vara behörig att undervisa i grundläggande konstundervisning på fördjupad nivå krävs
att läraren har ”lämplig högre högskoleexamen eller lämplig högskoleexamen eller lärarexamen
på minst institutnivå inom konstområdet i fråga” (Undervisningssektorns Fackorganisation

11
OAJ, 2019). För tillfället ges sådan utbildning på svenska i Finland vid Yrkeshögskolan Novia
och vid Sibelius-Akademin. Vid Yrkeshögskolan Novia erbjuds utbildning i musikpedagogik,
som ger ”lärarbehörighet för musikinstitut och fria bildningsväsendet”. Utbildningens
pedagogiska kurser behandlar ”kunskaper och färdigheter i undervisandets konst, i
kommunikativ förmåga och förmedling, lärarkunskap, och ledningsförmåga”. (Yrkeshögskolan
Novia, 2015). Med en examen från Sibeliusakademins musikpedagogiska utbildning kan man
också arbeta vid musikinstitut, men utbildningen riktar sig främst mot arbete som musiklärare
i grundskola och gymnasium (Konstuniversitetet, u.å.). Utbildningen på yrkeshögskolenivå är
4 år (240 studiepoäng), och på universitetsnivå är den 3 + 2,5 år (180 + 150 studiepoäng).
I utbildningarnas musikdidaktikkurser förväntas de studerande lära sig att undervisa musik.
Undervisningen har flera olika praktiska, teoretiska och filosofiska utgångspunkter. Vid
Sibelius-Akademin erbjuds även kurser i instrumentpedagogik, klassrums-musikpedagogik och
dirigering av kör och orkester. Studierna i instrumentpedagogik har som mål att ge de
studerande de grundläggande kunskaper som är nödvändiga för att kunna undervisa vid olika
typer av musikläroanstalter. Där ingår praktiska aktiviteter, så som kursplanering,
undervisningsmetoder, utvärdering och övningsundervisning. (Juntunen, 2014, s. 161‒162).
Många instrumentlärare uppfattar sig både som lärare och som musiker – de har en dubbel
identitet. En instrumentlärare kan ha flera roller än två, som till exempel ”musiker/artist,
planerare/organisatör, kommunikatör/pedagog, handledare/mentor, reflekterande praktiserande
lärare och förespråkare/samarbetare/nätverkare. De kompetenser som krävs för dessa roller är
inte skilda åt, utan integreras i varje enskild lärare. (Polifonia, 2010). Detta kallas att ha en
”portfolio-karriär”. Det innebär helt enkelt att man som musiker inte enbart ägnar sig åt att
uppträda, utan att man som musiker tar på sig många olika musikrelaterade roller. (Renshaw,
2009, s. 47‒48).
Att vara instrument- eller sånglärare kräver inte bara goda färdigheter i sitt eget instrument,
utan också en social förmåga för att kunna möta elever och föräldrar (Broman-Kananen, 2005,
s. 27). Idag är det inte heller nödvändigtvis bara barn och unga som söker sig till
musikinstituten. Instrument- och sånglärarna kan få undervisa alla från småbarn till pensionärer.
Dessutom ökar mångfalden i instrument- och sångundervisningen. Eleverna kan ha många olika
kulturella bakgrunder, handikapp eller funktionsvariationer, vilka läraren behöver kunna ta
hänsyn till. (Polifonia, 2010, s. 39). Ändå upplever vissa lärare att de saknar både färdigheter
och nödvändigt stöd för att kunna möta de studerandes skiftande behov (Björk, 2016).
Dagens instrument- och sånglärare anser att framtida yrkesutövare och de lärare som vill
utvecklas inom sitt yrke behöver en mångfald av kunskaper och färdigheter inom musik, sitt
instrument och pedagogik. Utvecklingen av arbetsmarknaden för instrument- och sånglärare
kräver även sociala och kommunikativa färdigheter, innovation, kreativitet, och andra
färdigheter som inte direkt anknyter till musiken. Arbetsmarknaden för lärare inom musik blir
mer tävlingsinriktad. (Juntunen, 2014, s. 172).

12

2.2 Musikstudier i Finland

Figur 1: Det finska musikutbildningssystemet. Figur fritt efter Ruismäki & Ruokonen (2006).
Det finska musikutbildningssystemet erbjuder undervisning redan från en individs småbarnsår
och upp till universitetsnivå. Figur 1 redogör för de praktiska musikutbildningarnas stadier i
Finland. Det går i princip att inleda sina musikstudier på vilken nivå som helst. Det förutsätter
dock tillräckliga förkunskaper för nivån i fråga. Ett deltagande i organiserad musikundervisning
kan inledas i musiklekskola redan innan det att ett barn har fyllt 1 år. Därefter kan
instrumentstudier på musikinstitut vara en naturlig fortsättning. Enskild undervisning i musik
kan också ges vid medborgar- och arbetarinstitut, i församlingar eller hos privata undervisare.
I vilket skede en elev avslutar sina studier varierar. Vad gäller musikaliska färdigheter är det
möjligt att gå direkt vidare till tredje stadiets utbildning på universitet eller yrkeshögskola.
Mellan det steget är det också möjlig att delta i en eller flera utbildningar på andra stadiet, på
folkhögskola eller på Sibeliusakademins ungdomsutbildning. I det här avsnittet följer en
beskrivning av olika aspekter en musikstuderande kan behöva ha i åtanke då hen söker sig till
studier på tredje stadiets nivå.
Den elev som vill studera musik på tredje stadiets nivå behöver välja om hen vill studera med
en praktisk eller en teoretisk inriktning. Att välja den teoretiska inriktningen innebär i princip
att studera musikvetenskap. Att välja den praktiska inriktningen innebär att sikta in sig på
musikerstudier. (Harris & Crozier, 2000, s. 125). Av de elever som studerar vid musikinstitut i
Finland söker cirka 4 % varje år sig vidare till en yrkesinriktad utbildning inom området. Av
det totala antal sökande som sedan antas till en vidare utbildning, har så gott som varje person
en bakgrund i musikinstitutens studier. (Suomen musiikkioppilaitosten liitto ry, 2019). Trots att

13
musikinstituten är yrkesförberedande, är de inte behörighetsgivande till någon annan form av
musikstudier. Genom att studera vid musikinstitut har eleverna ändå möjlighet att tillägna sig
sådana färdigheter som krävs i urvalsprov till högre musikutbildningar.
För att kunna ägna sig åt andra yrken inom musikbranschen förutom utövande musiker, kan det
löna sig att ta kontakt med en yrkesvägledare, någon intressant organisation eller läroanstalt
som erbjuder studier inom området. De här yrkena kan finnas inom områden så som
administration, förlagsverksamhet, försäljning, terapi, instrumentbygge eller studioarbete. För
den som ändå vill studera till musiker kan den egna skolan och instrumentläraren ge råd i
beslutsprocessen. (Harris & Crozier, 2000, s. 127).
I valet kring vad och var eleven vill studera finns det flera aspekter som eleven bör ha i åtanke.
Först och främst vilken standard det är på läroanstaltens orkestrar och kammarmusik, samt hur
mycket tid det kommer att finnas för egen övning. Av stort intresse för eleven kan också vara
hur stor del av studierna som är praktiska eller teoretiska, och vilket utrymme det finns att
anpassa sin egen studieplan. Likaså kan vilken lärare som undervisar i ens huvudinstrument,
och huruvida eleven själv kan välja sin lärare, inverka på vilken läroanstalt eleven väljer. Det
kan även löna sig att besöka den framtida skolan, och att prata med andra studerande som
studerar eller har studerat där. (Harris & Crozier, 2000, s. 125‒126).
Den som söker till musikerstudier behöver gå igenom ett urvalsprov. För att klara av en sådan
process behöver eleven vara väl förberedd inför den stress som urvalsproven innebär.
Förberedelsen bör bestå av att ha deltagit i andra situationer där man blir granskad, så som vid
examina eller tävlingar. De stycken som eleven spelar bör vara mycket väl förberedda. Om det
dessutom hör till en intervju till urvalsprovet bör eleven på förhand noga ha tänkt igenom sina
framtida mål och ambitioner. (Harris & Crozier, 2000, s. 126‒127).
Ruismäki och Ruokonen (2006, s. 52‒53) refererar till flera studier (Hyvönen, Hirvonen &
Hyry; Bloom; Ruismäki; Hirvonen; Kosonen; Hyry; Broman-Kananen) vilka har funnit att en
instrumentlärare ofta är en nyckelperson för eleven i processen då det gäller att välja en
yrkesbana inom musik. Även Jones och Parkes (2010, s. 42) refererar till flera studier (Bergee;
Bergee & Demorest; Madsen & Kelly) vilka funnit att en inflytelserik person, till exempel en
musiklärare, har hjälpt musikpedagogikstuderande att välja sin kommande yrkesbana.
Jones och Parkes (2010) undersökte varför studerande som studerade till klassmusiklärare hade
valt just den inriktningen. Flera olika faktorer hade motiverat deras val, men två ansåg Jones
och Parkes vara de huvudsakliga orsakerna. Det första var att valet var en del av de studerandes
identitet, eftersom de skulle vilja vara en förebild, eller bli som en av sina tidigare lärare som
hjälpt elever. Den andra orsaken var att de tyckte om musik, tyckte om att undervisa och/eller
ville göra musik kul för sina elever. Andra mindre betydelsefulla orsaker var hur nyttigt de
studerande uppfattade att musikläraryrket var samt de studerandes uppfattning av sin
musiklärarförmåga (Jones & Parkes, 2010, s. 50).
Bland de studerande som valt att studera till utövande musiker var de främsta orsakerna till
valet lite annorlunda än för de med lärarinriktning. Främsta orsaken var att de värdesatte och
hade glädje av musik och att uppträda. Även det faktum att de kände att de var musiker i själ
och hjärta, såg en karriär som musiker som nyttig och att de var bra på att uppträda var några
av orsakerna. (Parkes & Jones, 2011, s. 26).

14
Enligt den svenska Arbetsförmedlingen (2019) råder det inom det närmaste året hård
konkurrens om jobben för musiker, sångare och kompositörer. Inom de närmaste fem åren tror
man att konkurrensen kommer att stegras och vara mycket hård. Det är populära yrken och en
global arbetsmarknad. Många försöker ta sig in i branschen och konkurrerar om jobben. Därför
fortsätter konkurrensen att vara hård, trots att det på grund av en hög medelålder inom
yrkesgruppen kommer att dyka upp flera jobböppningar. (Arbetsförmedlingen, 2019). Däremot
var arbetsgivarnas behov av nyutexaminerade musiklärare stort under 2018
(Arbetsförmedlingen, u.å.). Trots detta säger musikutbildningarna i Svenskfinland att man har
svårt att få tillräckligt många sökande, fastän de i samhället kan se ett ständigt behov av personer
kunniga inom musik (Pettersson, 2020).

15

3 Den interpersonella undervisningsrelationen
Det engelska begreppet ”one-to-one” översätts på svenska till ”på tu man hand”. En smidigare
översättning av den etablerade frasen ”one-to-one tuition” skulle kunna vara ”enskild
undervisning” eller ”individuell undervisning”. Med det avses undervisning som sker mellan
endast en lärare och en elev – undervisning från en part till en annan. För uttrycket ”the one-toone relationship” – relationen som uppstår inom en sådan undervisningsform – föreslår jag den
interpersonella undervisningsrelationen som översättning. Ordet interpersonell beskriver sådant
”som gäller samspelet mellan människor” (Svenska Akademiens ordlista, 2015).
Mycket av den forskning som presenteras i detta avsnitt är gjord utanför en finländsk kontext,
och behandlar ofta en undersökningsgrupp som är aktiv på en högre utbildningsnivå än
musikinstituten. Jag anser dock att den interpersonella undervisningsrelationens karaktär är
tillräckligt generaliserbar för att de beskrivna resultaten ska kunna appliceras på
musikinstitutens verksamhet. I det följande avsnittet kommer jag att beskriva den enskilda
undervisningens och den interpersonella undervisningsrelationens karaktär, samt deras effekter
på elevens lärande.
Inom instrument- och sångundervisning anser många att den enskilda undervisningsformen är
värdefull och i viss mån oersättlig. Det är tack vare möjligheten att i hög grad göra individuella
anpassningar inom undervisningen, och att detta ofta gör undervisningen effektiv. Enligt Carey
och Grant (2015) visar denna styrka på att undervisningsformen kan ha ett unikt värde som
pedagogiskt tillvägagångssätt inom musikundervisningen.
Detta kapitel ger också en introduktion till begreppen handledning och yrkesvägledning. Här
beskriver jag vad handledning är och vilka former den kan ha, samt vad yrkesvägledning är.
Jag presenterar vilka som tar del i handledningen, vilka deras roller är, och hur dessa roller
påverkar deltagarnas relation. För deltagarna i yrkesvägledning kommer jag att beskriva de krav
som ställs på vägledaren, vilka behov och önskemål den vägledde kan ha, och vad som faktiskt
kan uppnås i en yrkesvägledningssituation.

3.1 Enskild undervisning i musik
Ett typiskt upplägg för den enskilda undervisningen vid musikinstitut är att läraren och eleven
träffas för lektion en gång i veckan. Lektionen varar vanligtvis i 30 minuter – 1 timme.
Lektionens längd avgörs bland annat av elevens ålder och nivå på spelandet samt institutets och
lärarens timresurser. Om eleven efter varje läsår väljer att fortsätta spela vid musikinstitutet,
och om elevens lärare stannar kvar på sin tjänst, kan deras relation sträcka sig över större delen
av elevens uppväxt. Vissa instrumentstudier kan inledas redan innan eleven uppnått
lågstadieålder, och studierna avslutas ofta runt den tid då eleven tar examen från andra stadiets
utbildning. En lärare har i allmänhet 15‒20 enskilda elever (Hirvonen, 2003).
De studerandes huvudämne vid musikinstitutet är något instrument eller sång. Till studierna
hör, förutom de enskilda lektionerna, också ensemblemusicerande och olika musikteoretiska
ämnen. Efter att läroplansgrunderna förnyades 2017 har musikinstituten fått en större frihet att

16
välja hur studierna är upplagda. Det innebär att det finns större skiftningar i hur de olika
studiestigarna ser ut. (SML, u.å.). Den enskilda undervisningen är knuten till läroplanen för
musikinstitutet i fråga. I fokus för undervisningen är de olika aspekterna av att lära sig ett
instrument. Genom den enskilda undervisningen kan eleven få arbeta djupgående med sin
utveckling på ett fysiologiskt, instrumentalt, musikaliskt och personligt plan. Undervisningen
innehåller instrumentteknik, repertoarkunskap, färdigheter i att uppträda och kunskaper i
musikteori och musikhistoria. (Polifonia, 2010).
Enligt studerande vid ett musikkonservatorium i Storbritannien följer de flesta instrument- och
sånglärare samma lektionsstruktur. Strukturen har på sätt och vis blivit tradition inom
musikundervisningen. Lektionerna börjar ofta med en kort stund för att prata eller värma upp.
Sedan spelar den studerande en övning eller något repertoarstycke, på vilket det följer
detaljerade kommentarer vad gäller hurudant musikaliskt och tekniskt arbete som stycket
behöver. (Gaunt, 2009).
En av den enskilda undervisningens största fördelar är enligt många möjligheten att
individanpassa undervisningen (Carey & Grant, 2015). En risk med undervisningen är dock att
läraren ger instruktioner och blir den som är aktiv, medan eleven bara behöver ta emot dessa
instruktioner, och därmed passiveras (Gaunt, 2009). Genom forskning har enskild undervisning
ändå visat sig överlag vara mera effektiv än konventionell gruppundervisning (Lehmann,
Sloboda & Woody, 2007, s. 186).

Den interpersonella undervisningsrelationens karaktär
En lärare jobbar effektivt och blir en viktig del av sina elever liv genom att skapa en relation
till dem. I enskild undervisning är det lättare att uppnå en nära relation mellan elev och lärare
än i en gruppundervisningssituation. Generellt ser den interpersonella undervisningsrelationen
ut som en av två modeller – mästare-gesäll-modellen eller mentor-vän-modellen. I verkligheten
kan relationen landa någonstans mellan dessa modeller, eller vara en blandning av dem båda.
(Lehmann m.fl., 2007, s. 187).
I mästare-gesäll-modellen är lärarens roll att visa och berätta om sina erfarenheter och sin
yrkeskunskap. Kommunikationen är enkelriktad. Underförstått förväntas eleven efterlikna, och
ibland till och med kopiera sin lärare. I mentor-vän-modellen är utbytet mellan lärare och elev
större. Eleven bidrar i större utsträckning och är överlag mera självständig. Lärarens roll är att
guida eleven genom olika musikaliska upplevelse och erbjuda musikaliska idéer. På så sätt
underlättar läraren elevens musikaliska experimenterande. Så kan läraren vara mera
uppmärksam på elevernas individuella behov. (Lehmann m.fl., 2007, s. 187).
Andra typer av modeller för instrumentlärarens relation till den studerande är, enligt Gaunt
(2008), till exempel den av en förälder till ett barn. Läraren som en förälder vägleder, fostrar
och formar sin elev. Relationerna kan även vara rent vänskapliga. Ofta upplever lärarna
relationen som en kombination av föräldraskap och vänskap. I vissa relationer är de personliga
aspekterna inte lika viktiga, och relationen baserar sig i stället på en gemensam nyfikenhet.
Ytterligare en typ av relation är den där läraren och eleven förhåller sig till varandra som en
läkare till en patient. (Gaunt, 2008).

17
I en annan studie av Gaunt (2009) undersökte hon konservatoriestuderandes upplevelser av
enskild undervisning. Den interpersonella undervisningsrelationen är den mänskliga aspekten
av enskild undervisning. Bland de studerande ville man antingen ha en professionell eller en
vänskaplig relation till sin lärare, och båda sorters relationer fanns. Relationens karaktär
berodde mycket på lärarens förhållningssätt. Det visar på lärarens maktposition i förhållande
till den studerande. Alla studerande i studien var ändå nöjda med sin situation, och litade på att
läraren tog de beslut som var bäst för den studerande. För det mesta accepterade de studerande
sina lärares undervisningsstilar, och tog de lärdomar de kunde från lektionerna. Även detta visar
på lärarnas maktposition och de studerandes tendenser till att vara mera passiva i relationen.
Egenskaper hos lärarna som värdesattes av de studerande var bland annat stränghet, omtanke
och att visa intresse för den studerandes vardag. Egenskapen att vara abrupt uppskattades av
vissa studerande, medan den gjorde andra obekväma. Detta belyser enligt Gaunt vikten av att
läraren och den studerande passar bra ihop. (Gaunt, 2009).
Lärarna vid samma musikkonservatorium i Storbritannien värdesätter att de studerande
utvecklar sitt ansvarstagande och individuella uttryck som artist. Den interpersonella
undervisningsrelationen kan främja dessa egenskaper. Men på grund av den enskilda
undervisningens karaktär vad gäller intimitet och maktförhållanden kan utvecklingen av
ansvarstagande och uttrycksförmåga också hindras. I tillägg till detta anser lärarna att den
interpersonella undervisningsrelationen bör vara konfidentiell och förtrolig. (Gaunt, 2008, s.
240).
De lärarutbildare i instrumentpedagogik inom högre musikutbildning vilka Juntunen (2014) har
intervjuat i sin studie beskriver den pedagogiska relationen mellan lärare och elev som ett
partnerskap. I detta partnerskap lär man tillsammans. Läraren fungerar mera som en coach än
som en mästare som besitter alla de rätta svaren. För att uppnå detta behöver läraren, enligt
lärarutbildarna i studien, skapa en trygg och glädjefylld läromiljö. Trygghet och tillit uppnås
genom att intressera sig för och bekräfta den studerande. Allt detta skapar en god pedagogisk
relation. Enligt dessa lärare är det den studerande som står i fokus för undervisningen, i stället
för ämnet eller repertoaren, som det varit tidigare. I en god undervisning och i goda relationer
utgår lärarna från den studerande, och förväntar sig att hen ska ta en aktiv roll i relationen. För
dessa lärare är den ideala relationen mellan lärare och studerande både demokratisk och
dialogisk. (Juntunen, 2014).
Det fanns stor variation bland hur studerande och lärare vid en tredje stadiets musikutbildning
i Australien uppfattade enskild instrument- och sångundervisning. Något som alla svarande var
överens om var ändå att den enskilda undervisningen är oumbärlig för de studerandes lärande
och utveckling. Den optimala interpersonella undervisningsrelationen beskrevs av studiens
deltagare på lite olika sätt. Vissa lärare och studerande såg läraren som en mentor eller förebild
för den studerande. Läraren var då inte bara en förebild för de konstnärliga och tekniska
aspekterna av undervisningen, utan även för andra, mera generella delar av musikerskapet.
Andra studerande upplevde relationen till sin lärare mera som en vänskapsrelation. Vissa
önskade att läraren skulle visa större intresse för deras person, medan några var nöjda med att
hålla ett professionellt avstånd till varandra inom relationen. (Carey & Grant, 2015).
Många av de deltagande studerandena och lärarna i studien av Carey och Grant (2015) upplevde
att den enskilda undervisningens största fördel var dess möjligheter att individanpassa

18
undervisningen. Vissa studerande upplevde dock att deras lärare inte gjorde några särskilda
anpassningar för dem, och att det i stället var de studerande som fick anpassa sig till lärarens
metoder. Trots att det fanns undantag, var många lärare och studerande överens om att en viktig
del av undervisningen är att den studerande tar eget ansvar för sitt lärande. Den interpersonella
undervisningsrelationen kan vara ovärderlig för den studerandes lärande. Om den studerandes
inlärningsstil och lärarens undervisningsstil inte passar ihop blir däremot utmaningarna med
den enskilda undervisningen större. (Carey & Grant, 2015).

Effekter på lärandet
Även Collens (2015) har undersökt den enskilda undervisningens relationella dimension, i det
här fallet speciellt vad gäller högre sångutbildning. Hon fann att den interpersonella
undervisningsrelationens karaktär och kvaliteter i hög grad influerade lärandets process,
erfarenheter och resultat. Beroende på hur relationen mellan lärare och studerande såg ut, gav
relationen en positiv eller negativ påverkan. Både studerande och lärare identifierade
maktförhållandet som en viktig del av relationen. De studerande upplevde att så länge det fanns
samarbete inom relationen till läraren, så störde det inte att maktförhållandet dem emellan var
osymmetriskt. När en studerande kände sig helt maktlös gentemot läraren gav det däremot flera
negativa konsekvenser för den studerandes lärande och mående. Lärarnas förmåga att hantera
svårigheter i relationen var beroende av deras förmåga till självreflektion. (Collens, 2015).
Det stämmer väl överens med Creech’s och Hallams (2011) resultat när de undersökte
skolelevers uppfattningar av den mellanmänskliga interaktionen med sina instrumentlärare och
sina föräldrar. Hur relationen mellan lärare och elev såg ut påverkade elevens förmåga att finna
nöje av undervisningen, tillfredsställelse, motivation och självkänsla. En god relation som var
elevcentrerad och präglades av ömsesidig respekt och gemensamma mål hade en positiv effekt
på de nämnda förmågorna. En relation med stort psykologiskt avstånd mellan läraren och eleven
hade följaktligen negativ effekt på de olika förmågorna. (Creech & Hallam, 2011, s. 117).
Överlag ansåg de studerande i Storbritannien att enskild undervisning var fördelaktig för dem
tack vare möjligheterna att individanpassa undervisningen. Lärarnas attityd till undervisningen
och deras tidigare erfarenheter kunde bidra till att de studerande kände sig motiverade.
Attityden kunde också bidra till att de studerande kände sig överväldigade av lärarna, och på så
sätt tappade motivation. De studerande kunde också bli beroende av lärarens lektioner för att
känna sig motiverade, i stället för att kunna hitta och utveckla en egen drivkraft. Många av de
studerande på tog ofta en passiv attityd till sitt eget lärande på grund av den enskilda
undervisningens lektionsstruktur. Undervisningen följer ofta traditionella mönster, där läraren
ger input och den studerande väntar på instruktioner, i stället för att aktivt utforska sitt lärande.
Överlag antog de studerande i hög grad samma syn på musik, övning och den interpersonella
undervisningsrelationens natur som sin lärare. (Gaunt, 2009). Även Lehmann m.fl. (2007)
kunde, efter att ha granskat flera olika forskningsresultat, dra slutsatsen att relationen mellan
lärare och elev påverkar lärandeprocessen. För att eleven ska uppnå musicerande på hög nivå
kan en relation med ömsesidig respekt och utbyte av idéer vara till bättre hjälp. (Lehmann m.fl.,
2007, s. 186).

19
Sammanfattning
Gaunt (2008) påpekar att den interpersonella undervisningsrelationen inom andra områden, till
exempel handledning (en relevant jämförelse för denna avhandling), skulle ses som oetisk om
det inte fanns någon typ av möjlighet till övervakning och reflektion. Den möjligheten skulle
kunna fördela lärarnas ansvar för och arbetet med att planera och implementera. Lärarna i
Gaunts studie höll sig för sig själva, och bad om råd från skolans vägledare endast då en
krissituation hade uppstått. Ändå önskade lärarna inte något ytterligare formell reflektion som
stöd för deras undervisning. Detta trots att deras relation till de studerande i stor utsträckning
liknade en handledarrelation, eftersom lärarna ansåg att konfidentialitet och förtroende var
viktigt både från elevens och lärarens sida. Förtroende och konfidentialitet är några av
förutsättningarna för en handledarrelation. (Gaunt, 2008, s. 234). Enligt Collens (2015) har
läroanstalterna ett ansvar att hjälpa sina lärare att utveckla sin förmåga till självreflektion.
Jag har här listat många fördelar med en interpersonell undervisningsrelation. Carey och Grant
(2015) påpekar dock i sin tur att de har hittat flera studier vilka har funnit risker med en
interpersonell undervisningsrelation. Eventuella risker med enskild undervisning kunde vägas
upp genom att i stället ha en kollaborativ lärandemiljö. Vilken typ av lärandemiljö som är mest
fördelaktig måste utvärderas från fall till fall. (Carey & Grant, 2015).
Det finns förhållandevis lite forskning om den enskilda undervisningen för musikstuderande
och den undervisningens praktiker (Gaunt, 2008). Collens (2015) föreslår att mera forskning
görs om den interpersonella undervisningsrelationen, samt att mera stöd ges för relationens
bibehållande, för att kunna säkerställa de studerandes välmående. Trots att forskningsutbudet
på området kan anses vara otillräckligt, kan jag sammanfattningsvis ändå dra några slutsatser
om den interpersonella undervisningsrelationen. Relationen kan se ut på många olika sätt, och
kan vara mer eller mindre fördelaktig för de elever och lärare som är en del av den. Huruvida
relationen är god eller dålig inverkar på flera sätt på elevens lärande, och är sist och slutligen
en viktig del av musikstuderandes liv.

3.2 Handledning
Handledning som ord utgör en ”samlingsbeteckning för flera olika former av professionell
hjälp.” På norska används ordet ”veiledning” i samma funktion (Lauvås & Handal, 2015, s. 54),
vilket kunde göra de två svenska orden handledning och vägledning i princip synonyma.
Handledning som begrepp används ibland synonymt med begreppen coachning, konsultation,
rådgivning, undervisning och mentorskap. Det trots att de inte till fullo beskriver samma
aktivitet. (Birnik, 2010, s. 9‒10). Terminologin har utvecklats olika beroende på i vilken sektor
man rör sig. De impulser som influerar begreppen från utlandet är starka, och den internationella
litteraturen är omfattande. Det gör handledningsterminologin svår att få grepp om. (Lauvås &
Handal, 2015, s. 52).
I tillägg till detta uppskattar Løw (2011) att det finns drygt 300 teorier som berör pedagogisk
handledning. Det gör det svårt att skapa en enhetlig teoretisk sammanfattning av begreppet.
Ordet handledning i sig betyder att leda vid handen, och vägledning att visa vägen. De båda

20
ordens betydelser antyder att det i sammanhanget finns någon som behöver ledas, och att det
finns någon annan som redan känner vägen. (Løw, 2011, s. 13‒18).
Handledning är alltså ett brett begrepp och kan användas i många olika sammanhang. Dels går
det att skilja på handledning som en formell funktion i form av yrkestitel, och som en typ av
verksamhet i form av vilken aktivitet som faktiskt utförs. Dels går det att skilja mellan
åtminstone fem olika handledningsområden. De områdena är yrkesinriktad handledning,
skrivhandledning, studie- och yrkeshandledning, personlig handledning eller rådgivning samt
undervisning i form av handledning. Skrivhandledning ges till skribenter av uppsatser och
rapporter inom utbildning eller andra områden. Personlig handledning är sådan hjälp man ger
till andra människor för problem som inte kräver professionell hjälp. I undervisningen sker
handledningen ofta i den egna klassen eller projektgruppen, till exempel i samband med
problembaserat lärande. Den här avhandlingen främst kommer att röra sig kring
handledningsområdena yrkesinriktad handledning och studie- och yrkeshandledning. De
innebär handledning ”i samband med yrkesmässig verksamhet som en del av antigen en
utbildning eller av praktisk yrkesutövning”, och sådan handledning som informerar och hjälper
studerande ”i deras val av yrke och utbildning.” (Lauvås & Handal, 2015, 48–53).
Handledning är i grunden ett tillfälle där två personer med olika erfarenheter träffas som
handledare och klient ”för att arbeta med professionella frågeställningar.” Detta sker genom
olika typer av kommunikation. En av förutsättningarna för en fungerande handledning är en
stabil relation mellan handledare och klient – en interpersonell relation. Handledningens syfte
är att klienten ska få möjlighet att reflektera över och skapa förståelse för reaktioner och
aktioner, både hos sig själv och hos andra. Handledaren hjälper klienten att hantera olika
problem utgående från klientens förutsättningar. Detta gör handledaren genom att vara
närvarande och lyssna på klientens behov och önskningar. I det stora hela blir handledning en
gemensam process. (Birnik, 2010, s. 7–9).
Handal (2007) ger exempel på två roller som handledaren för praktiken inom en utbildning kan
ha. Dessa roller är gurun och den kritiske vännen. Enligt Handal är det möjligt att ha handledare
som är renodlade roller, eller som kan vara blandningar av dem båda. Gurun är en duktig
utövare av yrket i fråga, och behärskar sitt yrke ”på ett skickligt, varierat och uppdaterat sätt.”
Hen blir en modell för yrkesutövandet, och fokus ligger på själva utförandet. Gurun korrigerar
eller bekräftar studenten när denne provar sig fram i modellen för yrkesutövningen. (Handal,
2007, s. 20–21).
Den kritiske vännen hjälper den handledde att komma till insikt om yrkespraktiken genom att
bidra med ”begrepp för analys, alternativ, stöd och utmaning, baserat på egna kunskaper,
erfarenheter och värderingar.” Centralt här är att handledaren både fungerar som en stödjande,
bekräftande och lojal vän, men samtidigt kan vara kritisk och analysera, bedöma och ställa krav.
Den kritiske vännen är förtrogen med yrkesområdet, men behöver inte vara en modell för själva
utövningen, utan inriktar sig på att utveckla den handleddes egna förståelse och medvetenhet
gällande den egna praktiken. Hen fungerar som analytiker och tolk av yrkespraktiken, och är
snarare reflektionsfixerad genom sin analytiska och teoretiska kompetens. Den här
handledningsrollen kännetecknas av att relationen till den handledde är personlig och baserar
sig på förtroende. I relationen finns en tilltro till handledarens yrkeskompetens. De bägge

21
parterna visar välvilja, empati och värnar om den andres personliga integritet. (Handal, 2007,
21–29).
Vilken roll som handledaren antar påverkar hur makten fördelas i förhållande till den
handledde. Gurun har en mera asymmetrisk maktrelation till sin student än vad den kritiske
vännen har, eftersom studenten i högre grad står i centrum hos den kritiske vännen. I bägge
relationerna har handledaren ändå alltid ett övertag vad gäller kompetens. Däremot kan
relationernas symmetri vad gäller andra kunskapsområden vara likställd, eller till och med
omvänt asymmetrisk. Dessutom kan handledaren och studenten anse sig vara jämlika som
människor, även om deras maktrelation är asymmetrisk. (Handal, 2007, s. 24‒25). Relationen
är alltid asymmetrisk till en viss grad, eftersom handledaren har ett ansvar för handledningens
förlopp, där studenten är den som står i fokus (Løw, 2011, s. 23).
Relationen har en stark betydelse för handledningen, och avgör om handledningen är effektiv
eller inte. En stabil och god handledningsrelation kräver att de båda parterna respekterar
varandra och har ett öppet förhållningssätt till de frågor som diskuteras. Handledning är en
lärandeprocess, där både handledaren och klienten deltar med sina kunskaper och erfarenheter.
Därför bygger handledning på interaktion mellan handledaren och klienten. En ömsesidig
relation är förutsättningen för detta – att bägge är beredda att lära. Handledaren behöver ändå
ha andra kunskaper och erfarenheter av handledningens metod än klienten. (Birnik, 2010, s.
24‒25).
Vilken typ av handledning handledaren ger och vilken strategi hen väljer utgår både från
situationen med den handledde, samt olika förhållanden som exempelvis vilka utbildningar och
erfarenheter som är mest framträdande i handledarens bakgrund, vad hen anser att kunskap och
lärande är, och hur dessa skapas och främjas. I handledningssituationen behöver handledaren
”klargöra vad som är handledningens syfte, vilka förutsättningar och önskemål som studenterna
har och vilka konkreta ramar som handledningen är underkastad.” (Løw, 2011, s. 19).

3.3 Yrkesvägledning
”De senaste åren har betydelsen av studiehandledning och karriärvägledning erkänts som allt
viktigare när det gäller att säkerställa att utbildningssystemet och utbildningsvägarna fungerar, att
stöda framtidsplaneringen och yrkesvalet för elever och studerande, förebygga skolavhopp och
utslagning av unga och få tillgång till kompetent arbetskraft i en förnybar näringsverksamhet. Enligt
några internationella bedömningar har vägledningen haft positiva effekter på hur studierna
framskrider och på framtida sysselsättning. I internationell jämförelse, till exempel OECDs
utvärdering, har det finländska vägledningssystemet dock i regel fått beröm.” (Statens revisionsverk,
2015).

Citatet ovan lyfter fram yrkesvägledningens betydelse för studieframgång och sysselsättning i
arbetslivet. Trots att jag inte kommer att studera regelrätta studie- och yrkesvägledare, utan
instrumentlärare som ger vägledning, anser jag att det i sammanhanget är nödvändigt att känna
till en grundläggande information kring yrkesvägledning. Enligt Lovén (2015) har OECD:s
definition av vägledning fått stor spridning. Lovén själv definierar yrkesvägledning som något
som sker i skolan eller i arbetslivet för de ungdomar och vuxna som deltar däri. Vägledningen

22
stöder dessa personer i deras framtidsval. Stödet inför detta framtidsval innebär att utveckla en
lärandeprocess genom vilken individen bättre ska klara av att hantera ”omvärlden och dess
möjligheter.” (Lovén, 2015, s. 26).
OECD:s definition är mera omfattande och säger bland annat att yrkesvägledning hjälper
människor att ta beslut om utbildning och yrkesval, samt att hantera sina karriärer. Alla kan ta
del i sådan vägledning oberoende av ålder och livssituation. Genom vägledningen uppnår man
större förståelse för utbildningssystemet och arbetsmarknaden. Denna förståelse kopplas till
kunskapen om sig själv och skapar en reflektion kring individens förmågor, kvalifikationer,
intressen och ambitioner. Yrkesvägledningens roll är också att se till att lämplig information
finns organiserad och tillgänglig när någon behöver den. (OECD, 2004, s. 19).
Det finländska Regionförvaltningsverket i sin tur definierar vägledning som en ”verksamhet
som gör det möjligt för medborgarna
-

att identifiera sin kapacitet, sin kompetens och sina intressen
att fatta ändamålsenliga beslut om utbildning och yrke
att göra sina egna, individuella val när det gäller studier, arbete och annan liknande
verksamhet.” (Mäkelä, 2018).

Yrkesvägledning är överlag en typ av service som inte alltid ges av en kvalificerad specialist.
Även om det finns många vägledare som har genomgått omfattande utbildningar, finns det
också de som knappt har fått någon utbildning i ämnet. I många yrkesroller i vilka utövaren inte
har yrkesvägledning som sin huvudsakliga uppgift, är det ändå den yrkesutövaren som ger
vägledning. Exempel på sådana yrken är lärare, psykologer, rådgivare, human resourcespecialister eller arbetsförmedlare. Yrkesvägledningen är endast en del av deras arbete. De
lärare som ger yrkesvägledning i skolorna har ofta både begränsad utbildning i ämnet och
begränsat med tid att utföra uppgiften på. (OECD, 2004).
Vägledaren behöver inte bara kunna stödja individen, utan också informera och motivera. För
det krävs kunskaper om utvecklingstrender i arbetsliv och utbildning, och om individers
utveckling. (Loven, 2015, s. 26). Yrkesvägledaren behöver hålla sig à jour med förändringar på
arbetsmarknaden och i utbildningssystemet. Dessutom har det skett förändringar i själva
vägledningsyrket i och med att det har skett förändringar i vägledningsteorierna. Tidigare sågs
vägledaren som en expert, medan hen nuförtiden ses som en förmedlare i individens val och
utveckling. (OECD, 2004).
För handledning av studerande under grundutbildningens praktikperioder är syftet med
handledning ”att föra en blivande kollega in i den praktiska yrkesutövningen”
(Nationalencyklopedin, u.å.a). Regelrätt yrkesvägledning (career counseling) sker oftast
mellan två parter (handledare och klient), men kan också ske i grupp. I grova drag kan
yrkesvägledningen delas in i tre kategorier: hjälp med att ta och implementera karriärrelaterade
beslut, hjälp med att vänja sig vid arbete och att hantera sin karriär, samt hjälp med karriärbyten
och balans mellan arbete och personligt liv. För hjälp med karriärrelaterade beslut söker
klienten hjälp med att identifiera alternativ och idéer, att smalna av redan existerande alternativ,
eller att få hjälp på vägen mot det beslut hen redan har tagit på egen hand. (Brown & Lent,
2013, s. 11‒13). Detta görs med hjälp av applicerad psykologisk teori och olika
kommunikationsfärdigheter (Kidd, 2006, s. 1).

23
Teorier för karriärval (theories of career decision making) försöker beskriva och förklara hur
karriärer utvecklas, främst genom hur människor gör karriärval. (Kidd, 2006, s. 13). Teorier för
karriärval och utveckling hjälper människor att identifiera och att anpassa sig till alternativ till
arbeten (Brown & Lent, 2013, s. 23). Psykologin är den vetenskap som i störst utsträckning har
influerat yrkesvägledningens teorier och metodologier. I sin nutida form influeras
yrkesvägledningen förutom av psykologi även av pedagogik, sociologi och
arbetsmarknadsekonomi. (OECD, 2004, s. 19). Vissa av dessa teorier ser på hur väl en person
passar in i en viss arbetsmiljö, medan andra teorier tar större fasta på hur utveckling och
processer påverkar karriärval. I tillägg till dessa finns det teorier som fokuserar på hur de sociala
strukturerna och hur socialt inflytande påverkar karriärvalet. (Kidd, 2006, s. 13–25).
I tillägg till teorierna för karriärval, finns det teorier för vägledning (counselling theories). Trots
att de kan kallas för teorier för handledning, är de snarare perspektiv på handledning. Några av
de främsta perspektiv som finns på handledning är de personcentrerade, psykodynamiska,
kognitiv-beteendemässiga och narrativa perspektiven. Inom dessa perspektiv kan man sedan
koppla till andra teorier som direkt anknyter till perspektivets ämne, och vilken innebörd de
teorierna har för handledningen. (Kidd, 2006).
God yrkesvägledning tillskriver information en central roll. Informationen handlar om en själv,
om utbildning och praktikmöjligheter, om yrken och vad som är typiskt för dem, och om
tillgången och efterfrågan på arbetsmarknaden. Den här informationen kan fås från både
formella och informella källor. Vänner och familj utgör informella källor. De åtnjuter ofta stort
förtroende från den som söker information, och kan berätta om utbildning och arbetsmarknad
med stor detaljrikedom. Men det finns också en risk att de informella källorna är otillförlitliga,
partiska, och oförmögna att öppna upp det som är obekant. Mera omfattande information kan i
stället fås från formell yrkesvägledning. (OECD, 2004, s. 84).
Dresch och Lovén (2010) skriver att de behov som finns i en vägledningssituation ofta anses
vara inriktade på antingen information eller på den handledde personen. Efter att ha studerat
resultaten från en undersökning av ungdomar i övergångsstadiet mellan högstadium och
gymnasium och deras förhållningssätt till vägledningen, kunde Dresch och Lovén identifiera
flera behov än så. Vilket behov som behöver mest vägledning varierar från situation till
situation. I vägledningssituationerna fanns behov av information för att kunna överblicka alla
alternativ, behov av att kunna se nya alternativ, att fatta beslut, hjälp i form av avstämning eller
coachning, behov för motivation inför framtiden, av att förstå sig själv och sitt eget liv, av att
bli sedd, och behov av bekräftelse från någon professionell. (Dresch & Lovén, 2010, s. 52‒53).
Som man kan se av detta kapitel är yrkesvägledning en form av handledning. Handledning
omfattar däremot inte enbart yrkesvägledning, utan också många andra områden. Gemensamt
för de båda begreppen är att det alltid finns minst en handledare eller erfaren person som källa
till information, och en person eller grupp som önskar att bli handledd. Mellan dessa parter
uppstår en handledningsrelation. Om denna relation är god blir handledningen effektiv.

24

4 Praktikarkitekturer
Eftersom avhandlingens tema är yrkesvägledningspraktiken, och inte själva individen i
praktiken, kommer jag i detta kapitel att fördjupa mig i en teori som fokuserar på just praktiker.
Enligt denna teori är en praktik något man kan säga att sker inom olika praktikarkitekturer
(Kemmis m.fl., 2014). Således har den fått namnet teorin om praktikarkitekturer. Den är
utvecklad av Kemmis med kollegor, och ”är en teori om hur praktiker är arrangerade” (Nehez,
2015, s. 45). Teorin görs mera överskådlig i figur 2, och figurens olika beståndsdelar kommer
att presenteras i detta kapitel.

Figur 2: Teorin om praktikarkitekturer. Figur fritt efter Kemmis m.fl. (2014).
Praktikarkitekturer är en typ av förutsättningar, vilka håller praktiker på plats genom att ”ge
förutsättningar för eller begränsa någon typ av aktion på bekostnad av andra” (Kemmis &
Mutton, 2012, s. 188). Teorin om praktikarkitekturer är en praktikteori och en teori om
utbildning. Med praktikteorier vill man förstå olika praktiker genom praktikens praktiska
kunskap och genom ”samspelet mellan individ och system” (Østern, 2016, s. 21). Enligt
Nicolini (2012) ser praktikteorier på organisationer genom processer och ger de vardagliga
aktiviteterna en central roll. Genom praktikteorier skapas och omskapas det som händer i
världen ”i praktiker där vi använder verktyg, diskurs, och våra kroppar”. Det ger ett nytt
perspektiv på organisatoriska och sociala aspekter. Praktikteorier har använts för analys inom
”vetenskap, policyskapande, språk, kultur, konsumtion och lärande.” (Nicolini, 2012). Teorin
om praktikarkitekturer beskriver vad praktiker består av (Kaukko & Wilkinson, 2018, s. 4).
Nicolini (2012) berättar att det finns många olika praktikteorier. Han berättar också att det finns
många olika definitioner på vad en praktik är. Skillnader mellan dessa definitioner gör det svårt
att hitta en gemensam beskrivning (Nicolini, 2012), men generellt kan en praktik anses vara en
form av yrkesutövning (Nationalencyklopedin, u.å.b). Ordet i sig härstammar från grekiskans
”pragma”, som betyder ”att göra något” (Nehez, 2015, s. 43). Enligt Kemmis m.fl. (2014) är en

25
praktik ”en form av socialt etablerad, kooperativ mänsklig aktivitet” där typiska aktioner och
aktiviteter (göranden) kan förstås genom typiska diskurser (säganden), där de berörda
människorna och objekten är fördelade i typiska relationer (relateranden). Säganden, göranden
och relateranden hänger ihop i varje urskiljbart inom projekt inom praktiken. (Kemmis m.fl.,
2014, s. 31–33)
När dessa göranden, säganden och relateranden hänger samman i projekt kan man tala om
urskiljbara praktiker. Ett projektets särdrag avgör vilka göranden, säganden och relateranden
som är typiska för en viss praktik. Vad ett projekt i en praktik är, är det samma som svaret på
frågan om vad man håller på med. (Kemmis m.fl., 2014, s. 31). Svaret på den frågan blir ett
verb (Nehez, 2015, s. 48). Ett projekt ”ger praktiken mening, sammanhang och … riktning”
(Rönnerman, 2018, s. 47). På sätt och vis är en praktiks projekt det samma som en praktiks
syfte (Kemmis m.fl., 2014, s. 223).
En praktik skapas alltså alltid genom att säga, göra och relatera (Kemmis & Grootenboer, 2008,
s. 46). Relaterandena i en praktik synliggör ”maktspel och relationer mellan olika individer
samt mellan individer och ting i praktiken.” Göranden är specifikt arbete, aktiviteter eller
beteenden, och säganden är både det som sägs i och om praktiken. (Nehez, 2015, s. 47). Man
kan säga att praktikerna bekräftas mellan människor genom dessa säganden, göranden och
relateranden (Østern, 2016, s. 21). På det viset blir en praktik en relation mellan praktiken i sig
och dess utövare. Inom praktiken säger och talar utövaren på ett för praktiken typiskt sätt, deltar
i (gör) typiska aktiviteter och relaterar till andra människor och objekt som är typiska för
praktiken. (Kemmis m.fl., 2014, s. 31). Praktikutövaren är en människa, som har blivit formad
av sin uppfostran och av olika förhållanden. Människan är ändå kapabel till att ändra sina
förhållanden och till att förändras genom utbildning. (Østern, 2016, s. 22).
Det som sägs, görs och relateras till stammar ur de kulturella-diskursiva, materiella-ekonomiska
och sociala-politiska arrangemang som formar och formas av praktiken (Rönnerman, 2018, s.
47). Dessa arrangemang kan ses till höger i figur 2. Arrangemangen är för praktikarkitekturerna
som parallella dimensioner till vad sägandet, görandet och relaterandet är för praktikerna
(Kemmis m.fl., 2014, s. 31). Arrangemangen kan ses som kulturella-diskursiva, materiellaekonomiska och sociala-politiska förhållanden för praktikarkitekturerna och möjliggör eller
hindrar praktiken (Østern, 2016, s. 24–25). ”Arrangemangen ordnar tal, aktiviteter och
relationer på specifika sätt på en viss plats och vid en viss tid” (Nehez, 2015, s. 49). Hur
praktikarkitekturerna är konstruerade formar så själva praktiken. Beroende på hur
praktikarkitekturen ser ut, har praktikens kulturella-diskursiva, sociala-politiska och materiellaekonomiska dimensioner olika form och innehåll. (Kemmis & Grootenboer, 2008).
De tre arrangemangen kommer till uttryck genom olika medium, finns i olika dimensioner, och
både ger förutsättningar för och begränsar sina respektive aktioner. De kulturella-diskursiva
arrangemangen har språk som sitt medium och finns i den semantiska dimensionen. Genom
dessa kan man använda språk och diskurser, och arrangemangen påverkar vad som sägs eller
inte sägs och hur det sägs. De materiella-ekonomiska arrangemangens medium är aktivitet och
arbete, och dess dimension är det fysiska tidsrummet. Arrangemangen påverkar aktiviteter och
vad som görs. Det innefattar både vilka handlingar som kan utföras och vilka förutsättningar
som finns i det fysiska rummet. De sociala-politiska arrangemangen verkar genom mediet makt

26
och solidaritet i den sociala dimensionen. Arrangemangen ”möjliggör relationerna mellan
människor och icke-mänskliga objekt.” (Kemmis m.fl., 2014, s. 32).
De kulturella-diskursiva arrangemangen påverkar en praktik genom till exempel vilka
ämnesbegrepp man använder sig av eller hur man arbetar med kommunikation. Det handlar om
vilka begrepp som ingår den professionella vokabulären, och vilka begrepp som kan användas
på ett meningsfullt sätt. I en utbildningskontext innebär de materiella-ekonomiska
arrangemangen hur en skolas klassrum ser ut och används och vilka andra typer av fysiska
utrymmen det finns, samt hur skolans tidsmässiga och monetära resurser prioriteras och vad de
används till. De sociala-politiska arrangemangen innehåller ”vilka ämnen och teman i
utbildningssystemet som har hög status och prioritet genom riktlinjer i styrdokument och
genom praktiktraditioner.” Detta arrangemang framträder i frågor om vilken typ av ledarskap
som finns och hurudan makt ledare på olika nivåer har, vilka sorters relationsmönster och
lojaliteter det finns, och hur man visar erkännande och kritik. (Østern, 2016, s. 22‒24).
Alla individuella eller kollektiva praktiker formas av praktikarkitekturer, vilka innefattar det
som sägs, görs och relateras till. Praktikarkitekturerna uppträder i form av de tre olika
arrangemangen. (Kemmis m.fl., 2014, s. 31‒32). I denna form skapar praktikarkitekturerna
förutsättningar eller hinder för vad som just sägs, görs eller relateras till i en viss situation, i en
viss praktik. Samtidigt som praktikarkitekturer styr de handlingar som utförs inom en praktik,
är det också dessa människor i och utanför en viss organisation som i allmänhet skapar
praktikarkitekturerna genom sina handlingar. Ofta finns det skilda praktikarkitekturer för olika
typer av arbetsuppgifter. Dessa praktikarkitekturer styrs sedan till viss del av meta-praktiker –
praktiker som har skapats i någon annan organisation eller på någon annan nivå. Den viktigaste
meta-praktiken enligt Kemmis och Grootenboer är undervisningens och lärandets praktik, så
som den kommer till uttryck genom läroanstaltens pedagogik och läroplan. (Kemmis &
Grootenboer, 2008, s. 57–58).
Teorin om praktikarkitekturer ”ställer frågan Vad händer här? i centrum vilket pekar mot att
det är praktiken som ska studeras och inte individen. Genom teorin ökar förståelsen för vad som
sker på den plats där utbildningen genomförs.” Det är den typen av kunskap som behövs för att
få till stånd en gynnsam förändring av utbildning. (Rönnerman, 2018, s. 51).

Sammanfattning
Typiska aktioner inom en praktik kan förstås som säganden, göranden och relateranden. Dessa
hänger samman i vart och ett av en praktiks projekt – det man håller på med. Praktiken kommer
till uttryck i olika kommunikativa rum och genom olika medier. Vilket detta uttryck är
möjliggörs eller hindras av praktikens praktikarkitektur. Praktikarkitekturen formar praktiken
genom de tre kulturella-diskursiva, materiella-ekonomiska och sociala-politiska
arrangemangen. Varje arrangemang i praktikarkitekturen motsvaras i varje kommunikativt rum
av en av praktikens säganden, göranden eller relateranden. Allt detta sker enligt teorin om
praktikarkitekturer då en praktikutövare med sin praktik befinner sig på den plats där praktiken
äger rum. Teorin är mångsidig vad gäller tillämpningsområden. En noggrannare beskrivning av
teorin som teoretisk, analytisk och transformativ resurs följer i nästa kapitel.

27

5 Metod och analys
I detta kapitel beskriver och motiverar jag de val jag har gjort kring datainsamlings- och
analysmetod. Jag går även igenom mitt val av respondenter. Avslutningsvis finns avsnitt om
reliabilitet och validitet samt etiska överväganden.
Det undersökta fenomenet i den här avhandlingen är yrkesvägledning, och syftet är att studera
beskrivningar av detta fenomen. De som ger de här beskrivningarna är instrument- och
sånglärare vid musikinstitut. Forskningen avgränsas genom forskningsfrågorna, i vilka jag
väljer de aspekter av yrkesvägledning jag fokuserar på. Avhandlingen följer inte någon
traditionell forskningsansats. Jag har i stället valt datainsamlings- och analysmetod utgående
från syfte och forskningsfrågor. Både syftet och forskningsfrågorna samt mina metoder utgår
från teorin om praktikarkitekturer (Kemmis m.fl., 2014). Det innebär att forskningen i
avhandlingen har drag av deduktion genom att tydligt utgå från en viss teori. Den är dock inte
deduktiv i begreppets traditionella form, där en hypotes formuleras och sedan prövas mot ett
empiriskt material (Fejes & Thornberg, 2009, s. 24).
Däremot har just forskningsfrågorna, kodningen och analysen skapats och utförts deduktivt
utgående från teorin om praktikarkitekturer. Vad gäller forskningsfrågorna, rör den första
frågan förutsättningar och hinder för praktiker, medan den andra frågan behandlar betydelsen
av relateranden som påverkas av sociala-politiska arrangemang. Innehållet i dessa frågor
anknyter direkt till teorin om praktikarkitekturer. Hela avhandlingen är kvalitativ sin till
karaktär.
Datainsamlingen skedde genom halvstrukturerade intervjuer med sex lärare vid musikinstitut i
Svenskfinland. Intervjuerna transkriberades, och analyserades sedan utgående från teorin om
praktikarkitekturer. I de följande avsnitten kommer jag att beskriva mina metodologiska val
mera ingående.

5.1 Kvalitativ forskning
De två olika forskningsinriktningarna kvantitativ och kvalitativ forskning skiljer sig åt. Något
förenklat, så syftar den kvantitativa forskningen till att förklara något genom att studera till
exempel mängd eller frekvens, medan den kvalitativa syftar till att förstå till exempel
resonemang, reaktioner eller handlingsmönster (Trost, 2010, s. 32). Det finns dock exempel på
studier som på sätt och vis gör det motsatta – kvantitativa studier som endast syftar till att
beskriva och inte förklara. Vissa kvalitativa studier har som syfte att förklara hur till exempel
normer eller processer kan påverka olika fenomen, och inte att skapa förståelse för dem.
Förutom syftet finns också tydliga skillnader mellan inriktningarna i vilken typ av datamaterial
forskaren använder sig av. Den kvantitativa forskningen samlar in och analyserar ”sifferdata”,
medan data i den kvalitativa forskningen består av språkliga utsagor. Dessa utsagor tolkas och
går inte att beräkna, så som man gör med sifferdata. Den kvalitativa forskaren jobbar nära och
djupgående med sin data. (Fejes & Thornberg, 2009, s. 17–19).

28
Även om kvantitet inte är framträdande i kvalitativa studier, så betyder det inte att den alltid är
frånvarande. Kvantiteten kan ha betydelse i kvalitativa studier beroende på om ett ”fenomen är
vanligt förekommande eller inte”, eller om samma sorts uttryck återkommer i flera olika
intervjuer. Återkommande fenomen är intressanta. Trots det kan fenomen som återkommer
sällan också vara av betydelse. Kvantiteten i kvalitativ forskning behöver alltid tolkas.
(Alvehus, 2019, s. 21‒22).

5.2 Kvalitativ forskningsintervju
För att komma åt lärarnas beskrivningar av sin vägledningspraktik valde jag intervju som
datainsamlingsmetod, eftersom den kvalitativa forskningsintervjun försöker förstå världen ur
undersökningspersonernas perspektiv. Mitt syfte med studien är att studera dessa beskrivningar,
och målet med en så kallad halvstrukturerad intervju är att samla in och sedan tolka
”beskrivningar av intervjupersonens livsvärld”. (Kvale & Brinkmann, 2014, s. 17‒19).
En forskningsintervju är ett professionellt samtal mellan två parter om ett tema som intresserar
dem båda. Den är ändå inte det samma som ett vardagssamtal, eftersom forskningsintervjun
”har en struktur och ett syfte.” Intervjun är inte heller ett likställt samtal, eftersom forskaren
genom sin roll ”definierar och kontrollerar situationen.” I intervjuns interaktion konstrueras den
kunskap som forskaren söker. (Kvale & Brinkmann, 2014). Trost (2010) anser inte alls att
intervjun är som ett samtal. I ett samtal sker det ett meningsutbyte, medan intervjun är mera
enkelriktad – en frågar, en svarar. Informanten får däremot gärna uppfatta intervjun som ett
samtal, medan forskaren inte bör göra det. (Trost, 2010, s. 55).
Den kvalitativa intervjun skiljer sig från den så kallade surveyintervjun. Surveyintervjun följer
en viss standard, frågorna ställs i en bestämd ordning och med förutbestämda formuleringar.
Andra forskare ska kunna reproducera de data som produceras i en surveyintervju. Forskarens
kunnighet ligger i att sedan kunna göra en statistisk dataanalys. I den kvalitativa intervjun (som
halvstrukturerad intervju är) ligger forskarens skicklighet i själva frågeställandet. Forskaren
behöver använda sitt personliga omdöme i intervjun, och hen bör ha kunskap om intervjuämnet.
Detta är nödvändigt för att kunna ställa relevanta följdfrågor. För att behålla det personliga
samspelet mellan intervjuperson och forskare, kan inte forskaren följa regler lika strikt som i
surveyintervjun. (Kvale & Brinkmann, 2014, s. 85).
Att använda den halvstrukturerade intervjun som datainsamlingsmetod innebär lite olika saker
för struktureringen och standardiseringen av intervjun. Intervjumetoden har låg grad av
strukturering, i betydelsen av att frågornas svarsmöjligheter är öppna. Sett till en annan
definition av strukturering har metoden däremot hög sådan, i och med att den endast frågar om
det undersökta ämnet, och inte om något annat. Standardisering har däremot ingen dubbel
betydelse. I den halvstrukturerade intervjun är graden av standardisering låg. Det innebär att
frågornas ordningsföljd och formulering anpassas efter den intervjuade och hens svar. Detta är
helt i motsats till en kvantitativ intervju, där det är viktigt med en hög standardisering – att
frågorna läses upp på samma sätt och med samma formulering i varje intervju. (Trost, 2010, s.
39‒41).

29
Trost (2010) rekommenderar att man har läst in sig på områdets litteratur innan man gör upp en
intervjuguide. Enligt honom behöver guiden sedan inte innehålla färdigt formulerade frågor.
Guiden är snarare en lista över frågeområden, och dessa får gärna vara ganska breda. Vilka
frågor som ställs av intervjuaren och i vilken ordning följer i stället en naturlig reaktion på vad
informanten svarade på den föregående frågan. (Trost, 2010, s. 71‒72). Intervjuguiden var i
mitt fall en översikt över intervjuns ämnen och förslag på frågor att ställa. Dessa centrala teman
och frågor skulle täcka de områden som var viktigast för avhandlingen. Den inledande frågan
eller uppmaningen lät respondenten berätta om sin egen bakgrund i musik. Frågan öppnade upp
undersökningsområdet på ett sätt som förhoppningsvis skulle få respondenten att känna sig
avslappnad. Så småningom lämpade det sig att gå in på mera krävande frågor som är centrala
för ämnet. (Dalen, 2015, s. 35).
Vid behov kunde jag ställa följdfrågor för att fördjupa intervjupersonens svar. Det fanns ingen
given eller rätt följdfråga för varje situation. För att kunna välja vilket ämne som ska följas upp
behöver forskaren kunna känna av den sociala situationen, ha kunskap om forskningsämnet och
en insikt om vad hen vill fråga om. En förutsättning för att lyckas ställa följdfrågor är att lyssna
aktivt på vad intervjupersonen har att berätta. (Kvale & Brinkmann, 2014).
Genom intervjusamtalet kan de kulturella-diskursiva, materiella-ekonomiska och socialapolitiska arrangemang som möjliggör handledningspraktiken bli mera synliga (Kaukko &
Wilkinson, 2018, s. 6). En praktiks göranden kan vara enklare att identifiera och förstå än
praktikens relateranden och säganden. Genom informanternas säganden i intervjuerna
uppenbarar och sätter de ord på sin praktiks göranden och relateranden. (Salo, Nylund,
Stjernstrøm, 2015, s. 495).
Intervjuerna ägde rum på en plats som gemensamt kommit överens om av respondenten och
forskaren. Två av intervjuerna genomfördes öga mot öga på en fysisk plats. De resterande fyra
intervjuerna genomfördes med hjälp videosamtal genom flera olika videosamtalstjänster, på
grund av läget i samhället under Covid-19-pandemin. Videosamtal var ändå att föredra över
telefonsamtal, eftersom vi då kunde hålla ögonkontakt och se varandras gester. Jag träffade
varje lärare en gång.
Jag gjorde en inledande intervju som provintervju, vilket rekommenderas av Dalen (2015, s.
40). Dels gav det mig en möjlighet att dels utvärdera min intervjuguide – om den fungerar eller
behöver justeras – och dels att börja planera min analys. Jag frågade mig om det är möjligt att
genomföra en analys av den transkriberade intervjun, eller om jag behöver ställa fler eller
annorlunda frågor vid intervjutillfället. Intervjuguiden visade sig vara adekvat. Guiden och
mina erfarenheter tog jag med mig då jag genomförde de resterande intervjuerna.
Intervjuguiden i sin slutgiltiga utformning finns i bilaga 1.
När varje intervju påbörjades berättade jag för informanten vem jag är, varför jag är där, vad
jag vill och vad som ska ske med materialet, enligt rekommendation från Dalen (2015, s. 45).
Jag valde att inleda varje intervju med en uppmaning till informanten om att berätta om sin
bakgrund i musik. Det gav oss möjlighet att förstärka kontakten mellan oss och att på ett vänligt
sätt fördjupa oss i ämnet. Innan jag ställde de frågor som handlar specifikt om yrkesvägledning
läste jag upp samma definition av yrkesvägledning för alla informanter. Genom att de alla får
höra samma definition skapade jag innehållsvaliditet i intervjun. Intervjufrågorna tar delvis
inspiration av Gaunts (2008) undersökning av hur instrument- och sånglärare uppfattar enskild

30
undervisning, och av Sandbergs och Pinningtons (2009) studie av hur jurister inom företagsrätt
förstår sin yrkeskompetens.
Intervjuerna spelades in med hjälp av en Zoom H1-inspelningsenhet. Inspelningarna
transkriberades sedan att för att utgöra underlag för den efterföljande analysen. Hur jag gick
tillväga med analysen beskriver jag i avsnitt 5.4 om analysmetoden.

5.3 Val av respondenter
Som respondenter i studien fungerar sex lärare verksamma på musikinstitut i Svenskfinland.
Min urvalsprincip var strategisk, vilket innebär att jag ville få tag i och intervjua lärare som har
förutsättningar för att kunna svara på mina frågor (Alvehus, 2019, s. 71). Själva urvalet skedde
på tre olika sätt. Ett brev sändes ut till musikinstituten per e-post med en beskrivning av
avhandlingens tema och syfte, samt med en önskan om att de lärare som var intresserade av att
delta skulle ta kontakt med mig. Med hjälp av brevet fick jag kontakt med två lärare. En lärare
tog jag personligen direkt kontakt med för att fråga om hen var intresserad av att delta. De
resterande tre lärarna fick jag kontakt med genom den så kallade snöbollsmetoden, där en
respondent rekommenderar någon annan person som kunde vara lämplig att intervjua (Trost,
2010, s. 141). Genom att de lärare jag redan hade intervjuat förmedlade kontaktuppgifter till
intresserade kollegor, fick jag på så vis studiens resterande deltagare. Några lärare som jag tog
kontakt med under sökandet av respondenter tackade nej till att delta. Detta motiverade de med
att de inte hade någon erfarenhet av studiens ämne, eller att de inte hade tillräckligt goda
kunskaper i svenska.
Jag ansåg att sex intervjuer var ett lämpligt antal, då de skulle ge ett tillräckligt rikt datamaterial,
men samtidigt inte generera ett allt för stort material för avhandlingens omfattning. De sex
lärarna har var och en åtminstone mellan 10–26 års erfarenhet av att undervisa vid musikinstitut.
Två av lärarna undervisar i samma instrument, medan de resterande fyra alla undervisar i olika
instrument. Fem av lärarna är kvinnor och en är man.
De musikinstitut till vilka jag sände ut brev, är sådana musikinstitut där man undervisar helt
eller delvis på svenska. Att lärarna skulle kunna tala svenska var ett krav för att kunna delta i
studien. Alla sex intervjuer gjordes på svenska, trots att två av lärarna har finska som
modersmål. Deras svenska språkkunskaper i svenska var ändå tillräckligt tillfredsställande för
att kunna uppnå intervjuernas syfte. Att två av lärarna har finska som modersmål speglar även
verkligheten på arbetsmarknaden, där svenskspråkiga instrumentpedagoger ibland är en
bristvara. På tvåspråkiga musikinstitut är det dessutom nödvändigt att kunna tala båda språken,
oberoende om man har svenska eller finska som modersmål.

5.4 Teorin om praktikarkitekturer som analytisk resurs
En kvalitativ analys är att arbeta aktivt med sina data, att organisera dem och bryta ner dem till
mindre enheter. Sedan kan data kodas och forskaren kan söka efter eventuella mönster. Ur en

31
stor mängd data skapas så mening. Forskaren själv är central i den kvalitativa analysen,
eftersom det är hens egna insikter och erfarenheter som genererar ny förståelse. Det är den
kvalitativa analysens styrka. En svaghet kan vara att analysen är så beroende av forskaren själv
– av hens ”färdigheter, utbildning, intellekt, självdisciplin och kreativitet.” (Fejes & Thornberg,
2009, s. 34).
Trost (2010) poängterar att det i kvalitativa studier, till skillnad från i kvantitativa, inte finns på
förhand definierade regler, tekniker eller konventioner kring hur man ska gå tillväga i sin
bearbetning, analys och tolkning. Som hjälpmedel får den kvalitativa forskaren då ta till sin
fantasi och sin kreativitet. (Trost, 2010, s. 147).
Enligt Alvehus (2019) kan den kvalitativa bearbetningen av ett insamlat datamaterial röra sig
mellan analys och tolkning. Begreppet analysmetod antyder att analysarbetet har gjorts på ett
systematiskt och tydligt sätt, och att metoden till och med skulle leda till att andra forskare
kommer fram till samma resultat. Tolkningen är mera fri i sin framställning, och hur den ser ut
beror mycket på forskaren som person och hens bakgrund. Ett vanligt tillvägagångssätt landar
någonstans mittemellan dessa två begrepp. De personliga förutsättningarna får ha betydelse,
men processen måste likaväl kunna redovisas tydligt. (Alvehus, 2019, s. 111).
Då denna avhandling så starkt baserar sig på teorin om praktikarkitekturer, har det i mångt och
mycket styrt mitt val att inte använda mig av någon traditionell forskningsansats. Teorin om
praktikarkitekturer är en teoretisk resurs, men samtidigt en analytisk och transformativ resurs.
Att teorin är en teoretisk resurs innebär att den erbjuder ett tydligt språk att beskriva och tolka
den sociala världen med. Som transformativ resurs erbjuder teorin sätt för att förändra
utbildning och professionell praktik där var de äger rum. I den här avhandlingen har teorin om
praktikarkitekturer, förutom att presenteras som teori i kapitel 4, också använts som en
”analytisk lins”. Genom den analytiska linsen kan man identifiera de ”faktiska empiriska
kopplingarna mellan praktiker och arrangemang”. Som jag nämnde i kapitel 4 fokuserar en
analys genom teorin om praktikarkitekturer på vad som faktiskt händer, och vilka arrangemang
som formar och gör en viss praktik möjlig. Trots sin analytiska lins är inte teorin någon
metodologi i sig. Genom att använda teorin om praktikarkitekturer som både en teoretisk och
analytisk resurs kan man förstå aktuella praktiker, och de praktikarkitekturer som håller
praktikerna på plats. (Mahon, Kemmis, Francisco & Lloyd, 2017, s. 19).
Bland annat studier inom undervisning, skolledarskap, lärares lärande och elevers lärande har
tidigare använt sig av teorin om praktikarkitekturer (Nehez, 2015, s. 46). Jag använder i likhet
med Kaukko och Wilkinson (2018) teorin för att analysera hur en praktik, i det här fallet
yrkesvägledningspraktiken, ges förutsättningar och hinder av arrangemangen som håller
praktiken på plats.
Efter att intervjuerna genomförts och spelats in transkriberade jag dem till text.
Transkriberingarna gjordes med fokus på innehållet i lärarnas svar, snarare än talet i sig. Ljud
så som till exempel ”öh” och tillfälliga upprepningar av vissa ord transkriberades därför inte
för att förenkla läsbarheten. Genom transkriberingen färdigställde jag mitt analysmaterial.
Efter den första genomläsningen av de färdiga intervjutexterna delade jag in transkriberingarna
i meningshelheter för att få en tydligare helhetsbild av innehållet. Därefter kategoriserades de
olika aspekterna i meningshelheterna deduktivt utgående från teorin om praktikarkitekturer,

32
genom att urskilja vilka säganden, göranden och relateranden som fanns i lärarnas
beskrivningar. Kategorisering är att reducera meningen i långa intervjuuttalanden ”till några få
enkla kategorier.” Kategorierna kan hämtas från teorin eller utvecklas under analysens gång.
(Kvale & Brinkmann, 2014, s. 243). Genom kategorierna är det möjligt ”att förstå innehållet på
en mer tolkande och teoretisk nivå” (Dalen, 2015, s. 78).
Min kategorisering har likheter med hur Gyllander Torkildsen (2016) genomförde sin analys.
Hon har studerat elevers och lärares förståelse för och erfarenheter av bedömning och
bedömningspraktiker. Hon tolkade och analyserade sitt empiriska material bland annat med
hjälp av teorin om praktikarkitekturer. Jag följde samma analysprocess som Gyllander
Torkildsen. Då började jag med att läsa igenom de transkriberade intervjuerna. Jag
kategoriserade sedan praktikens aspekter som säganden, göranden och relateranden, och de
utsagor som hörde ihop med respektive aspekt placerades i rätt dimension – den semantiska
dimensionen, det fysiska tidsrummet eller den sociala dimensionen. (Gyllander Torkildsen,
2016, s. 110).
För att ytterligare åskådliggöra dessa säganden, göranden och relateranden använde jag mig av
både tabeller och figurer. Tabellen organiserades med området yrkesvägledning som
övergripande rubrik, därefter delades den in i säganden, göranden och relateranden. Under
dessa tre fanns de sex lärarna och deras citat inom varje kategori. Tabellen fungerar som ett
hjälpmedel för att kunna urskilja likheter mellan lärarnas utsagor. Det centrala i varje sägande,
görande eller relaterande markerades med röd färg.

33
Tabell 1: Utdrag ur analystabellen.

Praktiken
Yrkesvägledning Kod
Annika
Läraren
säger/säger inte
till eleven att hen
har
förutsättningar

Säganden
jag säger år de eleverna som jag vet att har möjlighet att bli
fina musiker, så säger jag att de har den möjligheten. Och då
jag är alldeles säker på det, så då säger jag det åt dem. För jag
tycker att de har rätt att få reda på det. Att det här, att ”du har
sådana talanger att du spelar så fint och du är så musikalisk”.
Så det som, att ”du har möjlighet att bli musiker om du vill”.
Det säger jag nog.
inte är man ju fullkomlig som lärare, inte. Det är man ju
aldrig.

Hur lärarna klarar
av att ge
yrkesvägledning
de flesta har ju drömmar. Och kanske verkligheten inte alltid
Berit
Intresserade
riktigt går ihop med de där drömmarna
elever utan rätt
förutsättningar
jag har som så höga krav, att jag tycker att de ska nog vara
Ordinarie
undervisning ger helt säkra på att de kommer in på en utbildning innan jag
släpper iväg dem.
eleven
förutsättningar
du ska ju stöda drömmarna, och det gör jag
Läraren stöder
Och jag visste direkt då jag såg den här killen att det här är
Läraren kan se
stjärnskott.
vilka elever som
har
förutsättningar
Inom kategorierna säganden, göranden och relateranden skapade jag även flera koder. Dessa
koder redovisas i avsnitt 6.2 Förutsättningar och hinder. Att koda är att knyta ”ett eller flera
nyckelord till ett textsegment för att underlätta senare identifiering av ett uttalande” (Kvale &
Brinkmann, 2014, s. 241). I ursprungstabellen hade de olika koderna endast olika färger. Jag
har lagt till kodens beskrivning och markerat med motsvarande färg.

Figur 3: Triangelfigurerna konkretiserar hur säganden, göranden och relateranden placerar sig
i praktiken.

Som hjälpmedel i analysen använde jag mig även av figurer i form av trianglar.
Triangelanalysen genomfördes i flera steg. Det första steget var att ställa upp en enskild lärares

34
svar inom ett visst tema, till exempel ”lärarens roll i yrkesvägledningen”, i säganden, göranden
och relateranden vid triangelns spetsar. Den visuella uppställningen skapade en tydligare bild
av hur praktikens olika delar förhåller sig till varandra. Då trianglar hade skapats för alla lärares
svar inom samma tema, framträdde likheter mellan dem alla, och en sammanfattande triangel
kunde göras för temat. I spetsarna på dessa sammanfattande trianglar placerades de olika
färgkodade koderna inom säganden, göranden respektive relateranden.
Efter att lärarnas utsagor kategoriserats som sägangen, göranden eller relateranden följde jag
åter Gyllander Torkildsens analysprocess. Där var nästa steg att identifiera ”de arrangemang
som möjliggjorde eller begränsade” praktiken i de olika dimensionerna. (Gyllander Torkildsen,
2016, s. 110).
För att ytterligare analysera praktikens arrangemang följde även jag Nehez (2015) exempel.
Hon har undersökt hur rektorers praktiker inom förbättringsarbete formas, och hur dessa
praktiker påverkar rektorernas förutsättningar för att jobba med planerad förändring. Genom att
utgå från ”de mönster som blev tydliga i empirin” kunde Nehez analysera praktikers kulturelladiskursiva, materiella-ekonomiska och sociala-politiska arrangemang. För Nehez gick analysen
ut på ”att läsa igenom all empiri i sökande efter arrangemang, stryka under identifierade
arrangemang, ange vilken typ av arrangemang det rörde sig om samt slutligen ge en
preciserande benämning åt arrangemanget.” Grunden för analysen var det insamlade
datamaterialet. Den här typen av analys kan ge förståelse för dominerande arrangemang, men
kan inte göra ”anspråk på att vara en heltäckande analys av samtliga arrangemang”. (Nehez,
2015, s. 74‒75). De arrangemang som framträder i yrkesvägledningspraktiken presenteras även
de i avsnitt 6.2.
Att göra en intervjuanalys som en teoretisk tolkning innebär att tolka utgående från olika
teoretiska perspektiv, i det här fallet utgående från teorin om praktikarkitekturer. Tidigare
inflytelserika studier har gjort teoretiska tolkningar utan avancerad analytisk teknik. Det ”tyder
på att det [kanske] inte är så viktigt med specifika analysverktyg om man har teoretisk kunskap
om undersökningsämnet och ställer teoretiskt genomtänkta intervjufrågor.” En risk med
teoretisk tolkning är att den kan göra att man i vissa fall bara kan se aspekter av fenomen ”som
kan ses genom de teoretiska linserna”, och att man hindras från att se nya aspekter. För att
undvika detta är det viktigt att forskaren är öppen och känslig för det som intervjupersonen
berättar och på förhand har reflekterat över sina antaganden om forskningsämnet. Dessutom
behöver forskaren behärska de teorier som används. (Kvale & Brinkmann, 2014, s. 283‒287).
Den här intervjustudiens sammanställda resultat finns i följande kapitel 6. Dessa resultat
diskuteras sedan i kapitel 7 med hjälp av den bild av musikinstitutens verklighet jag tidigare
målat upp, med hjälp av introduktionen till den interpersonella undervisningsrelationen, samt
igen med hjälp av teorin om praktikarkitekturer.

5.5 Reliabilitet och validitet
Begreppen reliabilitet och validitet har både en metodologisk och en moralisk betydelse inom
forskning då tillvägagångssätt och resultat redovisas. Reliabilitet handlar om tillförlitlighet och
konsistens, och frågar om ett forskningsresultat kan reproduceras av andra forskare vid något

35
annat tillfälle. I intervjustudier handlar det om ”huruvida intervjupersonerna kommer att
förändra sina svar under en intervju och huruvida de kommer att ge olika svar till olika
intervjuare.” Forskaren bör reflektera över reliabiliteten i själva intervjutillfället, speciellt om
det förekommer oavsiktliga ledande frågor. Även då forskaren skriver ut intervjun och under
analysen bör hen ha reliabiliteten i åtanken. (Kvale & Brinkmann, 2014, s. 295). Ett problem
med reliabilitet i kvalitativa studier är att det ”förutsätter ett statiskt förhållande”, medan man
snarare kan förvänta sig ”skilda resultat vid skilda tidpunkter” i dem. Eftersom idén med
reliabilitet bygger på att kvantitativa mätningar ska kunna återskapas, kan det vara svårt att
tillämpa begreppet på en kvalitativ studie som strävar efter förståelse. (Trost, 2010, s. 131‒132).
Det blir också svårt eftersom forskaren själv spelar en så pass viktig roll i en kvalitativ
intervjustudie. Den rollen utformas dessutom av den intervjusituation som forskaren befinner
sig i och i samspel med respondenten. För att ändå kunna beakta reliabiliteten behöver
forskningsprocessens alla steg beskrivas noggrant, så att någon annan forskare i princip skulle
kunna genomföra samma studie med samma utgångspunkt. (Dalen, 2015, s. 115‒116).
Validitet betecknar giltighet och huruvida ”en metod undersöker det den påstås undersöka.”
Kvale och Brinkmann (2014) betonar att validitet inte är något som ska diskuteras endast i ett
arbetes slutskede. Forskaren bör i stället reflektera över validitet under hela
forskningsprocessen. Kvale och Brinkmann har identifierat sju steg i en intervjuundersökning,
under vilka forskaren bör ställa sig validitetsfrågor: tematisering, planering, intervju, utskrift,
analys, validering och rapportering. Dessa steg innebär att forskaren ständigt kontrollerar och
ifrågasätter sitt arbete. (Kvale & Brinkmann, 2014, s. 297‒298). Även om det kan vara svårt att
applicera begreppen reliabilitet och validitet på kvalitativ forskning, eftersom de härstammar
från den kvantitativa metodologin, är det ändå viktigt att forskaren genom hela sitt arbete
reflekterar över de olika etiska aspekterna. På så sätt kan arbetets trovärdighet ändå stärkas.
(Trost, 2010, s. 133‒134).
Då en intervjustudie har reliabla och valida resultat, kan man fråga sig huruvida studiens resultat
är generaliserbara eller inte – huruvida de kan överföras till andra kontexter. I samband med
detta kan man också fråga sig huruvida studien i fråga alls behöver kunna generaliseras, eller
om den redan har ett värde i sig. (Kvale & Brinkmann, 2014, s. 310‒311).

5.6 Etiska överväganden
I likhet med hur en forskare behöver reflektera över reliabilitet och validitet genom hela
forskningsprocessen, behövde mina etiska överväganden ske både före, under och efter
intervjutillfällena. Avhandlingen följer den finska Forskningsetiska delegationens (TENKs)
etiska principer för humanforskning (2019), och vad gäller övriga aspekter följde jag finländsk
lagstiftning. Enligt TENK ska forskningsdeltagaren, i det här fallet instrument-/sångläraren,
informeras om att deltagande i forskningen är frivilligt. Det innebär bland annat att det är
möjligt för forskningsdeltagaren att när som helst avbryta sitt deltagande, eller att helt och hållet
vägra delta, utan några negativa följder. Forskningsdeltagaren ska också informeras om
forskningens innehåll och praktiska genomförande, samt hur personuppgifter behandlas.
(Forskningsetiska delegationen, 2019). Frivilligt deltagande är en del av det som kallas

36
informerat samtycke. Det innebär att forskaren också informerar intervjupersonerna om vad
som är undersökningens syfte, hur den är upplagd och vilka risker det kan innebära att delta.
Att informera om syftet innebär också att informera om hurudan konfidentialitet som kommer
att erbjudas. Konfidentialitet ”innebär oftast att privata data som identifierar deltagarna i
undersökningen inte kommer att avslöjas.” (Kvale & Brinkmann, 2014, s. 107‒109).
TENK poängterar att ”utgångspunkten vid humanforskning är att de personer som undersöks
har förtroende för forskarna”. Forskaren uppnår detta förtroende genom att respektera
forskningsdeltagarnas värde och rättigheter. Dessutom bör forskaren på förhand ha bekantat sig
med de organisationer och kulturer som är i fokus i undersökningen. (Forskningsetiska
delegationen, 2019, s. 29).
Där hade jag en fördel, i och med att jag själv är utbildad musikpedagog, att jag undervisar vid
ett musikinstitut, och att jag har haft tidigare kontakt med många instrumentlärare. Gaunt (2008)
och Juntunen (2014) har upplevt samma fördel av att redan befinna sig på insidan av en
organisation, och på så sätt lättare kunna skapa en känsla av tillit. Juntunen (2014) hade i sin
organisation inte samma uppgift som de intervjuade instrumentlärarna, vilket ändå skapade en
viss distans. Då jag primärt identifierade mig som studerande kunde jag förhoppningsvis uppnå
samma typ av distans. Gaunt (2008) lyfter även upp nackdelar med inside-positionen, som
risken för partiskhet och att den data som genereras ska uppfattas som kritiskt eller dömande
gentemot lärarna. Jag måste ändå vara noggrann med att inte påverka de intervjuade lärarna
med mina egna åsikter eller förförståelse, och med att inte heller låta mig själv påverkas. Kvale
och Brinkman (2014, s. 112) talar om att ”en spänning mellan professionell distans och
personlig vänskap” finns i forskarens roll.
Vid själva intervjutillfället behövde jag säkerställa att intervjuerna kan ske ostört. Jag
försäkrade intervjupersonerna om deras anonymitet, som bibehålls genom att inte publicera
deras namn och andra närmare personuppgifter. Jag kunde däremot inte lova fullständig
anonymitet, eftersom intervjupersonerna eventuellt kan identifieras av andra som är bekanta
med deras organisation. De namn som nämns i den följande resultatredovisningen är fingerade.
Trots det finns risken för att utomstående känner igen intervjupersonerna på deras personliga
erfarenheter. Musikbranschen i Finland är relativt liten, och den verksamhet som bedrivs på
svenska är ännu mindre. Intervjupersonerna delade också berättelser om elever som de har haft.
I det fallet är mitt ansvar ännu större att ge akt på att de elevernas anonymitet bibehålls, då de
själva inte har möjlighet att granska materialet innan det publiceras.

37

6 Resultat
I detta kapitel presenterar jag resultaten av vad jag har funnit genom att studera de sex
musikinstitutlärarnas intervjusvar. Genom att analysera svaren har jag kunnat svara på
forskningsfrågorna
1. Vilka förutsättningar och hinder för sin vägledningspraktik identifierar lärarna i den
vägledningspraktik som leder till musikeryrket?
2. Vilken betydelse ger lärarna relateranden i den vägledningspraktik som leder till
musikeryrket?
Största delen av lärarnas beskrivningar behandlar deras yrkesvägledning. För att ytterligare
stärka kontexten i deras svar har jag tagit med korta beskrivningar av hur de ser på sin
undervisnings grund, syfte och hur de definierar en god lärar-elev-relation. Varje lärares
beskrivningar presenteras först enskilt, för att sedan gemensamt sammanfattas. Innan jag svarar
på den första forskningsfrågan går jag igenom vilka säganden, göranden och relateranden jag
har kunnat utläsa i lärarnas svar. Dessa säganden, göranden och relateranden visar i sin tur på
vilka arrangemang som utgör praktikarkitekturen för lärarnas yrkesvägledningspraktik. Genom
beskrivningarna kan jag se att lärarna anser relateranden vara en viktig del av yrkesvägledingen.

6.1 Lärarnas beskrivningar
I de beskrivningar som följer går det att se vilka unika svar varje lärare gav i sin intervju. Även
om lärarna har många gemensamma tankar och åsikter, vill jag ändå gå igenom dem enskilt.
Det ger läsaren en större chans att sätta in varje citat i ett sammanhang. Genom att bli mera
bekant med varje lärare som individ anser jag att det underlättar förståelsen för både de likheter
och olikheter som finns mellan de sex lärarna. Jag berättar dock så lite som möjligt om varje
lärares personliga bakgrund och egenskaper, och lärarnas namn är fingerade. Namn på orter
eller instrument har ersatts med mera generiska ordval. På det sättet vill jag förhindra att någon
av lärarna ska kunna identifieras genom sitt instrument eller verksamhetsort. Jag anser att detta
inte stör resultatredovisningen, och att de beskrivningar som står i huvudfokus ändå kan
framträda tydligt.

Lärare A – ”Annika”
För Annika finns det två centrala fundament för hennes undervisning. Det ena är att elevens
instrumenttekniska grunder ska sitta, vilket gör att instrumentet klingar bra och att eleven kan
spela avspänt. Det andra är att erbjuda eleven olika former av ensemblespel. Själva syftet med
undervisningen är enligt Annika att eleverna ska vilja fortsätta spela under hela livet – ”jag har
tänkt så att jag borde få alla elever så intresserade av att spela så att de fortsätter tills de dör.”
Hon beskriver en god relation till eleven som en relation där ”man är glad att se varandra. Och
roligt att spela med varandra.” I sådana relationer kan Annika och eleverna fortsätta att vara
vänner till och med efter att eleverna har slutat studera för henne. För att uppnå denna typ av

38
relation är det viktigt med kommunikation. Annika bryter av undervisningen med samtal om
vardagliga ämnen för att få eleven att slappna av en stund, och ”så man ser vad är de intresserade
av, eller om de vågar berätta någonting”.
Då Annika undervisar en elev som hon anser att är skicklig och har förutsättningar för att bli
musiker, så säger hon det till eleven. Dessa insikter får Annika oftast då eleverna går i
gymnasiet, eller ibland redan i högstadiet.
”Alltså, jag säger åt de eleverna som jag vet att har möjlighet att bli fina musiker, så säger jag att de
har den möjligheten. Och då jag är alldeles säker på det, så då säger jag det åt dem. För jag tycker att
de har rätt att få reda på det. Att det här, att ’du har sådana talanger att du spelar så fint och du är så
musikalisk’. Så det som, att ’du har möjlighet att bli musiker om du vill’. Det säger jag nog.”

Hon har även föreslagit för elever att de ska börja spela ett visst instrument, och detta förslag
har i vissa fall lett till att elever valt att studera vidare med just detta instrument som
huvudinstrument. För sådana elever som har en önskan om att studera vidare hjälps Annika och
eleverna gemensamt åt med att välja de stycken som skulle vara lämpliga för urvalsproven.
Annikas yrkesvägledning omfattar inte bara de elever som just nu studerar för henne vid
musikinstitutet. Även före detta elever som ägnat sig åt annat än musiken en tid kan ta kontakt
med henne efter att de insett att de vill bege sig in i musiklivet. De söker då stöd hos Annika
för att kunna förbereda sig inför urvalsprov. Överlag tycker Annika att processen kring
yrkesvägledning är rolig, och anser att ”man måste ju hjälpa till om det bara är möjligt”.
Däremot kan hon bli trött och känna att hon inte orkar vara med, om elever i slutskedet av sina
musikinstitutstudier inte övar så mycket som de behöver för att kunna gå vidare.
Denna trötthet uppstår på grund av Annikas erfarenhet – hon vet hur mycket övning som krävs
för att gå framåt på sitt instrument och hur hård konkurrensen kan vara vid urvalsprov. Hon vet
också att för att lyckas med det ”så måste man älska att sitta och öva för sig själv”. Då Annika
ser att en elev inte lägger ner tillräckligt mycket arbete, kommer det till slut en punkt då hon
inte längre kan kräva mera av eleven. Men denna erfarenhet är också en resurs som gör att
Annika klarar av att yrkesvägleda sina elever. Annika upplever att hon klarar av att ge
yrkesvägledning, men poängterar att hon inte är ”fullkomlig som lärare”, och att man aldrig
heller blir det.
Annika sammanfattar sin roll i yrkesvägledningen:
”Man måste undervisa det som man… det bästa man vet. Musikaliskt och tekniskt och allt som man
älskar djupt själv, så det måste man som sätta över dem. Så tänker jag. För du har ju inte något annat
än det som du älskar bäst, så det, det kan du ge. Så kan någon annan ge sitt.”

Under intervjun kommer Annikas kärlek till musiken tydligt fram. I sin undervisning och i sin
yrkesvägledning jobbar hon med eleverna för att bygga upp och utveckla elevernas egen
relation till musiken.

Lärare B –”Berit”
Även Berit ser att syftet med sin undervisning är att främst lära eleverna behärska sitt
instrument. På så sätt kan hennes elever använda instrumentet till det de själva vill, och hitta
motivation till att fortsätta musicera i andra sammanhang efter studierna vid musikinstitutet.

39
Som grundstenar i sin undervisning nämner hon tre aspekter – den psykologiska, den
kommunikativa och den pedagogiska. För henne innebär psykologi att man fungerar bra ihop,
kan vara öppen och stöda varandra. Kommunikationen ska kunna ske ”på alla sätt”, och man
kan prata om de ämnen som behövs, både lättsamma och mera allvarliga. Genom pedagogiken
är det viktigt för Berit att hon ”faktiskt hjälper dem att hitta verktyg att kunna jobba vidare.”
På frågan om vad som krävs för att uppnå en fungerande relation svarar hon direkt:
”Förtroende. Att du har förtroende. Och att du skapar det där förtroendet. Att den där eleven vet,
alltså, att du… Att du känner att du, ni går fram till varandra. Ni lyssnar på varandra. … För att har
du inte förtroendet, så går ingenting in. Då blir det som en mur framför.”

Utöver ett ömsesidigt förtroende anser hon att hon som lärare behöver ha acceptans för vad
eleven klarar av i stunden, och inte kräva för mycket om det är någon viss del av undervisningen
som är känslig. Till sist återkommer hon till personkemin – för att relationen ska fungera krävs
en fungerande personkemi mellan lärare och elev.
Berit ser att hjälpa och stöda elevens eget arbete som sin främsta roll i yrkesvägledningen. Hon
lyfter fram elevens förmågor och färdigheter, och hjälper till på alla sätt hon kan. En
förutsättning för att Berit ska kunna göra detta är eleverna ändå har en egen inre drive. ”För det
är ju inte läraren som söker in. Och det måste man få dem att förstå. Och det förstår inte alla.”
Därför anser Berit att det är viktigt att hon stöder eleverna att hitta sin egen vilja. Berit ”skuffar”
på eleverna i bakgrunden, för att eleverna ska kunna göra det arbete som krävs för att kunna
söka in till en vidare utbildning. Hon ser det som att hon hjälper dem och leder dem på vägen
mot sitt mål. I det ingår att se till att repertoaren fungerar – att man har gått igenom att som
behövs, och allting sitter som det ska – vad gäller teknik och tolkning.
I sin yrkesvägledning har Berit sökt efter vilka kriterier som behövs för att komma in på olika
utbildningar. Hon säger att hon
”… har som så höga krav, att jag tycker att de ska nog vara helt säkra på att de kommer in på en
utbildning innan jag släpper iväg dem. Att jag vill inte släppa iväg dem, vet du, om jag ser att ’nämen,
det här kommer ju att brista’, för att då blir det ju bara ett trauma.”

Urvalskriterierna fungerar för Berit som konkreta bevis, som hon kan ge eleverna, för att
förklara vad de behöver kunna innan det är lämpligt för dem att söka in. Berit verkar uppleva
ett dilemma när det gäller att yrkesvägleda sådana elever som hon kan se att inte har de
färdigheter som behövs för att söka in till någon musikutbildning. För att undvika att eleverna
misslyckas ställer hon krav, eftersom hon anser att hon inte kan säga till eleverna att
musikutbildning inte passar dem, eller att de inte skulle få söka. Hon sammanfattar det som ”att
jag hjälper nog, men till en viss grad. Jag hjälper inte för att stjälpa, utan jag hjälper för att
hjälpa.”
Det innebär att de elever som faktiskt vill studera vidare alltid får hjälp av Berit. Hon säger att
man ska stöda elevernas drömmar, och att hon gör det. Ett sätt för henne att göra det är att tänka
ut vilken typ av utbildning som kunde passa för en viss elev. Om det finns risk för att eleven
inte kommer in på sin drömutbildning, kan Berit föreslå att eleven också söker in till, till
exempel, en folkhögskola för att bygga upp sina färdigheter. På det sättet hjälper hon eleven att
ändå ta ett första steg in på musikbanan.

40
Andra elever kan Berit direkt se att har talang för musiken. Fastän eleverna själva inte har tänkt
på att de skulle kunna ägna sig åt musik, så vill Berit berätta för dem vilka möjligheter de har,
och uppmuntra dem utforska möjligheterna.
Då Berit känner att hon själv inte klarar av att ge den yrkesvägledning som behövs, så ber hon
om hjälp. Hon ber andra i musikbranschen om råd om vad som kunde vara nästa steg för eleven.
Antingen tar hon kontakt själv, eller så förmedlar hon kontaktuppgifterna till eleven, och låter
eleven ta kontakt med personen i fråga. Förutom att få information från andra i branschen, ser
Berit sin och elevens gemensamma kunskap som en viktig resurs i yrkesvägledningen. Hon är
elevernas vägvisare, men Berit upplever det ändå som att alla runt omkring henne är som hennes
kollegor, och att hon själv kan få något ut av alla som hon träffar. Berit tar också hjälp genom
att utnyttja de resurser som finns inom musikinstitutet, så som andra lärare, och lägger själv
extra tid på de här eleverna – ”för man vet att de behöver det här.”

Lärare C – ”Carina”
Carina vill via sin undervisning vara till förfogande. Om det finns någon elev som vill lära sig
spela hennes instrument, så har hon redan en tillräcklig anledning att undervisa. För henne är
grunden i undervisningen att eleverna ska få musicera, fastän de kanske bara är små barn. För
att kunna ha en god undervisningsrelation behöver Carina få eleven med på tåget, och få eleven
att förstå att det krävs arbete även från elevens sida. Detta uppnår hon dels genom att vara en
kompetent pedagog, och genom att vara vänlig, men i grunden är den viktigaste förutsättningen
en fungerande personkemi. Hon säger ”att om jag får kraften av dem, så de får också kraften av
mig på samma sätt.”
Även Carina säger till de elever som hon tycker är begåvade att de har möjlighet att studera
vidare, och att det kunde löna sig för dem att tänka på saken. Men samtidigt säger hon att ”vi
har för mycket musiker här i Finland”, och syftar till att konkurrensen redan är stor, eftersom
både inhemska och utländska musiker söker samma tjänster. Carina ser det som en självklar
sak att man inte kan rekommendera fortsatta musikstudier till alla elever. Därför anser hon att
instrumentlärarens roll i yrkesvägledningen är avgörande. Läraren kan se om musiken ändå är
rätt väg för eleven, trots den hårda konkurrensen i branschen. I hennes roll som yrkesvägledare
ingår det också att informera eleven om vilka valmöjligheter som finns.
En stor del av Carinas yrkesvägledning är att på något sätt kunna garantera för eleverna att de
kommer att få en bra lärare vid den utbildning som de väljer, och att det därför skulle löna sig
för dem att studera vidare. Åtminstone önskar Carina att hon kunde garantera detta – hon vet
att det också beror på vilka elever som utbildningsanstalten väljer att ta in, och hur många lediga
platser det finns där.
”Just eftersom, just att det finns brist på, hur ska man säga, just de där bra lärare. … Men alltså att
eleven skulle lyckas att få sådan som inte på något sätt dödar hans eller hennes, vad heter det, intresse.
Det som hon har redan på den nivån som jag undervisar.”

Carina upplever att även om eleven skulle bli antagen till en utbildning, finns det inga garantier
för att läraren där skulle vara bra för just den eleven. Hon skulle själv kunna fortsätta att
undervisa eleverna, men hon inser att det är dags att skicka dem vidare till någon annan,
speciellt eftersom hon har undervisat många av eleverna ända sedan de var barn.

41
Något som gör yrkesvägledningen utmanande för henne är att det överlag är svårt att komma
in på en musikutbildning. En annan svårighet upplever Carina när det gäller elevernas
möjligheter att på förhand knyta kontakter till framtida lärare. Carina undervisar på ett
svenskspråkigt musikinstitut, och säger att ”ingen känner till våra elever. Vi ändå så där jobbar
på en sådan skyddad omgivning i vår skola och i våra kretsar”. Därför brukar hon i samband
med yrkesvägledning ta personlig kontakt med andra lärare som hon känner, för att till exempel
ordna provlektioner. En provlektion ger eleven kontakt till någon vidare utbildning, men ger
som sagt inga garantier gällande antagning. Carina sammanfattar sitt arbete med
yrkesvägledning som att det ändå är bättre för eleven att komma in på någon utbildning, och
sedan fortsätta att jobba mot sitt slutgiltiga mål därifrån, än att bli helt ensam.

Lärare D – ”Daniela”
På en personlig nivå är grunden i Danielas undervisning att hon vill ge eleverna ”en så bra
grundteknik helt från början, så att eleverna så snabbt som möjligt får redskap att kunna använda
[instrumentet] på det sätt de själv vill.” Enligt henne ger grundtekniken en viktig bas för att
uppnå ett ergonomiskt spelsätt, och goda möjligheter för eleven att jobba vidare på egen hand
eller för någon annan lärare. På en mera allmän nivå grundar sig hennes undervisning i en
pedagogisk metod som stegvis går framåt på ett tydligt sätt, och samtidigt involverar familjen i
elevens spelande. Målet med att ge eleverna en god grundteknik ser Daniela också som ett syfte
med sin undervisning. Men i tillägg till det är hennes syfte i undervisningen ”att vara en trygg
vuxen” och bygga relationer med eleverna. En viktig komponent för att uppnå en god relation
är enligt Daniela ”att visa att man är mänsklig” – att visa förståelse för elevernas vardag, och
göra undervisningen till en så lustfylld del av den vardagen som möjligt. Hon som lärare visar
uppskattning då eleverna anstränger sig med sitt instrument, trots en i övrigt stressig vardag.
Daniela berättar att hon redan hos unga elever ibland kan se en potential för att kunna bli
yrkesmusiker, eftersom de redan i den åldern har en så pass bra kunskapsbas på sitt instrument.
Hon vill ändå lämna beslutet om yrkesstudier till eleverna, när den dagen kommer. Men hon
jobbar med att utmana och förbereda sina elever för att de ska ha möjligheten att faktiskt kunna
välja yrkesstudier om de vill. Till dess ska eleverna ”få göra sin grej.”
”Och där har jag snarare talat om att ’nu förrän du är i högstadiet och det kommer hormoner, före
gymnasiet och studentskrivningar, så nu har du chans att öva jättemycket och spela massor och gå
framåt’ och… slänga lite utmaningar, och så där. För att förbereda dem, och ge dem så mycket
redskap så att de sedan kan ta det lugnare och sedan ha det enklare, och då kunna låta hormonerna
ha sin gång och ta det lite lugnt och eventuellt välja hur de vill.”

För de elever som vill studera vidare inom musiken stöder Daniela alltid dem i deras beslut.
Hon säger att ”jag ser inte heller som min plats att säga ’nej, du ska nog inte bli yrkesmusiker’.”
I det stödet ingår ändå att göra en ”reality check” – verklighetskontroll – då Daniela berättar
om hur svårt det kan vara att få jobb som yrkesmusiker, och att en yrkesmusikers ekonomi
kanske kan vara ”lite skral”.
Vissa elever som Daniela undervisar kommer själva från en familj med musiker. Eftersom de
eleverna redan har insikt i en musikers vardag, lämnar Daniela funderingarna kring vidare
utbildning helt till eleven, och ägnar sig i stället åt att utveckla elevens musikaliska färdigheter

42
och att coacha eleven på en mera mental nivå. Då eleven kommer från en musikerfamilj
reflekterar Daniela också över i vilken utsträckning det lönar sig att tala med föräldrarna om
elevens utbildningsval. Hon förvånas över i vilken utsträckning föräldrarnas åsikter kan
påverka elevens val och vilja att studera musik, i både positiv och negativ riktning. Samtidigt
ser Daniela att det inte är hennes uppgift att ”säga åt andra föräldrar hur de ska uppfostra sina
barn och så vidare.”
I sin roll som yrkesvägledare anser Daniela ändå att det ingår att kontrollera att elevens familj
är medveten om elevens drömmar, och att de har möjlighet att ge eleven förutsättningar att öva
inför kommande urvalsprov. För att ge en försmak av de framtida studierna har Daniela gett
eleven kontaktuppgifter till andra lärare, och bett eleven att till exempel ta en provlektion. Då
en elev meddelar att hen vill söka vidare, utvärderar Daniela om det finns en realistisk chans
att eleven lyckas – och om det inte gör det, göra upp en plan på vad eleven behöver jobba med
för att kunna lyckas. I det ingår även att förbereda elevens teorikunskaper inför den teoretiska
delen av urvalsproven. En del av Danielas yrkesvägledning är också att förbereda eleven på ett
misslyckande, och vad det kan bero på. Eleven kanske inte var tillräckligt mogen, eller så fanns
det inga lediga platser på just elevens instrument. Daniela påminner sina elever om att det inte
är något farligt med att inte komma in, och att man alltid kan söka på nytt.
Daniela är mån om att ge en realistisk bild av musikutbildning i sin yrkesvägledning, därför
efterlyser hon ytterligare samarbeten mellan utbildningsnivåerna:
”Nå jag tror ett samarbete mellan instituten och yrkeshögskolorna skulle säkert vara bra. … Men det
skulle ändå vara fint om man vid sitt institut skulle känna att man har en samarbetspartner i en
yrkeshögskola eller en motsvarande instans. Så att man skulle ha den där kontakten till den världen.
För att då får man ju en realistisk bild själv av hur studierna, eller en bättre bild, av hur studierna
utformas. Kanske vilken nivå eleverna där är på. Också kanske atmosfären.”

Ett sådant samarbete skulle ge både eleverna och henne själv en tydligare bild av
musikutbildningarna, speciellt eftersom hon är mycket mån om att hennes elever kommer till
en hälsosam studiemiljö. Daniela tror att både studiebesök och gemensamma projekt kunde
vara till hjälp för att bygga upp denna bild. Hon önskar sig resurser för att kunna genomföra
sådana projekt eller för att kunna hålla kurser med elever som går i högstadiet. ”För jag tror det
är ju där det där allvaret börjar komma in, ofta. Eller, det är där det kan helt tappas, det
intresset.”

Lärare E – ”Eva”
Även för Eva är grundtekniken en av de viktigaste delarna av undervisningen, och fungerar som
utgångspunkt för arbetet med stycken. Men syftet till att hon undervisar, det är att Eva själv
älskar musik, och hon ”vill att barnen och ungdomarna får också möjlighet att få den samma
känslan och njuta av spelandet.” För henne är nyckeln till att uppnå en god relation att prata
med eleverna. På det sättet får hon veta mera om eleverna som personer, eleverna märker att
hon bryr sig om dem, och det öppnar upp för eleverna att våga kommunicera sina åsikter om
musiken. Eva vill att hon och eleverna ska kunna lita på varandra, och därför försöker hon
bygga upp en inspirerande, avslappnad och trygg atmosfär på sina lektioner. Om man har en
bra relation, kan man gå långt med spelandet, säger hon.

43
Liksom Daniela, efterlyser Eva resurser för att kunna ordna specialkurser som en del av
yrkesvägledningen, eftersom det överlag ordnas få kurser i hennes region. Speciellt eftersom
hennes musikinstitut inte har de monetära resurserna att själva ordna sådana kurser. Ändå
upplever Eva att hennes yrkesvägledning har varit lyckad – eleverna har utvecklat sina
kunskaper och insikter, och har kunnat söka in till olika utbildningar. Hon poängterar dock att
man även som lärare kan utvecklas: ”Förstås, man kan alltid göra ännu mera. Försöka tänka att
vad skulle man göra ännu bättre, och vad skulle… kan jag göra några nya saker?”
Som yrkesvägledande lärare är det hennes roll att sporra eleverna. Hon berättar vad som krävs
för att söka in till musikutbildningar, hjälper till att välja program till urvalsproven och hjälper
eleverna att förbättra de områden som krävs för att de ska kunna göra sitt bästa. Hon behöver
därför kunna ge eleverna de rätta redskapen för att hantera alla delar av musikerskapet. Om hon
bara kunde, skulle alltså en del av hennes yrkesvägledning bestå av att skicka eleverna på olika
kurser eller tävlingar. På så sätt kunde hon se till att eleverna får kontakt med framtida
medstuderande, men också kontakt till och feedback från sådana lärare som övervakar
urvalsprov. En resurs som hon ändå har, och därför utnyttjar, är att eleverna ibland får möjlighet
att spela som solist med den lokala symfoniorkestern.
Allt detta ser Eva som en del av sin yrkesvägledning. I sin undervisning gör hon klart för alla
sina elever vilka färdigheter och möjligheter de har när de slutar på musikinstitutet, men hon
”vill alltid att det är eleven som säger att ’jag vill söka’”, för att hon aktivt ska börja
yrkesvägleda dem. De elever som faktiskt visar ett intresse för vidare musikstudier, ger hon lite
extra hjälp, eftersom hon ”tycker att det finns så få arbetsmöjligheter.” Till dessa elever ger hon
tydlig information om vad ansökningsprocessen till musikstudier kräver, och vad eleverna
behöver lära sig för det. Hon berättar också om hur arbetsmarknaden ser ut och vilka krav som
finns där. Det tycker Eva är viktigt, eftersom
”[a]tt många gånger jag har sett att det kan vara att eleverna, de, även om de är jättebra och kunniga
och har bra intresse och så, de kanske inte alltid förstår att hur mycket det kräver att studera musik.
Just att du koncentrerar på det. Att det kräver ganska mycket. Och man måste bara ha den passionen
att göra det.”

Av sådana elever som har en passion för musiken säger Eva att man måste kräva lite mera, men
att de eleverna också är villiga att jobba enligt de kraven.

Lärare F – ”Fabian”
Fabian följer en särskild metodik, och beskriver genom den grunden i sin undervisning som
”[a]tt den snabbaste vägen är den långsammaste. Att man som lärare också, att när man har en
begåvad elev som övar och som är så… att man inte öser över dem med för mycket material, utan
man hellre liksom håller materialet ganska litet, men så blir kvaliteten mycket, mycket bättre. Och
då är det mycket lättare att bygga på den byggstenen sedan för att gå vidare.”

Ett syfte med hans undervisning är att kunna hjälpa eleverna på sådana områden som inte den
vanliga skolan kan. Han nämner särskilt områdena motorik, känsloliv och självdisciplin. Det
allra viktigaste i relationen till eleven är för honom tillit. Den här tilliten behöver han bygga
upp. Det gör han genom att ge eleverna ett glatt välkomnande, och kan på så sätt så småningom

44
bli kompisar. När den relationen är etablerad kan han utveckla elevernas tillit under lektionerna
genom att vara ”brutalt ärligt”, men med ständig fokus på de positiva aspekterna av elevernas
prestationer.
För Fabian är ett av målen med hans undervisning att eleverna ska ha en möjlighet att gå vidare
till ett yrkesliv inom musik med de färdigheter han har lärt dem. Att de sedan faktiskt går vidare
är inte ett mål för honom, endast att erbjuda möjligheten. Fabian betonar att han aldrig har
pushat någon elev till att studera vidare eller på något annat sätt styrt deras karriärval. Med
engagerade elever pratar han ändå om framtiden:
”De här diskussionerna växer ju av sig själv, det är ju ingenting som man planerar, utan när man ser
hur de här eleverna övar och hur de njuter av musik, och sedan när liksom prestationerna är på den
nivån, så då blir det liksom ett samtal – naturligt samtal bara om ämnet, att man hör sig för lite vad
hon tänker och tycker och sedan kommer det oftast ganska snabbt fram vad de vill för någonting.
Det är viktigt att man ställer frågan dock, liksom, som de tänker med sitt spelande och så. Ibland så
vet de inte, kanske inte har funderat på den. Så får man ge det lite tid, så får det mogna av sig själv.”

Att jobba med duktiga elever tycker Fabian att är ganska lätt, ”det går med sin egen tyngd.” Det
är för sådana elever som har det lite svårare som han får ta till alla sina pedagogiska kunskaper.
En utmanande situation som kan uppstå inom yrkesvägledningen för honom är om en elev är
intresserad av att studera vidare, men inte är på en sådan nivå att det skulle vara möjligt. I sådana
fall har Fabian valt att yrkesvägleda dessa elever på samma sätt som han vägleder elever på en
tillräcklig nivå. Han säger inte rakt ut till någon elev att musikstudier är ett dåligt val, utan låter
dem i så fall komma fram till det själva genom yrkesvägledningsprocessen.
Som yrkesvägledare ser Fabian det som sin roll att stödja eleven och att ge en tydlig bild av vad
elevens blivande yrke går ut på. Det gör han genom att i undervisningen återskapa sådana
situationer som kan uppstå i yrkeslivet – till exempel att ordna egna konserter, där det ingår att
planera för lokal, ljussättning, programblad med mera. Han ser det på sätt och vis som en
skrämseltaktik för att ge eleverna skinn på näsan när de lämnar musikinstitutet. Han vill komma
bort från den romantiska bilden av att vara musiker är att ”bara stå och spela vackra stycken för
publik”, utan att det också ”är en tuff bransch alltså, det är en tuff tävling.” När han har
presenterat den här typen av uppgifter ser han om eleven utför dem, och om eleven tycker om
det eller inte – vilket han ser som ett tecken på huruvida eleven har en möjlighet i branschen.
En utmaning med yrkesvägledningen för Fabian är att den kräver mycket tid, samtidigt som
han bara en begränsad lektionstid att utföra vägledningen på. ”Så att det är ju ganska lite tid,
om … man ska förbereda någon för ett yrke.” Så det händer att han ger extra tid åt de elever
som behöver det, och ser inga bekymmer med att göra det, eftersom det ändå rör sig om så få
elever. Han säger att han gärna lägger ner den extra tiden för att instruera dem som på sätt och
vis är hans kommande kollegor. På den tid han ger visar han vägen åt eleverna, och låter dem
utöver det söka själva, drivna av sitt eget intresse.
De instrumentkollegor som redan är verksamma i branschen drar Fabian nytta av i sin
yrkesvägledning. Eftersom han känner de flesta i sin region som spelar hans instrument – vad
de har för bakgrund och hur de undervisar – har han lätt att skicka elever vidare till rätt person.
Fabian poängterar att han tycker det är viktigt att inte hålla kvar sina elever för länge, utan
släppa iväg dem till nästa nivå av studier i tid.

45
Sammanfattning av beskrivningarna
Även om de sex intervjuade lärarna på vissa punkter skiljer sig åt, har de ändå mycket
gemensamt. I det här avsnittet sammanfattar jag dels deras generella syn på sin instrument- eller
sångundervisning och vad som är viktigt i deras relation till eleverna, och dels deras
beskrivningar av yrkesvägledningen. Avsnittet beskriver på sätt och vis den genomsnittliga
musikinstitutläraren. Utgående från mitt relativt begränsade sampel, kan jag ändå inte garantera
att beskrivningen gäller för alla musikinstitutlärare.
Som utgångspunkt i undervisningen ser flera lärare att fokus ligger på de specifika
instrumenttekniska grunderna. Att behärska dessa grunder hoppas lärarna att ska leda till att
eleverna spelar avspänt och klangfullt. Goda grunder ger dem möjligheter att ta sig friheter i
sitt spelande och förutsättningar för att jobba vidare på egen hand eller med någon annan lärare.
I grunderna ingår även att verkligen låta eleverna musicera och att få spela tillsammans med
andra. Flera lärare ser nyttan av att följa en särskild pedagogisk metod för att uppnå allt detta.
Andra förutsättningar för att lyckas med den grundläggande undervisningen är en god
kommunikation och en öppen och stöttande atmosfär.
Vad som är lärarnas syfte med sin undervisning är svårare att generalisera, eftersom de där
skiljer sig åt i högre grad. Syftet kan hänga ihop med grunden i undervisningen och vara just
att ge eleven de instrumenttekniska grunderna och förmågan att behärska sitt instrument.
Lärarnas syfte kan vara att helt enkelt finnas till förfogande som en kunnig person eller att lägga
upp sin undervisning som ett utvecklande komplement till elevernas ordinarie grundläggande
utbildning. För någon annan lärare kan syftet vara att dela med sig av sin egen kärlek till
musiken och låta eleven uppleva detsamma eller att väcka ett livslångt intresse för musik hos
eleven. Slutligen kan syftet med undervisningen bara vara att finnas där som en trygg vuxen i
ett annars hektiskt liv.
För att skapa en god relation till eleven nämner lärarna ett flertal olika ord, vilka i många fall
har liknande betydelse. Att det finns glädje, vänskap och kommunikation i relationen är viktigt
för många lärare. Om man kan hitta detta beror till viss del på personkemin mellan läraren och
eleven. Men det kan också fås till stånd med hjälp av andra aspekter, så som förtroende, tillit
och trygghet. I en god relation accepterar läraren och eleven varandras förutsättningar och visar
förståelse för dessa. Känns atmosfären på lektionen avslappnad och inspirerande, är det lättare
att uppnå denna typ av relation. Läraren behöver vara kompetent som pedagog och alltid vara
ärlig i sin kommunikation med eleven. På detta sätt förstärks ytterligare förtroendet och tilliten,
och relationen blir starkare. Om läraren och eleven ständigt reagerar på varandras ageranden
förstärks också kommunikationen. Men om denna kommunikation inte finns, utvecklas inte
relationen, och därmed inte heller undervisningen i samma grad som det skulle finnas potential
till.
Vad gäller yrkesvägledning har de sex musikinstitutlärarna i sina beskrivningar tagit upp flera
gemensamma punkter, och en del unika svar. Något som flera av dem ser som en viktig del av
sin yrkesvägledning är att hjälpa och stöda alla de elever som vill studera vidare, och att göra
detta på alla sätt som lärarna kan. Detta gör lärarna oberoende av om de tycker att eleverna har
förutsättningar för vidare studier eller inte. Flera av lärarna poängterar att de inte säger till någon
elev att musikstudier är ett dåligt val, utan de låter eleverna fatta sina beslut själva och fortsätter
att stöda dem, vilket beslut de än fattar.

46
I lärarnas stöd ingår att hjälpa till med att förbereda eleverna inför urvalsprov. Dessa
förberedelser är för vissa lärare att söka fram provens urvalskriterier, och för andra att hjälpa
eleven med att välja ut vilka stycken hen ska spela. För majoriteten av lärarna är att hjälpa och
stöda det samma som att jobba fokuserat med att utveckla elevernas musikaliska och
instrumenttekniska färdigheter, vilket även är en del av den ordinarie undervisningen. Både
Daniela och Fabian anser att deras undervisning alltid ska ge eleverna en tillräckligt god grund
för att eleverna ska kunna söka vidare, oberoende av om eleverna är intresserade av det eller
inte.
Lärarna kan ofta se vilka elever som har förutsättningar för att kunna bli musiker. Hälften av
lärarna berättar att de brukar säga till sådana elever vilka möjligheter de har, och i vissa fall till
och med uppmuntra eleverna att välja en karriär inom musik. Eva har däremot som princip att
hon aldrig säger till någon elev att de skulle kunna söka – hon vill alltid att initiativet ska komma
från eleven själv.
I samband med att elever visar intresse för att studera musik, är det flera av lärarna som berättar
för eleverna hur musikeryrket och arbetsmarknaden ser ut. De berättar att det finns få
arbetsmöjligheter, för många musiker och hård konkurrens och att yrket ofta innebär hårt arbete
för liten lön. Lärarna anser att eleverna inte inser hur mycket arbete man behöver lägga ner som
musiker redan då man övar till utbildningarnas urvalsprov, där konkurrensen också är hård. De
vill på olika sätt ge eleverna en bild av verkligheten innan de slutar vid musikinstitutet.
För att kunna förmedla denna verklighetsbild tar lärarna ibland kontakt med andra kollegor
utanför musikinstitutet. Dessa kollegor är en hjälpsam resurs för lärarnas yrkesvägledning. Ofta
förmedlar lärarnas sina kollegors kontaktuppgifter till eleverna, och låter eleven skapa nya
relationer, som i sin tur kan vara till hjälp i elevens yrkesbana. Carina upplever däremot att det
är svårt att ge eleverna kontakter till sådana personer som kunde hjälpa dem att komma in på
en utbildning. Detta är svårt för Carina, eftersom hennes musikinstitut verkar på svenska, medan
majoriteten av den vidare musikutbildningen i vårt land ges på finska. Eva tycker också att det
är svårt att ge eleverna kontakter, men av en annan orsak. I hennes region råder det brist på
förberedande instrumentkurser för eleverna att delta i, och dessutom är det brist på finanser för
att kunna ordna kurser. Daniela efterlyser ett utökat samarbete mellan musikinstitut och
högskolor i form av studiebesök eller projekt, för att kunna förmedla både kontakter och en
verklighetstrogen bild av musikstudierna.

6.2 Förutsättningar och hinder
En praktikarkitektur styr förutsättningarna och hindren för en praktiks aktiviteter genom tre
olika arrangemang. Dessa arrangemang är de kulturella-diskursiva, sociala-politiska och
materiella-ekonomiska. (Kemmis m.fl., 2014). Instrument- och sånglärarna beskriver sin
yrkesvägledningspraktik genom säganden om praktikens alla typer av aktiviteter – säganden,
göranden och relateranden.
I den första forskningsfrågan ville jag ta reda på vilka förutsättningar och hinder för sin
vägledningspraktik som lärarna identifierar i den vägledningspraktik som leder till
musikeryrket. Dessa förutsättningar eller hinder utgörs av praktikens arrangemang.

47
Genom att ställa upp alla säganden, göranden och relateranden i en tabell, och sedan koda dem,
kunde jag se vilken del av säganden, göranden och relateranden som lärarna lägger mest vikt
vid. Antalet citat inom varje kod anges med en siffra inom parentes (X), och det som är vanligast
förekommande kommer först i varje avsnitt. De mest förekommande koderna beskrivs och
illustreras här med hjälp av citat från lärarna.
Genom noggranna genomläsningar framträdde praktikens säganden, göranden och
relateranden, och sedan praktikarkitekturens arrangemang. Arrangemangen anges med
kursiverad stil efter de olika koderna. Alla arrangemang har sitt ursprung hos läraren själv, hos
eleven eller hos omgivningen.
De tydligaste arrangemangen som härstammar från lärarna är lärarnas erfarenhet, vilken
lärarrollen är och hur lärarna själva ser på sin yrkesroll. De arrangemang som är beroende av
eleverna är elevernas musikaliska förmågor, deras vilja att lära sig och att samarbeta, samt vad
rollen som elev innebär. Musikinstitutens resurser i form av ekonomi, tid, fysiska lokaler och
verksamhetsort utgör ekonomiska-materiella arrangemang. Kommunikation och maktkamper
mellan lärare och föräldrar samt lärarnas kontakter till kollegor och andra läroanstalter utgör
alla sociala-politiska arrangemang. Nedan förklarar jag hur dessa arrangemang utgör antingen
förutsättningar eller hinder för yrkesvägledningspraktiken.

Säganden och kulturella-diskursiva arrangemang
Majoriteten av lärararna använder sig främst av säganden för att beskriva yrkesvägledningen.
Flest säganden (11) är sådana där lärarna förklarar hur de berättar för eleverna om
utbildningarnas krav, musikeryrket och arbetsmarknaden. Målet är att lärarna ska kunna
förmedla en så tydlig bild åt eleverna som möjligt. Denna bild ska göra eleverna medvetna om
på hur pass hög nivå man behöver prestera, hur stor konkurrensen är, och hur lite man kan tjäna.
Och sedan, men jag säger också sedan att vi har för mycket musiker här i Finland. Och sedan om
arbetsplatser är öppna, så det blir kanske utomlands också människor som kommer att söka in dem,
och få dem, och så vidare. (Carina)
Och sedan just angående det här med arbetsmöjligheter och sådant, så det är ju en realitet att det har
utbildats enormt mycket musikpedagoger (Daniela).
Att så det är jag måste berätta att vad det kräver och hur, om det finns där på arbetsmarknaden, vilka
möjligheter finns där, och så (Eva).
Att försöka ge en bra bild av det, vad det är för någonting. Kanske till och med lite skrämseltaktik,
att liksom att du får… att de har lite skinn på näsan när det sedan lämnar en. Att man liksom har
förberett dem för vad som kommer, för det är en tuff bransch alltså, det är en tuff tävling liksom. Få
arbetsplatser och få platser på akademin också, få som kommer in. (Fabian).

Oberoende av utbildningarnas och arbetsmarknadens krav, ser jag i många (10) av lärarnas
säganden att de ändå alltid stöder, hjälper och sporrar eleverna, om eleverna ändå har bestämt
sig för att bli musiker.
Jag stöttar alltid till 100 procent. Att är det någon som faktiskt vill, så hjälper jag till. (Berit).
Att känner någon att den är intresserad, så försök! Och så stöder jag den i det. (Daniela).

48
Det är viktigt att läraren sporrar eleven och berättar just att vad det kräver (Eva).

Många säganden (10) visar också hur lärarna själva säger (eller ibland väljer att inte säga) till
eleverna att de har förutsättningar för att kunna studera musik.
Alltså, jag säger åt de eleverna som jag vet att har möjlighet att bli fina musiker, så säger jag att de
har den möjligheten (Annika).
Jag såg det på långt håll att det – och jag sade det åt honom, för han hade då tänkt att han skulle bli
ingenjör. Och jag sade ”det kan du säkert bli”, sade jag, ”men du ska bli artist”. (Berit).
… jag säger nog ganska rakt ut de där möjligheterna. Alltså, det vill säga att jag säger för det första
åt eleven att hon eller han är begåvad och sedan det skulle löna sig att, vad heter det, tänka de där
fortsatta studierna och så vidare. (Carina).
Jo, och därför just jag kanske, jag aldrig själv säger till någon att du skulle – även om barnen, eller
ungdomen skulle vara jättebra (Eva).

Även säganden om hur lärarna kan se vilka dessa elever är, utan att eleven själv har uttryckt
något intresse, är relativt vanliga (6).
Och jag visste direkt då jag såg den här killen att det här är stjärnskott (Berit).
Jo, alltså de, det var helt uppenbart att de ska bli musiker (Carina).
Sådana här som knappt har gått ut lågstadiet, där det kanske – där man ser att det finns potential, att
vill de bli yrkesmusiker så kan de bli det (Daniela).
… och henne såg man nog tidigt liksom att det här med musik var väldigt centralt för henne. Och det
gick väldigt, väldigt lätt för henne, allting. (Fabian).

Lika vanliga (6) är även säganden om hur lärarna stöter på elever som är intresserade av
musikstudier, men däremot inte har förutsättningar för det, och hur lärarna väljer att inte säga
detta, utan bara fortsätter stötta dem.
… att man inte nu slår benen helt ”nej hördu, det här är nog ingenting för dig”, det kan man, det får
man ju inte göra. Fast man skulle ha lust att göra det ibland. (Berit).
… det här är inte ens någonting man behöver i första hand säga åt eleven att ”nej, din teknik är så
dålig, du kan inte bli det här” (Daniela).
Jag sade inte rakt ut att ”det här, nej, det är ett dåligt val…” (Fabian).

Förutom dessa koder, finns koder med reflektioner om rätt tidpunkt att släppa eleven till vidare
studier (5), hur lärarna klarar att ge yrkesvägledning, men samtidigt kan bli bättre på det (5),
hur ordinarie undervisning ger eleverna förutsättningar att kunna satsa på musik när de själva
vill (3), vikten av att låta eleverna göra sin egen grej (2), samt hur lärarens del av arbetet med
satsningen på yrkesstudier står i bakgrunden (2).
De kulturella-diskursiva arrangemangen påverkar bland annat vad som är relevant att säga eller
vilken typ av diskurs som är lämplig för en viss praktik (Kemmis m.fl., 2014, s. 32). I
musikinstitutlärarnas yrkesvägledningspraktik finns ett flertal sådana arrangemang. Jag listar
dem nedan. Sedan går jag vidare med att förklara på vilket sätt dessa arrangemang fungerar
som förutsättningar och/eller hinder. Vägledningspraktikens kulturella-diskursiva arrangemang
är:

49
-

språk – svenska eller finska
fackord
elevernas musikaliska förmågor
hur lärarna ser på sin yrkesroll
lärarnas erfarenhet

Alla dessa arrangemang kan fungera både som förutsättningar och som hinder för praktikens
säganden. Lärarna undervisar i allmänhet på svenska eller finska. Ett gemensamt språk är en
förutsättning för kommunikation. Både lärarens och elevens förmåga att förstå och göra sig
förstådd på något av de inhemska språken kan påverka vad och hur man väljer att kommunicera.
I lärarnas tal ingår fackord som är specifika för musik och för deras instrument. Musikens eget
fackspråk och att lärarna och eleverna har en gemensam förståelse för dessa ords betydelse är
också en del av de semantiska hindren eller förutsättningarna för praktiken. Om ett gemensamt
språk eller en gemensam förståelse saknas blir språket och fackorden hinder.
Vidare påverkar elevens musikaliska förmåga – om den är god eller bristande – huruvida läraren
väljer att kommunicera med eleven om vidare studier eller inte. Lärarna väljer på grund av
dessa förmågor att säga eller inte säga till någon elev att hen har förutsättningar för att studera
musik. Elevernas förmågor påverkar också huruvida lärarna oftast väljer att inte säga till vissa
elever att de saknar de förutsättningar som krävs, trots att eleverna själva vill studera musik.
Otillräckliga musikaliska förmågor för vidare studier hos eleven blir ett hinder för
vägledningspraktiken.
Beslutet att inte säga till någon elev att hen inte har vad som krävs, påverkas av hur lärarna ser
på sin yrkesroll. Diskussionen om vidare studier styrs av vad läraren själv anser att syftet med
hens undervisning är. Indirekt styrs även yrkesrollen av vad syftet med undervisningen är enligt
musikinstitutens läroplaner. Lärarna avgör själva hur de kan hjälpa eleverna på bästa sätt. Är
yrkesstudier i det sammanhanget en målsättning eller inte?
Slutligen kan lärarnas egen erfarenhet av att ha studerat musik påverka vad hen tycker är
lämpligt att säga och berätta för eleven om vidare studier, eller vad hen väljer att inte säga. Det
faktum att lärarna kan se vilka elever som har förutsättningar för att studera musik beror mycket
på deras erfarenhet av att se och lyssna på andra musiker, och deras egen erfarenhet av
musikstudier. Hos någon med liten erfarenhet skulle kanske dessa förutsättningar hos eleverna
förbli ouppmärksammade. En lärare med stor erfarenhet kan även se om förutsättningarna hos
eleven saknas. Det är möjligt att detta arrangemang då hindrar lärarna från att utöva en
vägledningspraktik. Samtidigt kan lärarnas erfarenhet i vissa fall vara en förutsättning för att
yrkesvägledningen ska inledas över huvud taget. Invävt i yrkesvägledningspraktiken finns även
arrangemang från andra praktiker så som lärarpraktiken eller musikerpraktiken. Det är möjligt
att dessa till viss grad också inverkar på hur lärarnas säganden ser ut.

Göranden och materiella-ekonomiska arrangemang
Några av lärarna beskriver sin yrkesvägledningspraktik främst med hjälp av göranden, medan
resterande lärare har flest säganden. De göranden som mest (8) beskrivs av lärarna, är de som
handlar om hur lärarna jobbar för att på olika sätt förbereda eleverna inför urvalsprov. Detta

50
beskriver lärarna att kan bestå av att söka efter urvalskriterier, välja ut stycken, samt att träna
upp teorikunskaper och de tekniska och musikaliska detaljer som repertoaren kräver.
Nå, vi brukar nog välja ut styckena (Annika).
Att vägleda. Och att hjälpa till, se till att repertoaren fungerar. Att man går igenom precis allting, att
allting sitter. (Berit).
Och så man börjar göra noggrant arbete, så att okej nu ska vi göra det här, och nu ska vi göra det här,
så att du blir färdig för att söka in (Eva).

Liksom för säganden, beskriver flera (6) av lärarnas göranden hur att hjälpa och att stöda är en
del av den aktivitet som ingår i yrkesvägledningen. Flera av lärarna berättar också hur det att ta
kontakt med andra lärare utanför musikinstituten är en del av deras göranden (5).
… att man måste ha jätte bra idéer själv för att kontakta vissa människor eller vissa skolor, och så
har jag nog gjort. Alltså att jag tar helt personligen kontakt med några lärare att jag vet. (Carina).
Sedan tycker jag också att en viktig del är att, om man har möjlighet, ge eleven kontakter, att säga
att ”hej, gå och några lektioner för den där” eller ”gå och bekanta dig med…” eller ”ta fast på egen
hand och ring upp läraren direkt om du hittar telefonnummer”. (Daniela).

Även bland göranden finns det, liksom bland säganden, flera koder med färre antal. Dessa koder
är bland annat hur yrkesvägledningen kräver mera tid än vad som finns resurserad för ordinarie
undervisning (4).
… man lägger lite extra tid på dem, för att man vet att de behöver det här (Berit).
Ja, absolut, alltså rent tidsmässigt så är det ju tidskrävande förstås. Att jag… alltså det får jag ju inte
fylla liksom i den timkvot som jag har normalt liksom för henne, eller för de eleverna. Utan det blir
ju oftast väldigt mycket liksom utanför själva klasslektionen som saker och ting sker också, och
liksom man stödjer dem och så, men det är ju så få. Det är så få som gör det här, så man har nog den
tiden, och man kan ge den tiden helt bra, att det känns inte alls jobbigt på något vis … Så att då får
man ju som lärare gå liksom de extra stegen liksom, och kanske till och med ge av sin egen tid för
de här eleverna, men det gör man ju så gärna. (Fabian).

Även tillgången eller bristen på specialkurser (3).
… det skulle vara trevligt att ha special[instrument]kurser för de här äldre eleverna. Därför att det
finns inte så ofta här, det kan vara att det finns där i södra Finland mera dem. Därför om du bor i
Helsingfors eller i Esbo eller till exempel Tammerfors också, de har mera sådana kurser. Men vi har
här inte så många. Det är också därför kanske att vi har inte pengar för dem. (Eva).

Övriga göranden är hur lärarna berättar om verklighetsbilden av musikeryrket (3), hur lärarna
säger till eleverna att de har förutsättningar för att studera musik (3), hur lärarna ger eleverna
musikaliska och tekniska redskap, samt hur de ordnar för eleven att kunna spela som solist med
lokala orkestrar (1).
I yrkesvägledningspraktiken kunde jag urskilja följande materiella-ekonomiska arrangemang:
-

beskrivningar av urvalsprov
lärarnas egen erfarenhet
vilka lärarresurser som finns vid det egna musikinstitutet

51
-

lärarnas egna timresurser
lärarnas förmåga att undervisa
elevernas vilja att lära sig
hur väl undervisningsmiljön lämpar sin för undervisningen
musikinstitutens monetära resurser
musikinstitutens lokalisering i landet.

De materiella-ekonomiska arrangemangen kommer till uttryck genom göranden i form av
aktivitet och arbete. Dessa arrangemang hindrar eller möjliggör praktiken till exempel genom
fysiska förutsättningar i klassrum eller på arbetsplatser (Kemmis m.fl., 2014, s. 32). Även i
denna fysiska dimension stiger lärarens egen erfarenhet fram som ett arrangemang som ger
läraren förutsättningar att vidta åtgärder. Däremot kan jag inte se att det på något sätt hindrar
lärarnas göranden. Särskilt erfarenheten av att själva ha deltagit i urvalsprov fungerar som en
förutsättning för att kunna yrkesvägleda och förbereda eleven. Övriga arrangemang kan vara
både förutsättningar och hinder, oftast beroende på om arrangemanget i fråga utgör en tillgång
eller en brist.
För att kunna förbereda eleverna till urvalsprov behöver lärarna och eleverna ha tillgång till de
olika högre läroanstalternas beskrivningar av urvalsprov. Dessa finns i allmänhet på
läroanstalternas hemsidor, eller sänds till eleverna efter att de har lämnat in sin ansökan till
utbildningen i fråga. Urvalsprovens omfattning varierar mellan läroanstalterna. Tillgången eller
bristen på beskrivningar av de högre läroanstalternas urvalsprov påverkar huruvida läraren kan
lägga upp en lämplig undervisning för yrkesvägledningen.
Lärarens, så väl som musikinstitutets möjlighet att erbjuda eleven extra undervisning eller
kurser inverkar på hur elevens yrkesvägledning formas. Beroende på vilka lärarresurser som
finns vid det egna musikinstitutet har lärarna ibland möjlighet att låta eleverna delta i olika typer
av extra lektioner, så som musikteori, bi-instrument eller ackompanjemang. Lärarnas egna
timresurser påverkar också hur mycket extra stöd de har tid att ge eleverna. Det gäller främst
vilka resurser de har i sitt arbete, och vilka ekonomiska resurser musikinstitutet har att stöda
denna tid. Ibland handlar det också om hur mycket lärarna har möjlighet att ge av sin privata
tid.
Musikinstitutets fysiska lokaler och institutets placering i landet ger olika typer av
förutsättningar och hinder för yrkesvägledning och undervisning i allmänhet. Det avgör hur väl
undervisningsmiljön lämpar sin för undervisningen. Beroende på musikinstitutens monetära
resurser och verksamhetsort, har lärarna olika stora möjligheter att skicka eleverna på olika
typer av specialkurser.
Arbetet med att förbereda eleverna för att prestera musikaliskt och tekniskt väl på det egna
instrumentet ingår liksom i yrkesvägledningen även i den ordinarie undervisningen. Resultatet
av förberedelserna kan vara beroende av lärarnas förmåga att undervisa. Till sist påverkar
elevens egen vilja att lära och att ta emot vägledning vilka aktiviteter som läraren faktiskt kan
genomföra i sin vägledning.

52
Relateranden och sociala-politiska arrangemang
I alla lärares beskrivningar finns det minst antal relateranden. Av dessa var två typer av
relateranden vanligast att beskriva. I den första koden beskriver lärarna de relateranden som
uppstår mellan eleverna och lärarna (6). Där fungerar lärarna som elevernas stöd. Det stödet
kommer också med krav från lärarna och med förväntningar på att eleven tar eget ansvar för
sitt spelande och sin framtid.
Och då funderar jag, hur sträng är det meningen jag ska vara? … Jo, om jag skulle vara som jag
skulle vilja vara, så tror jag inte att det… jag tror att det är många som skulle sluta då. (Annika).
Och visst kunde jag undervisa fast ännu längre, men alltså det är just det, att om jag har undervisat
någon redan helt efter de har varit barn, så det är nog tid att sedan skuffa lite vidare. Så att jag har
gjort mitt, och sedan det är redan tid att någon annan fortsätter. (Carina).
Och sedan är de ju på eleven att komma emot och jobba då, jobba upp sig på den nivån (Daniela).

I den andra koden tar flera lärare upp vikten av att ha kontakt och kommunikation med elevernas
familjer (6).
Men då, det är ju fast i föräldrarna också, hur de tänker med de där ungarna, för de vill ju deras bästa
(Annika).
Jo, alltså de, det var helt uppenbart att de ska bli musiker. De hade själv också valt det. Och sedan
alltså, också hemmen var helt med i det. (Carina).
Och sedan förstås, kolla med familjen också att de är med på noterna, att det inte är barnens egna
fantasier. Utan att också det är möjligt att förverkliga det från hemmets sida, att det finns övningsro,
att det finns övningstid, de ska inte på resa före inträdesproven, och så vidare. Att det finns någon
realism också från familjens sida, och så där. (Daniela).
Jag… om jag själv ser den optimala vägen till att bli en musiker från att du är ett litet barn – om jag
ska plocka ut en sak som är den viktigaste elementet i hela den processen, då skulle jag säga föräldrar.
(Fabian).

Det är viktigt för lärarna att kontrollera att elevernas familjer över huvud taget är medvetna om
att eleverna vill söka vidare till musikstudier. Då det finns en önskan att söka, påverkar
familjernas positiva eller negativa inställning till beslutet både lärarens och elevens
förutsättningar att förbereda eleven för urvalsprov. Det handlar också om vilken inställning
familjerna har till elevernas musicerande överlag, och om familjerna i sin tur har kunnat ge
eleverna stöd och förutsättningar att utvecklas till en sådan nivå där eleverna vill studera vidare
inom musiken.
Relateranden finns mellan musikinstitutlärarna och deras kollegor vid andra
utbildningsinstanser eller i musikbranschen, och relateranden skapas också mellan dessa
personer och eleverna (4).
Så då måste jag fråga hjälp. Om någon – då kan jag till exempel kontakta någon som jag vet är i
branschen, för att få mera information. Eller så ber jag eleven själv ringa, och hälsa från mig …
(Berit).
… det skulle vara bra att barnen, eller eleven går till extra kurser, därför att det är bra att göra sig
bekant för de där som väljer där på olika platser. … de får alltså kontakta andra elever där, också de

53
där andra, eller sådana lärare som är där, som ska vara kanske där på valningsproven [sic] också. Du
gör dig bekant. Det är viktigt. (Eva).
Sedan har vi… just i [min instrumentväld] så är vi väldigt – eftersom Finland är så litet – och jag
känner nästan alla [som spelar samma instrument], och jag känner nästan alla lärare [i samma
instrument], i alla fall i [min region] så känner jag nästan alla, varenda kotte liksom, och jag vet exakt
hur de undervisar, jag vet exakt vem de har gått för och… Så att det är kollegialt på det viset, att man
kan ju lätt liksom skicka vidare elever också, för att man känner vilka… vart de är på väg någonstans,
man vet vilka de här människorna är. (Fabian).

Bland de intervjuade lärarna finns det både de som upplever att de har många och goda
kontakter till sina kollegor, och de lärare som upplever att de inte har de resurser som krävs för
att kunna ta kontakt med just de branschkollegor som skulle vara mest gynnsamma för eleven.
Övriga koder bland relateranden är lärarens relation till eleven som en kollega (3), lärarens och
elevens relation till musiken (2), och lärarnas och musikinstitutens relation till musikhögskolor
(2).
I den sociala dimensionen styr de sociala-politiska arrangemangen praktikens relateranden i
medierna makt och solidaritet. Typiskt för sociala-politiska arrangemang är att de påverkar
relateranden genom till exempel en organisations roller och regler eller vilken typ av
kommunikation som krävs för att uppnå gemensam förståelse (Kemmis m.fl., 2014, s. 32).
Flera av arrangemangen i denna dimension är också både förutsättningar och hinder för
praktikens relateranden:
-

rollerna som lärare och elev
undervisningen sker på elevernas villkor
lärarna kan ställa krav
elevernas vilja att lära sig och att samarbeta
en kollegial relation
kommunikation med elevernas föräldrar
maktkamp mellan lärare och föräldrar
lärarnas professionella kontaktnät
kontakten mellan musikinstitut och högskolor

Bland de sociala-politiska arrangemangen i yrkesvägledningspraktiken är rollerna som lärare
och elev, och de typiska interaktioner som förekommer mellan dem de mest framträdande.
Eleverna kan komma med egna initiativ och idéer och undervisningen sker på deras villkor,
men lärarna kan fortfarande ställa krav och ge svar på frågor i med den tyngd som deras
erfarenhet ger. Läraren, som en ofta erfaren auktoritet i sammanhanget, har ett maktförhållande
gentemot eleven. Samtidigt har eleven ett maktförhållande gentemot läraren, i egenskap av att
eleven är där som kund, som köpare av lärarens tjänster.
En god balans mellan dessa maktförhållanden, och ett gott samarbete mellan lärare och elev ger
förutsättningar för yrkesvägledning, medan en obalans mellan parternas viljor utgör ett hinder.
Elevernas vilja att lära sig och att samarbeta med läraren påverkar hur deras roller förhåller
sig till varandra. Yrkesvägledningen påverkar i vissa fall hur lärarna förhåller sig till eleverna
– de upplever att relationen blir mera kollegial, och att både lärare och elev kan lära av varandra.
Både lärarna Berit och Fabian upplever att denna typ av relation underlättar för att ytterligare

54
kunna fördjupa sig i yrkesvägledningen. Ingen av de intervjuade lärarna tyckte att ett sådant
förhållningssätt till eleven utgjorde ett hinder.
Lärarnas kommunikation med elevernas föräldrar varierar i omfattning. Vissa föräldrar besöker
personligen lektionerna. Andra föräldrar har lärarna endast möjlighet att kommunicera med via
telefonsamtal, sms och e-post. Den typen av kommunikation påverkar lärarnas möjligheter att
etablera en relation med föräldrarna och att hålla kontakt. Relationen mellan lärare och
föräldrar, och huruvida kommunikationen mellan dem fungerar är också både en förutsättning
för att yrkesvägleda eleven (om kommunikationen är god) eller ett hinder (om
kommunikationen är dålig). I relationen mellan lärare och förälder finns också en maktkamp –
båda parter vill elevernas bästa, men om målen inte är de samma kan konflikt uppstå. Om det
finns åsiktsskillnader mellan läraren och föräldrarna kring elevens vidare studier och framtida
yrke, kan detta utgöra ett tydligt hinder.
Att lärarna har ett stort kontaktnät och känner andra lärare i branschen kan vara en förutsättning
för yrkesvägledningspraktiken. Mina respondenter upplever att de kan utnyttja sina
professionella kontaktnät. De tycker att det är enkelt att ta kontakt med andra lärare. Dock
varierar omfattningen av kontaktnätet mellan lärarna, och vissa upplever att de inte alltid har
de kontakter som skulle behövas för att främja elevens väg mot yrkesstudier. Om en lärare
däremot upplever att hen har för få kontakter kan detta vara ett hinder för praktiken.
Kontakten mellan musikinstitut och högskolor upplevs däremot ibland som bristfällig. Att som
lärare på musikinstitut ha god kontakt till högre musikläroanstalter och god insyn i deras
verksamhet är en förutsättning för yrkesvägledning. En brist på sådan kontakt och insyn
uttrycker speciellt läraren Daniela att är ett tydligt hinder. Även Eva tar upp svårigheterna med
att etablera kontakter till lärare vid högre utbildningsanstalter.

Sammanfattning
Genom att studera lärarnas beskrivningar av yrkesvägledning har en praktikarkitektur med ett
flertal arrangemang framträtt. Vissa arrangemang har större betydelse än andra för hur
yrkesvägledningspraktiken ser ut. De olika arrangemangen stammar för det mesta från läraren
själv, från eleven eller från omgivningen. Från lärarna kommer arrangemang så som deras egen
erfarenhet eller hur lärarna ser på sin yrkesroll. Dessa arrangemang finns i olika former i alla
de kommunikativa rummen. Från eleven kommer arrangemang där elevens förmågor och vilja
att lära avgör vilka förutsättningar eller hinder som finns i praktiken. Den här typen av
arrangemang är i yrkesvägledningspraktiken både kulturella-diskursiva, materiella-ekonomiska
och sociala-politiska. Arrangemang som är beroende av omgivningen finns främst bland de
materiella-ekonomiska och sociala-politiska arrangemangen. Där är det dels musikinstitutens
olika typer av resurser som styr praktikens göranden, och kontakten till utomstående lärare och
läroanstalter som påverkar praktikens relateranden. De arrangemang som lärarna kunde
identifiera i sin yrkesvägledningspraktik var många. Detta avsnitt har svarat på den första
forskningsfrågan. Svaret kan sammanfattas som att förutsättningar och hinder för praktiken är
sådana som kommer från både lärarna, eleverna och från omgivningen.

55

6.3 Betydelsen av relateranden
I min andra forskningsfråga sökte jag svar på vilken betydelse läraren ger relateranden i den
vägledningspraktik som leder till musikeryrket. Enskild undervisning utgör traditionellt en stor
del av mycket instrument- och sångundervisning. Inom den enskilda undervisningen uppstår en
interpersonell undervisningsrelation mellan läraren och eleven. Jag anser att det är intressant att
undersöka vilken betydelse lärarna ger relateranden i en specifik del av musikens
utbildingsområde – nämligen yrkesvägledningspraktiken.
En god och effektiv enskild undervisning i instrument eller sång kräver en fungerande
kommunikation mellan lärare och elev. En god kommunikation kräver i sin tur att det finns
trygghet och förtroende i deras relation. En tillitsfull relation kan leda till en starkare vänskap
inom undervisningsrelationen, samtidigt som vänlighet kan vara grunder till starkare tillit.
Balans i relationen mellan lärare och elev ökar chanserna för en lyckad undervisningssituation.
Det visar sig att relateranden är viktiga i yrkesvägledningspraktiken eftersom de också är
viktiga i den ordinarie undervisningen. I respondenternas beskrivningar framträder flera
exempel på hurudan betydelse relateranden har i yrkesvägledningspraktiken.
För att läraren ska kunna ge stöd, och för att eleven ska kunna få stöd, krävs insatser från båda
parter. De är beroende av varandra för att vägledningsrelationen ska kunna lyckas. Berits
uttalande ”Jag stöttar alltid till 100 procent. Att är det någon som faktiskt vill, så hjälper jag
till.” visar hur hon nästan ovillkorligt stöttar sina elever. Det här stödet har hos henne bara ett
förbehåll – att eleven visar egen vilja att uppnå målet. Då eleven visar motivation för att gå
vidare med högre studier, motiverar det också läraren att ägna sig åt den typ av stöd som eleven
behöver.
Detta ömsesidiga förhållande, där den ena partens agerande är beroende av den andra partens
tillmötesgående, kan också manifestera sig på andra sätt. Daniela berättar att hon kan analysera
elevens förutsättningar och ge hjälp på de områden där eleven behöver det mest. Sedan är det
upp till eleven att faktiskt göra det jobb som krävs. Daniela är mera erfaren än sina elever. På
det sättet kan hon lättare avgöra vilka färdigheter eleven behöver träna på för att klara av ett
urvalsprov. Eleven vägledning blir på sätt och vis beroende av lärarens analysförmåga, men
vägledningen lyckas inte heller uppnå sina mål utan att eleven själv lägger ner arbete. Igen är
det elevens insatser som motiverar lärarens åtaganden i vägledningspraktiken.
Annika berättar att hon måste överväga hur pass sträng hon kan vara i sin undervisning för att
eleverna ska vilja fortsätta spela. I den strängheten ingår att överväga hurudana krav hon som
lärare kan ställa på sina elever. Annikas undran belyser den ständiga maktbalans som finns
mellan en lärare och en elev. En lärare kan kräva egen övning och målsättningar av en elev som
vill söka till vidare studier. Så länge som eleven visar denna typ av vilja har läraren
förutsättningar för att kunna ge en lyckad yrkesvägledning. Om eleven däremot inte lägger ner
arbete på sin dröm, blir också lärarens insatser verkningslösa.
Innan jag inledde min studie, hade jag förväntat mig att lärarens relation till eleven skulle vara
en viktig komponent i vägledning. Det var den. I tillägg till det har lärarens relateranden mellan
andra parter också visat sig vara framträdande delar av vägledningen. Dessa parter kan vara
elevens föräldrar, lärarens kollegor eller andra utbildningsinstitutioner.

56
Majoriteten av eleverna vid musikinstitut är minderåriga. Då blir föräldrarna en naturlig och
viktig del i lärarnas relation till eleverna. Att lärare, elev och föräldrar har samma bild av vilket
mål eleven har för sina fortsatta studier är en förutsättning för lärarens yrkesvägledning. Med
en gemensam bild lyckas, eller åtminstone förenklas yrkesvägledningen, och hindras inte av
motsättningar. Denna överensstämmelse i målbild har flera steg. Förutom att läraren och eleven
behöver ha samma bild av elevens framtidsplaner, behöver ofta både läraren och föräldrarna,
samt föräldrarna och eleven dela denna bild. Då kan de alla skapa goda förutsättningar för att
uppnå målet med vidare studier inom musik. Det går att argumentera för att lärarnas
relateranden i vägledningspraktiken på vissa punkter sker direkt mellan läraren och föräldrarna,
men också för att kontakten med föräldrarna blir som en förlängning av relationen med eleven.
I lärarnas yrkesvägledningspraktik ingår relateranden som inte blir som en förlängning av
lärarens relation med eleven. Det kan vara relateranden som finns mellan läraren och hens
kollegor. Beroende på hur den enskilda elevens vägledningssituation ser ut, blir lärarens
relateranden till kollegorna en typ av förutsättning för vägledningen. Kollegorna kan vara ett
stöd för läraren eller ett extra stöd för eleven. De kunskaper som läraren själv inte har finns
kanske hos hens kollegor. Genom att utnyttja dessa kunskaper har läraren möjlighet att
ytterligare utveckla sin vägledningspraktik. Praktikarkitekturens arrangemang, så som lärarens
kontaktnät, och om det är för litet eller tillräckligt stort, är ett hinder eller en förutsättning för
att lärarens vägledning ska lyckas. Om behovet finns, är lärarens relateranden till sina kollegor
i högsta grad betydelsefulla för praktiken.
Samma typ av relateranden mellan läraren och andra förutom eleven, är de relateranden som
sker mellan läraren och andra högre läroanstalter. Den relationen karaktäriseras enligt lärarnas
beskrivningar av en skev maktbalans, där läroanstalterna har större makt än den enskilda
läraren. Läroanstalten avgör hur lätt eller svårt det är att ta kontakt med och kommunicera med
den, likaså hur lätt eller svårt det är att hitta information om anstalten i fråga. Läroanstalten är
också den som utformar urvalsproven för utbildningen – de prov som ofta styr hur läraren lägger
upp sin yrkesvägledning för eleven. Bland respondenterna fanns ett önskemål om bättre kontakt
till de högre läroanstalterna. Lärarna klarar av att genomföra sin yrkesvägledning trots
begränsade relateranden mellan dem och läroanstalterna. Sett till det är den här typen av
relateranden inte så betydelsefulla för vägledningspraktiken. Med en utökad kontakt kunde det
vara möjligt att lärarna gav dessa relateranden en annan betydelse. Om den betydelsen skulle
vara större eller mindre går inte att avgöra i nuläget.
Redan innan yrkesvägledning blir aktuellt för någon elev ser alla respondenter i denna studie
vikten av att etablera en god relation med eleven. Just förtroende och tillit är något som både
Berit, Eva och Fabian alla sätter stor vikt vid. Lärarna i studien jobbar alla med att uppnå
personkemi och vänskap till eleverna på samma sätt. För dem handlar det om att kunna
kommunicera med eleven och att de lyssnar på varandra. Genom att visa medmänsklighet kan
lärarna uppnå ett gott samarbete med eleven. Betydelsen av denna goda relation fortsätter in i
yrkesvägledningsprakiken.
För att olika projekt – de aktioner man utför – ska kunna klassas som en praktik, krävs det,
enligt teorin om praktikarkitekturer, att dessa projekt innehåller både säganden, göranden och
relateranden. I min andra forskningsfråga har jag enbart fokuserat på vilken betydelse lärarna
ger relateranden. Jag har inte undersökt om säganden eller göranden är mer, mindre eller lika

57
viktiga för lärarna i deras praktik. De relateranden som sker mellan läraren och eleven är på sätt
och vis grunden för hela den ordinarie undervisningen. De förutsättningar och hinder det
sociala-politiska arrangemanget som lärar-elev-relationen utgör i sin tur en stor del av
yrkesvägledningspraktiken. Relateranden är viktiga för lärarna i deras praktik, och om de
hindras på något sätt blir hela praktiken svår att genomföra. Relateranden mellan läraren och
elevens föräldrar, eller mellan lärarna och kollegor eller läroanstalter visade sig i allmänhet ha
en stor roll i praktiken. Men sist och slutligen är det de relateranden som äger som mellan
läraren och eleven som är de mest avgörande för yrkesvägledningens framgång.

58

7 Diskussion
I det här kapitlet kommer jag att diskutera mina resultat i relation till den teori som jag
presenterade i kapitel 2, 3 och 4. I resultatdiskussionen repeterar jag hur resultatet svarar på
forskningsfrågorna, och går igenom huruvida resultatet har några likheter med den presenterade
teorin. Eventuella gemensamma punkter i de olika teori-inriktningarna visas upp för att
ytterligare förstärka helhetsbilden av forskningsområdet. Syftet med den här avhandlingen var
instrument- och sånglärarnas beskrivningar av den yrkesmässiga vägledningspraktiken som
sker i samband med undervisningen vid musikinstitut. Dessa beskrivningar finns samlade i
kapitel 6, Resultat. En inledande studie gjordes av resultaten genom analysprocessen. Studien
fördjupas genom den följande diskussionen.

7.1 Resultatdiskussion
I den här avhandlingens inledningsskede ställde jag två frågor, som jag önskade besvara med
hjälp av min studie. Dessa frågor var:
1. Vilka förutsättningar och hinder för sin vägledningspraktik identifierar lärarna i den
vägledningspraktik som leder till musikeryrket?
2. Vilken betydelse ger läraren relateranden i den vägledningspraktik som leder till
musikeryrket?
Den följande diskussionen behandlar först frågan om yrkesvägledningen som praktik och hur
den här praktikens praktikarkitektur ser ut. Genom att studera praktikens säganden, göranden
och relateranden träder praktikens arrangemang fram. Arrangemangen styr vilka förutsättningar
eller hinder det finns för att genomföra praktiken. Därefter fördjupas diskussionen genom att
enbart fokusera på de relateranden som förekommer i praktiken. Jag reflekterar kring den
betydelse lärarna ger dessa relateranden i den ordinarie instrument- eller sångundervisningen,
men också vilken betydelse de upplever att relateranden har för yrkesvägledningspraktiken.

Yrkesvägledningen som praktik och praktikarkitektur
Yrkesvägledningen vid musikinstitut är i fallet med de sex intervjuade lärarna en del av deras
yrkesutövning. Enligt teorin om praktikarkitekturer är en praktik en form av aktivitet där det
förekommer typiska säganden, göranden och relateranden. Bland lärarna förekom både
gemensamma och unika säganden, göranden och relateranden. Att deras yrkesvägledning
innehåller dessa komponenter, och att de dessutom delvis är gemensamma, tyder på att
yrkesvägledning vid musikinstitut kan anses vara en egen praktik.
Typiska diskurser (säganden) är sådana som berör möjligheter och krav inom vidare studier och
arbetsmarknaden, lärarnas stöd till eleverna, elevers förutsättningar (eller brist på
förutsättningar) att studera musik och lärarnas förmåga att upptäcka detta. Typiska aktioner och
aktiviteter (göranden) är förberedelser inför urvalsprov, att ge hjälp och stöd, samt att ta kontakt
med lärare utanför det egna musikinstitutet. Människorna i yrkesvägledningspraktiken är

59
fördelade i typiska relationer, så som lärare-elev, lärare-elevens familj och lärare-kollegor,
mellan vilka relateranden sker.
Dock är det möjligt att argumentera för att yrkesvägledningen inte är en enskild praktik, utan
endast ett projekt i den ordinarie instrument- eller sångundervisningen. De element som lärarna
beskriver i sina säganden, göranden och relateranden är till stor del sådana som redan
förekommer i ordinarie undervisning. Gaunt (2009) förklarar hur en typisk enskild sång- eller
instrumentlektion ofta innehåller övningar och stycken som bearbetas musikalisk eller tekniskt.
Flera av de intervjuade lärarna i den här studien nämner grundteknik och förmågan att behärska
sitt instrument som en viktig del av grunden för sin undervisning. Dessa grundläggande aspekter
återkommer då lärarna arbetar med eleven gentemot ett urvalsprov. Då identifierar läraren och
eleven vilka områden inom teknik och musikalitet som behöver förbättras för att
ansökningsrepertoaren ska fungera felfritt. Det som är centralt i den ordinarie
undervisningspraktiken är också mycket viktigt i yrkesvägledningspraktiken.
De mest förekommande typerna av säganden anknyter ändå direkt till yrkesvägledningen. Men
det finns även koder som hur ordinarie undervisning ger eleverna förutsättningar att kunna satsa
på musik när de själva vill samt vikten av att låta eleverna göra sin egen grej. Dessa koder
speglar inledningen av läroplansgrunderna för den fördjupade läroplansgrunden i musik.
Läroplansgrunderna säger att
”[m]ålet för den fördjupade lärokursen i musik inom den grundläggande konstundervisningen är att
skapa förutsättningar för ett gott förhållande till musiken. Målet är att eleven utvecklar sitt
musikaliska kunnande och känner glädje över att lära sig. Undervisningen ger färdigheter för ett
intresse för musik och för fortsatta musikstudier på andra utbildningsstadier enligt elevens mål.”
(Utbildningsstyrelsen, 2017a, s. 47).

Dessutom utgår läroplansgrunderna till stor del från eleven själv, och framhäver att det är
”elevens styrkor och intresseområden” som ska styra studierna (Utbildningsstyrelsen, 2017a, s.
47). Om eleven är intresserad av vidare studier riktas så undervisningen på musikinstitutet in
på att uppnå detta. Baserat på dessa citat från läroplansgrunderna är den ordinarie
undervisningen i sig yrkesförberedande, utan att något sådant mål nödvändigtvis sätts upp av
den enskilde eleven. Även detta kan anses vara ett argument för att yrkesvägledningen inte är
en egen praktik för instrument- och sånglärarna, utan helt enkelt ingår i deras
undervisningspraktik.
Den kod inom göranden som var mest förekommande var den om hur lärarna arbetar för att
förbereda eleverna inför urvalsprov. Arbetet utgår från beskrivningarna av urvalsprov, vilket
gör att målet med undervisningen är ett annat, medan tillvägagångssättet i mångt och mycket
liknar den ordinarie undervisningen. I arbetet inför urvalsproven jobbar lärarna bland annat med
att utveckla elevernas instrumentteknik, samla lämplig repertoar och utveckla elevernas
musikaliska och innehållsmässiga tolkningsförmåga. Dessa är just de aspekter som ingår i den
ordinarie undervisningen, enligt Polifonia (2010).
Koderna inom relateranden är till stor del de samma inom den ordinarie undervisningen och
inom yrkesvägledningen. Möjligtvis tillkommer de relateranden där läraren börjar se eleven
som en (blivande) kollega som unik aspekt av yrkesvägledningen. De många likheterna mellan
ordinarie undervisning och yrkesvägledning har nämnts i föregående stycken. Läraren Fabian

60
poängterar dessutom själv att hans ordinarie undervisning alltid ska vara yrkesförberedande,
oberoende om eleven har för avsikt att studera vidare eller inte.
Jag hävdar ändå att det finns en yrkesvägledningspraktik inom musikinstituten. Däremot är inte
alla lärare nödvändigtvis en del av den. Redan i urvalsskedet av den här studien kom jag i
kontakt med lärare som tackade nej till att delta, eftersom de inte hade någon, eller väldigt liten
erfarenhet av att arbeta med elever som väljer att studera vidare inom musik. Fabian uppskattar
att ”på musikinstitutsnivå, så kan man räkna ungefär 1 % som har möjlighet att bli musiker”.
Han själv har under sina arbetsår endast haft ett fåtal elever som har valt att studera vidare. Det
är i linje med SML:s (2019) statistik, som säger att endast cirka 4 % av de som studerar vid
musikinstitut väljer att studera vidare inom musiken. Trots detta kan man på sätt och vis ändå
hävda att fler lärare ingår i yrkesvägledningspraktiken, än endast de med elever som fortsätter
till vidare studier. Detta beror på hur lärarna ser på syftet med sin undervisning – om de anser
att syftet är att ge förutsättningar för yrkesstudier, oberoende vilken elev man jobbar med.
Genom att ytterligare studera mitt datamaterial framträdde de arrangemang som möjliggör och
förhindrar musikinstitutlärarnas yrkesvägledningspraktik. I yrkesvägledningens semantiska
dimension fann jag ett flertal kulturella-diskursiva arrangemang. Bland de mest framträdande
var lärarnas erfarenhet och hur de ser på sin yrkesroll. Då många lärare har en så kallad
”portfolio-karriär” (Renshaw, 2009) behöver de i yrkesvägledningen inte bara förhålla sig till
sin roll som lärare. Det kan vara flera olika yrkesroller som samsas och ger förutsättningar för
eller hindrar lärarna från att yrkesvägleda sina elever. Många lärare kan ha flera aktiva roller
(lärare, musiker, organisatör och så vidare), men också flera före detta roller. Rollen som
studerande är ett exempel. Erfarenheterna av dessa roller inverkar på hur lärarnas
yrkesvägledningspraktik ser ut.
Elevens musikaliska förmågor påverkar också vilken diskurs som finns i yrkesvägledningen,
och om det över huvud taget är möjligt att utöva en yrkesvägledningspraktik. Otillräckliga
förmågor hindrar en fullgod vägledningspraktik. Bland de materiella-ekonomiska
arrangemangen finns beskrivningar av urvalsprov. Den som deltar i ett urvalsprov behöver vara
mycket väl förberedd. Förberedelserna borde omfatta de stycken som framförs, målsättningar
med studierna och att hantera stressande situationer (Harris & Crozier, 2000). Att läraren har
tillgång till dessa beskrivningar är en förutsättning för att lyckas med vägledningen.
Samtidigt förutsätter en framgångsrik vägledning att eleven har en vilja att lära sig. Lärarens
ansträngningar behöver ha förutsättningar för att tas väl emot och förvaltas. Denna vilja och
motivation kan komma inifrån eleven själv. Eleven kan tycka att hen identifierar sig som
musiker, får stor glädje av att spela eller att det är något hen är bra på (Parkes & Jones, 2011).
Samtidigt har Jones och Parkes (2010) funnit att vissa musikstuderande valt sin utbildning
eftersom de själva vill bli som någon av sina tidigare lärare. Lärarens betydelse för elevens egen
vilja att lära sig kan inte avskrivas helt.
Flera av de materiella-ekonomiska arrangemangen handlar om resurser. För lärarna handlar det
om deras egna resurser i form av tid – både schemalagd och privat. Musikinstitutens resurser i
form av personalstyrka, ekonomi, undervisningslokaler och plats i landet utgör alla
arrangemang i vägledningspraktikens praktikarkitektur. Om man sedan jämför med praktikens
relateranden och praktikarkitekturens sociala-politiska arrangemang, så finns inte den direkta
relationen mellan läraren och sin arbetsplats där. Det förekommer relateranden mellan läraren

61
och eleven, föräldrar, kollegor och utomstående organisationer, men inte till det egna
musikinstitutet som sådant.
Lärare i Finland har berättat att deras arbete kan vara ensamt (Dahlström, 2015). I
undersökningen av Fuller m.fl. (2014) önskade sig många lärare mera stöd och utbildning i att
handleda elever. I en annan studie av Gaunt (2008) fann hon däremot att lärare som ger enskild
undervisning inte önskar sig hjälp, och att de sällan ber om råd av andra. Enligt Gaunt är en
sådan brist på gemensam reflektion rent av oetisk. I den här avhandlingen berättar
respondenterna hur de ändå vid behov tar hjälp av kollegor vid det egna musikinstitutet och i
branschen. Men ingen av respondenterna talar om betydelsen av musikinstitutet som
organisationsform. Inte heller nämner de att stöd från chefer och övrig personal skulle kunna
vara en förutsättning för yrkesvägledningspraktiken, och inte att bristen på det samma skulle
vara ett hinder. Det är inte klart vilken betydelse institutionen musikinstitut har i det här
sammanhanget. Skulle praktikarkitekturens arrangemang varit de samma i en
vägledningspraktik som ägde rum i en interpersonell undervisningsrelation i en annan kontext?
Jag fann i mina resultat att lärarnas relateranden och de sociala-politiska arrangemangen var
tätt sammanlänkade och liknade varandra. I följande avsnitt diskuterar jag lärarnas relateranden
till sitt professionella kontaktnät, till andra musikläroanstalter och till elevernas föräldrar i
förhållande till den teori jag tidigare presenterat. Mycket fokus lägger jag på rollfördelningen
mellan lärare och elev. Dessa roller jämför jag med typiska roller inom ordinarie handledning.

Relateranden i yrkesvägledningspraktiken
Respondenterna i den här avhandlingen ger en stor betydelse till relateranden både i den
ordinarie instrument- och sångundervisningen och i yrkesvägledningspraktiken. Jag kommer
här att fördjupa diskussionen om vilken denna betydelse faktiskt är.
I vägledningspraktiken vid musikinstitut är relateranden mellan lärare och elev de mest
framträdande. Grunden i den interpersonella undervisningsrelationen är en lärare och en elev.
Dessa parter kan anta olika roller. Berit fungerar i sin lärarroll som det som Juntunen (2014)
beskrev som en coach. I en sådan relation är läraren intresserad av och bekräftar eleven, men
förväntar sig samtidigt att eleven ska ta en aktiv roll i relationen. Berit ger stöd till eleverna,
med förbehållet att eleverna tar till sig och förvaltar stödet. Enligt Juntunen var förutsättningen
för coachning en trygg och glädjefylld läromiljö. Trygghet och glädje var två av de punkter som
mina respondenter själva ansåg vara viktiga för en god, grundläggande relation med eleven.
Daniela berättar hur hon drar nytta av sin egen erfarenhet då hon utformar sin yrkesvägledning.
För att få till stånd en yrkesvägledning blir både läraren och eleven på sätt och vis beroende av
att läraren har tillräckligt erfarenhet. Med fokus på erfarenhet liknar den här typen av relation
mycket den traditionella mästare-gesäll-relationen, samtidigt som den inte gör det. Läraren är i
likhet med mästaren den som har svar och kunskaper, men målet är inte att eleven ska bli eller
uppnå det samma som läraren. Målet är att eleven ska utveckla sina egna unika färdigheter för
att vara redo för ett urvalsprov. Ett prov som endast eleven, och inte läraren, kommer att
genomföra. Därför liknar Danielas relation till sina elever desto mer relationstypen mentor-vän.
Där uppmärksammar läraren elevens individuella behov, och eleven har möjlighet att vara mera

62
självständig. (Lehmann m.fl., 2007). Liksom i Renshaws (2009) definition på en mentor, har
Daniela egen erfarenhet av och förståelse för musikeryrket.
I viss utsträckning visar Carina exempel på hur en förälder-barn-relation (Gaunt, 2008) kan se
ut mellan en lärare och elev. I många fall har hon undervisat en elev ända sedan eleven var barn,
och då tiden för elevens potentiella yrkesstudier kommer blir det ett naturligt tillfälle att skiljas
åt. Carina säger att hon kunde fortsätta att undervisa eleverna, men att det är bra för eleven att
gå vidare vid den tidpunkten. Det kan liknas vid hur det vid en viss tid i ett barns liv har blivit
dags att flytta hemifrån sina föräldrar.
Några av lärarna i denna studie ser de elever som de yrkesvägleder som sina blivande kollegor,
eller rent av som att de redan är kollegor. Detta är ytterligare ett exempel på den typ av lärareelev-relation som Lehmann m.fl. (2007) beskriver som en mentor-vän-relation. Relationen
bygger också på den gemensamma nyfikenhet som tas upp av Gaunt (2008). Berit berättar om
relationen: ”nu upplever jag nog mycket mera att alla runt mig är mina kollegor, och jag får
som ut [något] av alla jag träffar.” Fabian säger att han försöker instruera sina elever som om
de var hans kommande kollegor. Genom sin yrkesvägledning utgör han sinnebilden för
Nationalencyklopedins (u.å.a) definition av handledning – ”att föra en blivande kollega in i den
praktiska yrkesutövningen.” I denna avhandling är det ingen av lärarna och deras elever som
har en rollfördelning som liknar rollerna läkare och patient (Gaunt, 2008).
De olika typerna av lärar-elev-relationer som respondenterna visar exempel på i sina
beskrivningar har också likheter med några av de handledarroller som presenterades i kapitel
3. Handal (2007) beskriver gurun och den kritiske vännen som två typiska handledarroller.
Gurun fungerar som en modell för den handledde genom att själv vara en skicklig yrkesutövare,
i likhet med mästaren i mästare-gesäll-relationen. I mästare-gesäll-relationen bidrar läraren med
erfarenheter och yrkeskunskap, och eleven förväntas efterlikna läraren (Lehmann m.fl., 2007).
Handledarrollen den kritiske vännen ligger, som namnet antyder på en mera vänskaplig nivå,
och handledaren hjälper främst klienten med att analysera och reflektera, snarare än att stå
modell för yrket. Den kritiske vännen har likheter med mentorn i en mentor-vän-relation, eller
till och med, med ena parten i en renodlad vänskapsrelation. Dessa relationsmodeller utgår i
större utsträckning från eleven. Läraren fungerar snarare som en guide på elevens egen väg
framåt.
En annan likhet mellan regelrätt handledning och instrument-eller sångundervisning är vilka
krav situationen ställer på den relation som finns mellan handledare och klient, eller mellan
lärare och elev. Birnik (2010) påstår att handledning kräver en stabil interpersonell relation för
att kunna uppnå reflektion och förståelse hos klienten genom ett närvarande lyssnande hos
läraren. Jämför med hur även Gaunt (2008) liknar sång- och instrumentlärarnas interpersonella
undervisningsrelation med en handledarrelation, eftersom de båda förutsätter förtroende och
konfidentialitet. Detta tyder ytterligare på att instrument- och sånglärarnas
yrkesvägledningspraktik kan klassas som en regelrätt vägledningspraktik, förutom att vara en
del av den ordinarie undervisningspraktiken.
Läraren Annika undrar hur kan hon ge en framskridande undervisning utan att samtidigt skapa
för stor obalans i maktförhållandet till eleven. Detta är viktigt att överväga, eftersom en relation
med ett för stort psykologiskt avstånd kan ge en negativ upplevelse av undervisningen, enligt
Creech & Hallam (2011). Då en lärare behöver göra likadana överväganden i relationen till

63
eleven som Annika, har det också andra effekter. För höga krav på eleven kan eventuellt leda
till att eleven avslutar sina musikstudier, medan för låga krav kan leda till att eleven inte uppnår
en sådan nivå som krävs för urvalsproven. Dock har Gaunt (2009) funnit att åtminstone äldre
musikstuderande uppskattar stränghet hos sina lärare. Dessa studerande uppskattade också att
lärarna visade omtanke och intresserade sig för de studerande.
Kanske är det där som kärnan i vägledningspraktikens relateranden ligger. Relateranden mellan
lärare och elev är de mest centrala. Lärarna har ägnat dessa relateranden mycket
tankeverksamhet. Här krävs reflektion, eftersom relationen mellan lärare och elev är så pass
mångfacetterad. Läraren ska vara omtänksam och stöttande, men samtidigt ställa krav. Dessa
krav utgår från elevens förutsättningar. Eleven är den som får vägledning från en mera erfaren
person, men ska samtidigt visa eget initiativtagande.
Bland respondenternas relateranden fanns också andra framträdande koder, varav kontakt och
kommunikation med elevernas familjer var en. Det verkar som att lärare vid musikinstitut har
större kontakt med sina elevers föräldrar, än de lärare som uttalar sig i studierna som nämns i
kapitel 2 och 3 om musikinstitut och den interpersonella undervisningsrelationen. I de studierna
omnämndes kontakt med föräldrar sparsamt, om det nämndes överhuvudtaget. För lärare vid
högre utbildningsinstanser ser det ut som att relationen med elevernas föräldrar inte är en del
av relationen med eleverna i lika stor utsträckning som vid musikinstitut. Mina respondenters
uttalanden är åtminstone i linje med Broman-Kananens (2005) påstående om att instrumentoch sånglärare också behöver en god social förmåga för att kunna möta föräldrar, i tillägg till
att möta eleverna. Flera av respondenterna lyfte fram elevernas föräldrar som en viktig del av
yrkesvägledningen. I det här sammanhanget kunde det vara intressant att fråga sig hur läraren
(och eleven) hanterar att jobba mot ett mål inom yrkesvägledningen, om elevens föräldrar
eventuellt har uttryckt motvilja till detta mål.
Att relateranden mellan musikinstitutlärarna och de högre utbildningsanstalterna inte är så
omfattande i nuläget, kan tolkas som att just den aspekten av relateranden inte är så
betydelsefull för vägledningspraktiken. Ändå efterlyser flera av respondenterna utökad kontakt
till högre utbildningsanstalter i olika former. Skulle kontakten mellan de olika
utbildningsnivåerna vara större, skulle kanske också betydelsen av denna typ av relateranden
öka. En del av vägledning är, enligt OECD (2004) att skapa förståelse för utbildningssystemet.
Detta kunde stödas av ett utökat samarbete mellan olika typer av läroanstalter och deras lärare.
Jag har konstaterat läraryrket ibland kan upplevas som ensamt. Då blir musikinstitutlärarnas
professionella kontaktnät en resurs som kan bryta av denna ensamhet. Detta kontaktnät utgör
också en del av lärarnas erfarenhet. Kontakterna kan ha knutits redan under lärarnas egen
studietid eller i andra sammanhang genom deras efterföljande arbetsliv. Varje lärare bygger upp
sin egen portfolio-karriär fylld med en eller flera yrkesroller. Yrkesportfolion avgör vilka andra
yrkesverksamma som läraren kommer i kontakt med. De individuella kontaktnäten kan se
mycket olika ut. Harris och Crozier (2000) rekommenderar elever som vill studera vidare att
besöka den utbildning de är intresserade av. Läraren Carina brukar ordna provlektioner för sina
elever med potentiella framtida lärare. De relateranden som finns mellan musikinstitutlärarna
och deras yrkeskollegor utvidgar sig till att också inkludera eleverna. Lärarnas relateranden blir
här till en bro för eleverna in i studie- eller arbetslivet.

64
Respondenterna i den här avhandlingen beskriver yrkesvägledningspraktiken vid musikinstitut.
De är verksamma vid olika arbetsplatser men ger ändå vägledning inom samma praktik och
praktikarkitektur. Mina lärare har många gemensamma erfarenheter, förutsättningar och hinder.
Alla verksamma lärare vid musikinstitut deltar inte nödvändigtvis i vägledningspraktiken. Jag
undrar om mina respondenter därför vet om att det finns stora likheter mellan dem. I den här
avhandlingen samlade jag in och studerade beskrivningar av en vägledningspraktik. Varje
lärare fick genom intervjuerna medvetandegöra sin egen praktik. Genom att presentera mina
resultat kan jag medvetandegöra vägledningspraktiken vid musikinstitut för alla som läser.
Resultaten finns nu som stöd för de lärare som vill vidareutvecklas inom sitt yrke, som
förespråkas av Gaunt (2010, s. 203). Som läraren Eva säger: ”Förstås, man kan alltid göra ännu
mera. Försöka tänka att vad skulle man göra ännu bättre…” Avhandlingens resultat blir en
grund för denna förbättringstanke.

65

8 Sammanfattning
Syftet med den här avhandlingen var att studera instrument- och sånglärares beskrivningar av
den yrkesmässiga vägledningspraktiken som sker i samband med undervisningen vid
musikinstitut. Det har överlag inte gjorts mycket forskning om den enskilda
musikundervisningen (Gaunt, 2008). Både både Gaunt (2010) och Collens (2015) förespråkar
mera forskning särskilt kring den interpersonella undervisningsrelationen som uppstår inom
musikundervisning. I min egen litteraturstudie hittade jag endast ett begränsat urval studier som
har undersökt praktiker som på något sätt anknyter till yrkesvägledning av musikstuderande.
Intresset för ämnet uppstod ur mina egna erfarenheter av att ha varit elev på musikinstitut, men
i den här avhandlingen valde jag att i stället lägga fokus på lärarna.
Genom att studera musikinstitutlärarnas beskrivningar hade jag som mål att kunna besvara två
forskningsfrågor:
1. Vilka förutsättningar och hinder för sin vägledningspraktik identifierar lärarna i den
vägledningspraktik som leder till musikeryrket?
2. Vilken betydelse ger läraren relateranden i den vägledningspraktik som leder till
musikeryrket?
Forskningsfrågorna utgår från teorin om praktikarkitekturer (Kemmis m.fl., 2014). Inom en
praktikarkitektur finns arrangemang som ger förutsättningar för eller hindrar utförandet av en
praktik. I musikinstitutlärarnas yrkesvägledningspraktik fanns ett flertal arrangemang som
fungerade som förutsättningar och hinder. Majoriteten av de arrangemang som utgjorde
praktikens arkitektur hade sitt ursprung hos läraren, eleven eller omgivningen. Dessa ursprung
fanns både inom de kulturella-diskursiva, materiella-ekonomiska och sociala-politiska
arrangemangen. En praktik utgörs i sin tur av säganden, göranden och relateranden. Genom
lärarnas beskrivningar framträdde den stora betydelse som relateranden har i deras
vägledningspraktik.
I den följande avslutande diskussionen sammanfattar jag kapitlen Resultat och Diskussion. Jag
beskriver hur avhandlingens resultat bidrar till det musikpedagogiska forskningsfältet. Dessa
resultat kan tillämpas, eventuellt med hjälp av teorin om praktikarkitekturer som transformativ
resurs, av flera olika yrkesgrupper inom musik- och utbildningsbranscherna. I den andra delen
av detta kapitel diskuterar jag mina metodval för datainsamling och analys, och huruvida dessa
val uppfyllde sitt syfte, eller hade tjänat på att bytas ut mot någon annan metod.

8.1 Avslutande diskussion
Jag har diskuterat hur musikinstitutlärarna i sin roll som yrkesvägledare tar ett steg bort från
den traditionella mästar-gesäll-relationen, och i stället omfamnar andra typer av roller. Dessa
nya typer av lärar-elev-relationer är i enighet med de mål som ställs upp i Utbildningsstyrelsens
läroplansgrunder i grundläggande konstundervisning, där man förespråkar att eleven ska ha en
aktiv roll i lärandet (Utbildningsstyrelsen, 2017a). Lärarnas beskrivningar visar också på hur

66
deras relateranden, och vilka förutsättningar eller hinder som finns för dessa relateranden i
praktikarkitekturen, är centrala för att yrkesvägledningen vid musikinstitut ska gå att
genomföra. Att uppnå en situation med optimala förutsättningar kan vara svårt, eftersom
majoriteten av yrkesvägledningens arrangemang kan utgöra både förutsättning och hinder,
beroende på hur de ser ut i varje unik vägledningssituation.
Relateranden är enligt teorin om praktikarkitekturer den del av en praktik som sker mellan
praktikutövaren och andra människor och objekt. Mitt resultat visar att relateranden inte är lika
frekvent förekommande i yrkesvägledningen som praktikens övriga delar säganden och
göranden. De relateranden som sker är för den skull inte mindre betydelsefulla – snarare har de
stor betydelse för att vägledningen ska lyckas. En god relation och positiva relateranden mellan
läraren och eleven är enligt mig en förutsättning för både den yrkesvägledningspraktik och den
undervisningspraktik som riktar in sig på musikeryrket och på musik.
Att lärarens och eleven rollfördelning frångår den traditionella mästare-gesäll-relationen
framgår av de relateranden som lärarna beskriver. Ett tydligt exempel är de relateranden där
läraren beskriver sig som elevens stöd, men att detta stöd kräver att eleven tar eget ansvar i
yrkesvägledningsprocessen. Lärarens har inte alla svar, samtidigt som eleven tar en aktiv roll i
relationen.
Något som jag däremot inte hade väntat mig var att lärarnas relateranden till andra än eleven
var av så pass stor betydelse. I många av beskrivningarna nämndes lärarnas relateranden till
elevens föräldrar, till kollegor inom och utanför det egna musikinstitutet och till högre
läroanstalter. Dessa relateranden beskriver de tydligaste sociala-politiska arrangemangen,
vilket också tyder på relationens stora betydelse i vägledningspraktiken. Typiska materiellaekonomiska arrangemang var musikinstitutens fysiska, tidsmässiga och monetära resurser.
Även elevens vilja att lära sig och lärarens erfarenhet avgör vilka göranden som är möjliga.
Lärarnas erfarenhet är också ett av de kulturella-diskursiva arrangemangen. Till de
arrangemang som påverkar säganden kommer elevens musikaliska färdigheter.
Den här avhandlingen bidrar i det större sammanhanget med att belysa yrkesgruppen lärare
inom utövande musik, och mera specifikt de lärare som är verksamma på musikinstitutnivå i
Svenskfinland. Som jag har kunnat konstatera är den tidigare forskning som gjorts inom
området inte så omfattande, och önskemål om flera studier har flera gånger lyfts fram. Med min
avhandling har jag bidragit till att uppfylla den önskningen.
Avhandlingen fokuserar på en arbetsuppgift som har beskrivits i ännu mindre omfattning än
musikpedagogyrket i sig. Jag lyfter här upp yrkesvägledningspraktiken vid musikinstitut i
läsarens medvetande. Med hjälp av mina resultat kan lärare arbeta med att utveckla sin egen
praktik. Jag har hittat vilka som är yrkesvägledningspraktikens förutsättningar och hinder. Med
hjälp av dessa kan man lättare se vilka områden som kan utvecklas för att ge lärarna så bra stöd
som möjligt inom en praktik.
Resultaten är också ett stöd för själva undervisningsformen och den interpersonella
undervisningsrelationen. Då diskussioner om huruvida enskild undervisning stöder elevens
utveckling på bästa sätt och/eller är kostnadseffektiv, kan den här avhandlingen åtminstone visa
på undervisningsformens betydelse för yrkesvägledningen. Den relation som uppstår i och med

67
den interpersonella undervisningsrelationen har visat sig vara en förutsättning för en lyckad
yrkesvägledningspraktik.
Syftet att studera de beskrivningar som gavs av instrument- och sånglärarna kunde uppnås.
Avhandlingens datainsamlingsmetod var den kvalitativa intervjuformen, och den visade sig
vara ett lämpligt val. De insamlade beskrivningarna var tillräckligt utförliga och innehållsrika
för att jag skulle kunna studera dem genom att kategorisera, koda och analysera.
Teorin om praktikarkitekturer kan användas för att göra praktiska överväganden kring hur man
kan förändra sin aktuella praktik, och för att övervinna eller undvika olyckliga konsekvenser
(Mahon, Kemmis, Francisco & Lloyd, 2017, s. 20). Resultaten i den här avhandlingen kan som
sagt tillämpas av lärarna i deras egen praktik, eller alternativt ligga som grund för fortbildning.
Lärarnas överordnade kan genom resultaten även ges nya insikter kring den
undervisningsvardag som de kanske har varierande möjligheter att personligen ta del av. På så
sätt får musikinstitutens chefer en chans att reflektera över hur de kan stöda och utveckla sina
lärares yrkesvägledningspraktik.
Flera grupper utanför musikinstituten kunde vara intresserade av att ta del av studiens resultat.
De som utbildar musikpedagoger kan visa upp yrkets vardag på ytterligare ett sätt med hjälp av
beskrivningarna från aktiva lärare i denna avhandling. Resultaten kan påverka vilka element
som ingår i själva lärarutbildningen. Avhandlingen ger även de högre läroanstalter som vill
rekrytera studerande till sina utbildningar insikt i hur en del av vägen dit ser ut. Den
informationen torde vara särskilt viktig då flera musikutbildningar har brist på sökande
(Pettersson, 2020). Liknande nytta kan olika organ som verkar för att främja musikutbildning i
Finland ha av denna avhandling.
En sista yrkesgrupp som kan ha användning för mina resultat är de ordinarie yrkesvägledare
som finns inom skolvärlden. I det här avseendet kan musikinstitutlärarna på sätt och vis anses
vara deras kollegor, trots att kontakten mellan dem alla är mycket sparsam. Jag visar på hur
musikinstitutlärarnas yrkesvägledningspraktik ser ut då den följer elevens väg mot en kreativ
och prestationsinriktad utbildning. De ordinarie yrkesvägledarna kan få inspiration till att göra
förändringar inom sin egen vägledningspraktik.

8.2 Metoddiskussion
Hela denna avhandling är tydligt kvalitativ till sin karaktär. Detta syns i metoden för
datainsamling, antalet respondenter och hur analysen har genomförts. En kvantitativ inriktning
kunde också ha varit intressant, och gett ett större sampel och eventuellt en större spridning på
svaren. Däremot hade det varit svårt att få samma djup i de insamlade beskrivningarna med ett
kvantitativt urval, eftersom även datainsamlingsmetoden skulle ha behövt anpassas efter detta
val. Dessutom kräver både syftet och forskningsfrågorna i sin nuvarande utformning ett
kvalitativt tillvägagångssätt.
Data samlades in genom att jag genomförde sex kvalitativa intervjuer. Detta gav mig
möjligheten att till viss del anpassa frågorna och frågeföljden efter respondenternas svar, samt
att ställa fördjupande följdfrågor vid behov. En kvantitativ datainsamling hade förutsatt

68
enkätsvar, eller eventuellt en mera strukturerad intervjuform, utan möjlighet desto mera
möjlighet att förklara frågorna eller be om mera fördjupade svar.
Av andra kvalitativa datainsamlingsmetoder har observation använts i ett flertal studier gjorda
utgående från teorin om praktikarkitekturer, till exempel Nehez (2015), Gyllander Torkildsen
(2016) samt Kemmis m.fl. (2014), vilka alla nämnts tidigare i avhandlingen. En observation i
syfte att studera musikinstitutlärares yrkesvägledningspraktik skulle ha ägt rum i varje lärares
klassrum, tillsammans med läraren och den elev som vägleds. I det fallet hade det varit
forskarens tolkningar av observationen som skulle stå till grund för analysen. Perspektivet på
datamaterialet skulle också vara en annan – det skulle vara forskaren som sätter ord på
situationen, och inte läraren. Utan intervjuer skulle jag inte ha haft samma möjlighet att svara
på mina forskningsfrågor.
I tillägg till detta har jag kunnat konstatera att det inte alltid finns någon elev som får
yrkesvägledning hos läraren i fråga, eller kanske inte ens på hela musikinstitutet. Dessutom är
det inte garanterat att yrkesvägledningen sker på alla den elevens lektioner. Förutom tillstånd
att observera läraren hade det krävts ett tillstånd från eleven – en person som ofta är minderårig.
Den pandemi som utbröt våren 2020 skulle sannolikt också ha förhindrat besök från
utomstående vid musikinstitut. Pandemin innebar redan att flera av intervjuerna genomfördes
via videosamtal, i stället för öga mot öga. Av praktiska orsaker var intervjuer i det här fallet den
mest lämpliga datainsamlingsmetoden. Men även då man ser till syftet och forskningsfrågorna
anser jag att intervjuer är den insamlingsmetod som skulle ge den typen av data som krävdes
för analysen. En annan datainsamlingsmetod hade krävt en omformulering av syftet och
forskningsfrågorna.
Två av intervjuerna genomfördes med respondenten och mig själv på plats i samma rum. De
övriga fyra intervjuerna genomfördes som videosamtal med hjälp av olika videosamtalstjänster.
Överlag upplevde jag att kvaliteten på de olika typerna av intervju blev relativt likvärdig. De
intervjuer som genomfördes med båda parter på samma plats hade fördelen att kroppsspråk,
mimik och tonfall lättare kunde uppfattas. Detta gick ändå inte helt förlorat via videosamtal,
eftersom både ansikte och överkropp alltid syntes i bilden. Distansintervjuernas största nackdel
var störningar i uppkopplingen, vilket ledde till att jag oftare behövde upprepa en fråga och att
vissa ord i respondenternas svar föll bort. Trots detta upplevde jag inte att intervjuernas
helhetsbild påverkades negativt av distansupplägget.
Med tanke på att valet av datainsamlingsmetod föll på den kvalitativa intervjun, anser jag att
sex respondenter var ett mycket lämpligt antal. Det gav mig ett omfattande material att arbeta
med, men det var inte heller för stort för omfattningen av en Pro gradu-avhandling. Urvalet av
dessa respondenter visade sig vara aningens krävande, och jag behövde använda mig av flera
urvalsmetoder. De respondenter som sedan medverkade i studien fick jag kontakt med via en
allmän inbjudan, direkt förfrågan eller rekommendation från någon annan lärare
(snöbollsmetoden). Några tillfrågade lärare tackade nej till att delta. De som inte alls tog kontakt
efter inbjudan misstänker jag att hade bristande intresse, erfarenhet eller tid. Det är förståeligt,
då det har visat sig att långt ifrån alla musikinstitutlärare har haft elever som valt att studera
vidare. Tidsbrist var också ett ämne som de faktiska respondenterna talade om.
Något som också visade sig vara krävande var att göra studiens analys utgående från teorin om
praktikarkitekturer, och inte från någon etablerad metod. Teorin är i det här fallet en så kallad

69
”analytisk lins”. Flera studier har använt sig av denna analytiska lins, men med tillvägagångssätt
som skiljer mer eller mindre från varandra, och från hur jag valde att använda teorin i min
analys. Då forskningsfrågorna ställdes med en tydlig utgångspunkt i teorin om
praktikarkitekturer, blev det ett naturligt steg att genomföra analysen utgående från samma
teori. Jag har arbetat med teorin för att kunna applicera den på detta musikpedagogiska
sammanhang. Mitt arbete bidrar inte bara till att eventuellt utveckla instrument- och
sånglärarnas yrkesvägledningspraktik. Arbetet bidrar också till att pröva och utveckla teorin om
praktikarkitekturer inom en musikpedagogisk kontext.
Detta lyfter frågan om huruvida reliabilitet och validitet kan uppnås. Jag anser att denna studie
är både tillförlitlig och valid. Som Fejes och Thornberg (2009) poängterar, är forskaren central
i en kvalitativ analys, vilket kan vara både analysens svaghet och styrka. Jag har strävat till att
vara den här studiens styrka. Jag har bekantat mig grundligt med teori och insamlat datamaterial
och jag har tydligt redovisat mitt tillvägagångssätt. Genom hela arbetet har jag reflekterat och
ifrågasatt för att kunna försäkra mig om att jag studerar det jag har för avsikt att studera, så som
rekommenderas av Kvale & Brinkmann (2014).
Syftet med avhandlingen var att studera instrument- och sånglärarnas beskrivningar av den
yrkesmässiga vägledningspraktiken som sker i samband med undervisningen vid musikinstitut.
Det syftet anser jag att har uppnåtts genom de metodval jag har gjort. Genom att analysera
lärarnas rika beskrivningar har jag också kunnat svara på de två forskningsfrågorna. Både
datainsamling och analys har fungerat tillfredsställande i hela den process som en Pro graduavhandling utgör.

8.3 Förslag på fortsatt forskning
Genom hela den här avhandlingen har huvudfokus varit musikinstitutlärarnas beskrivningar av
yrkesvägledning för elever som är intresserade av att studera vidare inom musik. I framtida
forskning kunde det vara intressant att skifta perspektiv, och i stället låta eleverna utgöra
fokusgrupp. Detta kunde till exempel göras genom studier i en finländsk kontext där man, i
likhet med Jones och Parkes (2010) samt Parkes och Jones (2011), undersöker vad som
motiverar studerande att välja en utbildning inom musik(pedagogik). Eller att fortsätta på
samma spår som Thornton (2015), men i stället för att låta lärarna uppskatta huruvida de
influerade de studerandes utbildningsval, fråga de studerande vilka personer som de själva
upplevde att de influerades av i processen att söka till en utbildning inom musik.
Då en del av yrkesvägledningens roll är att se till att lämplig information finns tillgänglig när
den behövs, kunde det även vara intressant att undersöka elevernas upplevda tillgång på just
information under ansökningsprocessen. Hittar eleverna nödvändig information, och i så fall
var eller från vem? Och vilken roll spelar yrkesvägledningen för att eleverna ska få en lyckad
ansökningsprocess?
Det må vara så att få av de elever som studerar vid musikinstitut sist och slutligen söker vidare
till högre studier inom musik. Gruppen instrument- och sånglärare på musikinstitut är också
vara relativt liten, speciellt inom Svenskfinland. Dessa faktum gör dock inte lärarnas praktiker,
särskilt yrkesvägledningspraktiken, mindre intressanta. En god interpersonell relation är viktig

70
för att lyckas med både ordinarie undervisning och yrkesvägledning som leder till musikeryrket.
Jag kan bara anta att yrkesvägledningen är viktig för den elev som tar del av den. Utgående från
lärarnas omfattande beskrivningar är yrkesvägledningspraktiken åtminstone viktig för dem. Att
lärarna är överens om detta gör också yrkesvägledningspraktiken viktig för mig som har
studerat den. Därför ser jag ett värde i att här få lyfta fram en yrkesgrupp som delvis verkar i
det tysta och presentera mina resultat för intresserade både inom och utom musikbranschen.

71

Källförteckning
Alvehus, J. (2019). Skriva uppsats med kvalitativ metod: En handbok. Stockholm: Liber.
Arbetsförmedlingen
(u.å.).
Musiklärare.
Hämtad
30
januari
https://arbetsformedlingen.se/for-arbetssokande/yrken-och-studier/hittayrken/yrkesgrupper/1155

2020,

från

Arbetsförmedlingen (2019). Musiker, sångare och kompositörer. Hämtad 30 januari 2020, från
https://arbetsformedlingen.se/for-arbetssokande/yrken-ochstudier/framtidsutsikter/yrkeskompassen/#/yrkesprognos/2652

Birnik, H. (2010). Handledande samtal. Lund: Studentlitteratur.
Björk, C. (2016). In Search of Good Relationships to Music: Understanding Aspiration and
Challenge in Developing Music School Teacher Practices (Doktorsavhandling). Åbo: Åbo
Akademis förlag.
Björk, C., Di Lorenzo Tillborg, A., Heimonen, M., Holst, F., Jordhus-Lier, A., Rønningen, A.,
. . . Laes, T. (2018). Music education policy in schools of music and performing arts in four
Nordic countries: the potential of multi-actor processes. Finnish Journal of Music Education,
21(2), s. 10‒37.
Broman-Kananen, U.-B. (2005). På klassrummets tröskel: Om att vara lärare i
musikläroinrättningars brytningstid (Doktorsavhandning). Helsingfors: Sibelius-Akademin.
Brown, S. D. & Lent, R. W. (2013). Understanding and Facilitating Career Development in the
21st Century. I Brown, S. D. & Lent, R. W. Career Development and Counseling: Putting
Theory and Research to Work (s. 1‒26). Hoboken: John Wiley & Sons.
Carey, G. & Grant, C. (2015). Teacher and Student Perspectives on One-to-One Pedagogy:
Practices and Possibilities. British Journal of Music Education, 32(1), s. 5‒22.
doi:10.1017/S0265051714000084
Collens, P. (2015). The relational dimension of one-to-one tuition: Conservatoire vocal studies
education
(Doktorsavhandling).
Hämtad
5
november
2019,
från
https://www.researchgate.net/profile/Paula_Collens/publication/312277597_The_Relationa
l_Dimension_of_One-toOne_Tuition_Conservatoire_Vocal_Studies_Education/links/5952d844aca272a343db4ce2/
The-Relational-Dimension-of-One-to-One-Tuition-Conservatoire-Vocal-StudiesEducation.pdf

Creech, A. & Hallam, S. (2011). Learning a musical instrument: The influence of interpersonal
interaction on outcomes for school-aged pupils. Psychology of Music, 39(1), s. 102–122.
doi:10.1177/0305735610370222
Dahlström, L. (2015). ”Som lärare är man väldigt ensam”. Yle. Hämtad 22 januari 2020, från
https://svenska.yle.fi/artikel/2015/11/09/som-larare-ar-man-valdigt-ensam

Dalen, M. (2015). Intervju som metod. Malmö: Gleerups.

72
Dresch, J. & Lovén, A. (2010). Vägen efter grundskolan. I L. Lundahl (Red.), Att bana väg mot
framtiden: Karriärval och vägledning i individuella och politiskt perspektiv (s. 37‒62).
Lund: Studentlitteratur.
Fejes, A. & Thornberg, R. (2009). Kvalitativ forskning och kvalitativ analys. I A. Fejes & R.
Thornberg (Red.), Handbok i kvalitativ analys (s. 13–37). Stockholm: Liber.
Forskningsetiska delegationen. (2019). Etiska principer för humanforskning och etikprövning
inom humanvetenskaperna i Finland: Forskningsetiska delegationens anvisningar 2019.
Hämtad
17
oktober
2019,
från
https://www.tenk.fi/sites/tenk.fi/files/Ihmistieteiden_eettisen_ennakkoarvioinnin_ohje_201
9.pdf

Fuller, C., McCrum, E. & Macfadyen, T. (2014). Teachers’ knowledge and experiences of
Information Advice and Guidance: some implications for the current policy context in
England. Education Inquiry, 5(2), s. 265‒284. doi:10.3402/edui.v5.23922
Gaunt, H. (2008). One-to-one tuition in a conservatoire: The perceptions of instrumental and
vocal teachers. Psychology of Music, 36(2), s. 215–245. doi:10.1177/0305735607080827.
Gaunt, H. (2009). One-to-one tuition in a conservatoire: The perceptions of instrumental and
vocal students. Psychology of Music, 38(2), s. 178‒208. doi:10.1177/0305735609339467
Gaunt, H., Creech, A., Long, M. & Hallam, S. (2012). Supporting conservatoire students
towards professional integration: one-to-one tuition and the potential of mentoring. Music
Education Research, 14(1), s. 25‒43. doi: 10.1080/14613808.2012.657166
Georgii-Hemming, E. & Westvall, M. (2010). Music education – a personal matter? Examining
the current discourses of music education in Sweden. British Journal of Music Education,
27(1), s. 21‒33. doi:10.1017/S0265051709990179
Gyllander Torkildsen, L. (2016). Bedömning som gemensam angelägenhet – enkelt i retoriken,
svårare i praktiken: Elevers och lärares förståelse och erfarenheter (Doktorsavhandling,
Gothenburg Studies in Educational Sciences, 387). Göteborg: Acta Universitatis
Gothoburgensis,
Handal, G. (2007). Handledaren – guru eller kritisk vän? I T. Kroksmark & K. Åberg (Red.),
Handledning i pedagogiskt arbete (s. 19‒31). Lund: Studentlitteratur.
Haug, E. H., Plant, P., Valdimarsdóttir, S., Bergmo-Prvulovic, I., Vuorinen, R., Lovén, A. &
Vilhjálmsdóttir, G. (2019). Nordic research on educational and vocational guidance: a
systematic literature review of thematic features between 2003 and 2016. International
Journal for Educational and Vocational Guidance 19(2), s. 185‒202. doi:10.1007/s10775018-9375-4
Harris, P. & Crozier, R. (2000). The Music Teacher’s Companion: A Practical Guide. London:
The Associated Board of the Royal Schools of Music.
Hirvonen, A. (2003). Pikkupianisteista musiikin ammattilaisiksi: Solistisen koulutuksen
musiikinopiskelijat identiteettinsä rakentajina (Doktorsavhandling). Uleåborg: Oulu
University Press.

73
Jones, B. D. & Parkes, K. A. (2010). The Motivation of Undergraduate Music Students: The
Impact of Identification and Talent Beliefs on Choosing a Career in Music Education.
Journal of Music Teacher Education, 19(2), s. 41–56. doi:10.1177/1057083709351816
Juntunen, M. (2014). Teacher educators’ visions of pedagogical training within instrumental
higher music education. A case in Finland. British Journal of Music Education, 31(2), s.
157‒177. doi:10.1017/S0265051714000102
Kaukko, M, & Wilkinson, J. (2018). ‘Learning how to go on’: Refugee students and informal
learning
practices.
International
Journal
of
Inclusive
Education.
doi:10.1080/13603116.2018.1514080
Kemmis, S. & Grootenboer, P. (2008). Situating praxis in practice: Practice architectures and
the cultural, social and material conditions for practice. I S. Kemmis & T. J. Smith (Red.),
Enabling Praxis: Challengers for Education (s. 37‒62). Rotterdam: Sense Publishers.
Kemmis, S. & Mutton, R. (2012). Education for sustainability (EfS): Practice and practice
architectures.
Environmental
Education
Research,
18(2),
s.
187‒207.
doi:10.1080/13504622.2011.596929
Kemmis, S., Wilkinson, J., Edwards-Groves, C., Hardy, I., Grootenboer, P. & Bristol, L. (2014).
Changing Practices, Changing Education. Singapore: Springer.
Kidd, J. M. (2006). Understanding Career Counselling: Theory, Research and Practice.
London: SAGE Publications
Konstuniversitetet (u.å.). Musikpedagogik. Hämtad 16
https://www.uniarts.fi/sv/utbildningsutbud/musikpedagogik

oktober

2019,

från

Kvale, S. & Brinkmann, S. (2014). Den kvalitativa forskningsintervjun. Lund: Studentlitteratur.
Lag om grundläggande konstundervisning 633/1998. Hämtad 18 september 2019, från
https://www.finlex.fi/sv/laki/ajantasa/1998/19980633

Landsorganisationen i Sverige. (2015). Musikerförbundet. Hämtad 18 oktober 2019, från
https://www.lo.se/start/om_oss/organisation/forbunden/musikerforbundet

Lauvås, P. & Handal, G. (2015). Handledning och praktisk yrkesteori. Lund: Studentlitteratur.
Lehmann, A. C., Sloboda, J. A. & Woody, R. H. (2007). Psychology for Musicians:
Understanding and Acquiring the Skills. New York: Oxford University Press
Lovén, A. (Red.) (2015). Karriärvägledning: En forskningsöversikt. Lund: Studentlitteratur.
Lovén, A. (2015). Vägledningens historia och utveckling. I A. Lovén (Red.),
Karriärvägledning: En forskningsöversikt (s. 19‒48). Lund: Studentlitteratur.
Lundahl, L. (2010). Utgångspunkter och angreppssätt. I L. Lundahl (Red.), Att bana väg mot
framtiden: Karriärval och vägledning i individuella och politiskt perspektiv (s. 21‒34).
Lund: Studentlitteratur.
Løw, O. (2011). Pedagogisk handledning. Lund: Studentlitteratur.
Mahon, K., Kemmis, S., Francisco, S. & Lloyd, A. (2017). Introduction: Practice Theory and
the Theory of Practice Architectures. I K. Mahon, S. Francisco & S. Kemmis (Red.),

74
Exploring Education and Professional Practice: Through the Lens of Practice Architectures
(s. 1‒30). Singapore: Springer.
McCrone, T., Marshall, H., White, K., Reed, F., Morris, M., Andrews, D. & Barnes, A. (2009).
Careers
coordinators
in
schools.
Hämtad
19
september
2019,
från
https://dera.ioe.ac.uk/11371/1/DCSF-RR171.pdf

Mäkelä, M. (2018). Livslång vägledning i Svenskfinland, Regionförvaltningsverkets
koordineringsroll, en tillbakablick [Blogginlägg]. Hämtad 12 december 2019, från
https://aluehallintovirasto.blog/2018/08/09/livslang-vagledning-i-svenskfinlandregionforvaltningsverkets-koordineringsroll-en-tillbakablick/

Nationalencyklopedin (u.å.a). Handledning. Hämtad 11 november 2019, från https://www-nese.ezproxy.vasa.abo.fi/uppslagsverk/encyklopedi/l%C3%A5ng/handledning

Nationalencyklopedin (u.å.b). Praktik. Hämtad 13 november 2019, från https://www-nese.ezproxy.vasa.abo.fi/uppslagsverk/ordbok/svensk/praktik

Nehez, J. (2015). Rektorers praktiker i möte med utvecklingsarbete: Möjligheter och hinder för
planerad förändring (Doktorsavhandling, Gothenburg Studies in Educational Sciences,
377). Göteborg: Acta Universitatis Gothoburgensis.
Nicolini, D. (2012). Practice Theory, Work, and Organization: An Introduction. Oxford:
Oxford University Press.
Nordiskt nätverk för vuxnas lärande (2017). Samordning av vägledningen i de nordiska
länderna, Färöarna, Grönland & Åland. Hämtad 11 december 2019, från http://norden.divaportal.org/smash/get/diva2:1368485/FULLTEXT01.pdf

OECD (2004). Career Guidance and Public Policy: Bridging the Gap. Hämtad 17 januari 2020,
från http://www.oecd.org/education/innovation-education/34050171.pdf

Parkes, K. A. & Jones, B. D. (2011). Students’ Motivations for Considering a Career in Music
Performance. Update: Applications of Research in Music Education, 29(2), s. 20‒28.
doi:10.1177/8755123310397005
Pettersson, R. (4 februari 2020). Nu åker de på gemensam turné. Österbottens Tidning, s. 15.
Polifonia Working Group for Instrumental and Vocal Music Teacher Training. (2010).
Instrumental and Vocal Teacher Education: European perspectives. Utrecht: AEC. Hämtad
25 oktober 2019, från https://www.aec-music.eu/userfiles/File/aec-handbook-instrumentalvocal-teacher-education-european-perspectives-en.pdf

Renshaw, P. (2009). Lifelong Learning for Musicians: The Place of Mentoring. Hämtad 4
oktober 2019, från https://www.hanze.nl/assets/kc-kunst--samenleving/lifelong-learning-inmusic/Documents/Public/theplaceofmentoring2009peterrenshaw.pdf

Ruismäki, H. & Ruokonen, I. (2006). Roots, current trends and future challenges in Finnish
school music education. I A. Juovonen & M. Anttila (Red.), Challenges and visions in school
music education: focusing on Finnish, Estonian, Latvian and Lithuanian music education
realities (s. 31‒76). Joensuu: Joensuun yliopisto.

75
Rönnerman, K. (2018). Vikten av teori i praktiknära forskning: Exemplet aktionsforskning och
teorin om praktikarkitekturer. Utbildning Och Lärande, 12(1), s. 41‒54.
Salo, P., Nylund, J. & Stjernstrøm, E. (2015). On the practice architectures of instructional
leadership. Educational Management Administration & Leadership, 43(4), s. 490–506.
doi:10.1177/1741143214523010
Sandberg, J. & Pinnington, A. H. (2009). Professional Competence as Ways of Being: An
Existential Ontological Perspective. Journal of Management Studies, 46(7), s. 1138‒1170.
doi:10.1111/j.1467-6486.2009.00845.x
Statens revisionsverk (2015). Samarbete inom studiehandledning och karriärvägledning.
Hämtad 11 december 2019, från https://www.vtv.fi/sv/publikationer/samarbete-inomstudiehandledning-och-karriarvagledning/

Suomen musiikkioppilaitosten liitto ry (u.å.). Musiikkiopistot. Hämtad 4 oktober 2019, från
http://www.musicedu.fi/musiikin-opetus-suomessa/opiskelu/musiikkiopistot/

Suomen musiikkioppilaitosten liitto ry (2019). Suomen musiikkioppilaitosten liitto ry. Hämtad
11 december 2019, från http://www.musicedu.fi/wp-content/uploads/2019/10/SML-ESITE2019.pdf

Svenska Akademiens ordlista (2015). Interpersonell. Hämtad 29 januari 2021, från
https://svenska.se/saol/?id=1297314&pz=7

Thornton, L. C. (2015). Important Others: Music Teachers’ Perceived Roles in Music Teacher
Recruitment. Journal of Music Teacher Education, 24(3), s. 97‒107,
doi:10.1177/1057083713512836
Trost, J. (2010). Kvalitativa intervjuer. Lund: Studentlitteratur.
Undervisningssektorns Fackorganisation OAJ (2019). Lärare i grundläggande
konstundervisning. Hämtad 18 september 2019, från https://www.oaj.fi/sv/varbransch/lararyrket/larare-i-grundlaggande-konstundervisning/

Utbildningsstyrelsen (2017a). Grunderna för läroplanen för den fördjupade lärokursen i
grundläggande konstundervisning 2017. Hämtad 7 oktober 2019, från
https://www.oph.fi/sites/default/files/documents/186928_grunderna_for_laroplanen_for_de
n_fordjupade_larokursen_i_grundlaggande_konst.pdf

Utbildningsstyrelsen (2017b). Taiteen perusopetus uudistuu. Hämtad 7 oktober 2019, från
https://www.oph.fi/fi/uutiset/2017/taiteen-perusopetus-uudistuu

Yrkeshögskolan Novia. (2015a). Musikpedagog (YH). Hämtad 16 oktober 2019, från
https://www.novia.fi/utbildning/utbildningsutbud/konst-och-kultur/musiker-yhmusikpedagog-yh/musikpedagog-yh/

Østern, A.-L. (2016). Betydningen av responssløyfer i veiledningsprosesser. I A.-L. Østern &
G. Engvik (Red.), Veiledningspraksiser i bevegelse: Skole, utdanning og kulturliv (s. 19‒
43). Bergen: Fagbokforlaget.

76

Bilagor
Bilaga 1
Intervjuguide – Yrkesvägledning vid musikinstitut

Jag studerar vid ÅA och håller på att skriva min pro gradu i allmän pedagogik. Innan det har
jag studerat musikpedagogik vid Novia, och har själv studerat vid musikinstitut när jag var
yngre.
Jag vill undersöka yrkesvägledning vid musikinstitut, eftersom jag upplever att det är något
som det talas väldigt lite om. Jag vill lyfta fram en del av lärarpraktiken som jag vet att ändå
finns. Jag kommer att göra det genom att studera lärares beskrivningar av att ge handledning i
samband med sin ordinarie undervisning. För att få tag i de här beskrivningarna har jag valt att
träffa lärare och prata med dem.
Som deltagare är du anonym, och att delta är frivilligt, vilket innebär att det när som helst går
att avbryta.

Fastställa vilken roll läraren har vid läroanstalten
•

Berätta kort om din bakgrund i musik!

•

Hur länge har du undervisat vid [läroanstaltens namn]?

•

Vad har du själv för (lärar)utbildning?

•

Hur många elever har du och på vilka nivåer?

•

Vilka är de främsta utmaningarna och glädjeämnena i din undervisning?

Undervisningen
•

Berätta vad din undervisning bygger på och hur du genomför den?

•

Vad är syftet med din undervisning?

•

Hur förhåller sig din egen undervisning till hur du blev undervisad?

•

Vem, förutom eleven, behöver du förhålla dig till i din undervisning?

•

Vilka saker, som t.ex. utrustning o.s.v., använder du i din undervisning, och på vilket
sätt använder du dem?

Relationen mellan lärare och studerande
•

Vilka är nyckelkomponenterna för att utveckla en fungerande och musikaliskt
tillfredställande lärar-elev-relation?

77
Yrkesvägledning definieras av OECD som att hjälpa människor att ta beslut om utbildning och
yrkesval. Genom vägledningen får den som vägleds större förståelse för utbildningssystemet
och arbetsmarknaden. Den här förståelsen kopplas till personens kunskap om sig själv. Det
skapar en reflektion över personens förmågor, kvalifikationer, intressen och ambitioner.
Yrkesvägledningens ska också se till att lämplig information finns organiserad och tillgänglig
när den behövs.

Yrkesvägledning
•

Vad gör du när du ger yrkesvägledning?

•

Berätta om någon elev som valt att studera vidare!

•

Vad är lärarens roll i en handledningssituation som leder till ett utövaryrke för eleven?

•

Känner du att du klarar av att ge det stöd som du skulle vilja ge?
o Vilka förutsättningar skulle krävas för att uppnå den typen av handledning?
o Vad hjälper dig att ge sådan handledning?
o Vad hindrar dig från att ge sådan handledning?

Relationen mellan lärare och läroanstalt och läroplan
•

Hur skulle du beskriva din nuvarande relation till [läroanstaltens namn] och till
läroplanen?

Avslutning
•

Har du kommentarer, synpunkter, eller något du vill lägga till?

Hur menar du med det? Har jag förstått dig rätt om…? Kan du ge ett mera specifikt exempel?

