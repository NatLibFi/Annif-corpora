Vad hände sen?
Vägen ut i arbetslivet för före detta studerande som gått en yrkesutbildning med krävande
särskilt stöd

Katariina Lillman och Elin Sved

Magisteravhandling i specialpedagogik
Fakulteten för pedagogik och välfärdsstudier
Åbo Akademi
Vasa, 2020

Abstrakt
Författare

Årtal

Katariina Lillman och Elin Sved

2020

Arbetets titel

Vad hände sen? Vägen ut i arbetslivet för före detta studerande som gått en yrkesutbildning
med krävande särskilt stöd.
Opublicerad avhandling för magisterexamen i specialpedagogik

Vasa: Åbo Akademi. Fakulteten för pedagogik och välfärdsstudier

Sidantal (tot.)

51

Projekt inom vilket arbetet gjorts

Oppijan oikeus – opettajan taito/ Rätt att lära – förmåga att undervisa
Referat

Syftet med denna avhandling är att undersöka vägen ut i arbetslivet för före detta studerande
som studerat med krävande särskilt stöd inom yrkesutbildningen. Studien fokuserar på
respondenternas nuvarande arbete och sysselsättning. Utgående från syftet har tre
forskningsfrågor utformats:
1. Hur gick det till när de före detta studerande fick sin första arbetsplats?
2. Vilka a) arbets- och sysselsättningsuppgifter har de före detta studerande på sin
nuvarande arbetsplats och b) hur motsvarar dessa uppgifter deras utbildning?
3. Hurdan arbetsform har de före detta studerande och finns det samband mellan a)
arbetsform och upplevd tillräcklighet av lön och b) arbetsform och trivsel?
Avhandlingen är en del av projektet Rätt att lära – Förmåga att undervisa. Undersökningen
bygger på en enkätbaserad telefonintervju. Enkäten besvarades av 70 finlandssvenska före
detta studerande som fått krävande särskilt stöd inom yrkesutbildningen och som blivit
utexaminerade från Optima mellan åren 2009 och 2019.
Resultatet visar att yrkesutbildaren Optima är en viktig aktör när studerande ska hitta ett
arbete eller en sysselsättning efter avslutade studier. Majoriteten av respondenterna uppgav
att Optima hittade den första arbetsplatsen. 67,1 % beskrev att de fått sin första arbetsplats
genom tidigare praktik eller genom handledning av Optimas personal. I resultatet
framkommer även att 68,6 % av respondenterna upplever att de fått den hjälp de behövde för
att hitta en bra arbetsplats efter avslutade studier.
Enligt resultatet är den vanligaste arbetsformen utlokaliserad arbetsverksamhet och flest
respondenter har arbetsuppgifter inom restaurang och kök samt lokalvård. En låg andel av
respondenterna har ett arbete som motsvarar den utbildningslinje de gått. 66,1 % av
respondenterna har arbetsuppgifter som inte motsvarar deras utbildning.
Resultatet visar att 76,4 % av respondenterna upplever att de får tillräckligt med lön för sitt
arbete. I resultaten hittade man inget signifikant samband mellan upplevelser av lönens
tillräcklighet och arbetsform. Utgående från respondenternas svar kan man konstatera att en
majoritet på 80,7 % av respondenterna trivs väldigt bra på sin arbetsplats. Arbetstrivseln
påverkas inte av hurdan arbetsform respondenten har.
Sökord

Yrkesskola, krävande särskilt stöd, funktionsnedsättning, arbetsverksamhet, arbetstrivsel,
lön, vocational school, disabilities, job satisfaction, kehitysvammaisuus, työviihtyvyys,
työn merkitys

Innehållsförteckning
1 Inledning ................................................................................................................................ 1
1.1 Val av forskningsområde .................................................................................................. 2
2 Bakgrund................................................................................................................................ 4
2.1 Yrkesutbildningen i Finland ............................................................................................. 4
2.1.1 Krävande särskilt stöd inom yrkesutbildningen ......................................................... 4
2.2 Optimas verksamhet med fokus på krävande särskilt stöd ............................................... 5
2.2.1 Handledning ut i arbetslivet ....................................................................................... 6
2.2 Arbete och sysselsättning ................................................................................................. 7
2.2.1 Rätt till arbete och sysselsättning ............................................................................... 8
2.2.2 Olika former av arbete och sysselsättning ................................................................. 9
3 Tidigare forskning ............................................................................................................... 11
4 Metod och genomförande ................................................................................................... 16
4.1 Syfte och forskningsfrågor ............................................................................................. 16
4.2 Datainsamlingsmetod ..................................................................................................... 16
4.2.1 Genomförande.......................................................................................................... 17
4.2.2 Respondenter............................................................................................................ 19
4.2.3 Bortfall ..................................................................................................................... 20
4.3 Bearbetning och analys av data ...................................................................................... 20
4.4 Kvalitetskriterier ............................................................................................................. 23
4.4.1 Reliabilitet ................................................................................................................... 24
4.4.2 Validitet ....................................................................................................................... 25
4.4.3 Forskningsetiska aspekter ............................................................................................ 26
5 Resultat ................................................................................................................................. 28
5.1 Den före detta studerandes första arbetsplats ................................................................. 28
5.2 Respondenternas nuvarande arbets- och sysselsättningsuppgifter ................................. 30
5.2.3 Arbetsuppgifter i relation till utbildning .................................................................. 32
5.3 Respondenternas arbetsformer ....................................................................................... 33
5.3.1 Samband mellan upplevd lön i förhållande till arbetsform ...................................... 33
5.3.2 Samband mellan upplevd arbetstrivsel i förhållande till arbetsform ....................... 34
6 Diskussion ............................................................................................................................ 36

6.1 Metoddiskussion ............................................................................................................. 36
6.2 Resultatdiskussion .......................................................................................................... 39
6.3 Slutsatser och förslag på fortsatt forskning .................................................................... 42
Litteraturförteckning ............................................................................................................. 44

Bilagor
Bilaga 1: Frågor från webbenkäten..........................................................................................48
Bilaga 2: Informationsbrev.......................................................................................................49
Bilaga 3: Informationsbrev med bildstöd.................................................................................50

Tabeller
Tabell 1: Data om respondenter...............................................................................................19
Tabell 2: Enkätfrågor som inkluderats i forskningsfrågorna...................................................22
Tabell 3: Vem hittade respondentens första arbetsplats?.........................................................28
Tabell 4: Hur hittade respondenten sin första arbetsplats?......................................................29
Tabell 5: Respondenternas nuvarande arbetsuppgifter............................................................30
Tabell 6: Arbets- och sysselsättningsuppgifter i relation till utbildning..................................32
Tabell 7: Arbetsform i relation till upplevd lön.......................................................................33
Tabell 8: Arbetsform i relation till upplevd trivsel på arbetsplatsen........................................34

1 Inledning
I Finland finns det enligt Verneri (2020) ungefär 30 000 arbetsföra personer med någon form
av funktionsnedsättning. Av dem jobbar 9 000 inom arbetsverksamhet, 2 300 inom
utlokaliserad arbetsverksamhet och 6 000 inom dagverksamhet. Av 30 000 personer har enbart
600 ett vanligt lönearbete, det vill säga ett avlönat arbete med samma arbetsvillkor som andra.
Personer med funktionsnedsättning hör enligt Tideman, Lövgren, Szönyi, Bergkvist och
Haghjo (2017, s. 2) till en av de grupperna i samhället som har svårast att etablera sig i
arbetslivet. Det finns flera olika faktorer som påverkar och har betydelse för att man ska få ett
arbete. Det handlar inte enbart om individuella förutsättningar utan också om
omgivningsrelaterade faktorer så som lagstiftning, stöd och omgivningens attityder.
Alla personer som vill och har möjlighet att arbeta borde få ett arbete med lön. FDUV har
tillsammans med Kehitysvammaliitto startat en kampanj för att försöka ändra lagstiftningen
kring arbetsverksamhet. Många som arbetar eller är sysselsatta inom arbetsverksamhet utför
produktiva uppgifter, men eftersom de inte är anställda saknar de lön och förmåner som en
vanlig löntagare har. I FN:s konvention om rättigheter för personer med funktionsnedsättning
(2016) framkommer det att personer med funktionsnedsättning har rätt till arbete på samma
villkor som andra. Arbetet ska vara jämlikt där samma rättvisa arbetsvillkor tillämpas på alla.
Där ska det finnas lika möjligheter och lika lön för lika arbete. I vår undersökning vill vi därför
undersöka hur fördelningen av respondenterna är inom de olika arbetsformerna och hurdana
arbets- och sysselsättningsuppgifter de har.
Arbete och sysselsättning har en stark koppling till människans upplevda livskvalité. UmbCarlsson och Lindstedt (2010, s. 245) beskriver att för många människor med
funktionsnedsättning handlar livskvalitet om att uppfylla dagliga behov. Livskvaliteteten kan
delas in i fem teman: social status, självbestämmanderätt, trygghet, social tillhörighet och
självvald ensamhet. Till dessa fem teman hör att personen har ett boende, bra hälsa och livsstil,
utbildning, arbete och daglig aktivitet samt möjlighet till rekreation och kultur. Svanelöv,
Enarsson, Flygare Wallén och Stier (2019, s. 209) beskriver liksom Umb- Carlsson och
Lindstedt (2010, s. 245) att till den sociala statusen hör att man har ett jobb och en inkomst.
Därmed kan arbete betraktas som en viktig del av en vuxen människas liv.

1

1.1 Val av forskningsområde
Denna avhandling är utarbetad inom projektet Rätt att lära- Förmåga att undervisa som på
finskt håll heter Oppijan oikeus- Oppettajan taito. Projektet förverkligas som ett samarbete
mellan Hämeen ammattikorkeakoulu som fungerar som koordinator för projektet och HaagaHelia ammattikorkeakoulu, Helsingin yliopisto, Jyväskylän ammattikorkeakoulu, Oulun
ammattikorkeakoulu, Oulun yliopisto, Tampereen yliopisto och Åbo Akademi. I denna
avhandling ligger fokus på Åbo Akademis samarbete med yrkesutbildaren Optima för att ta
reda på hur nuvarande livssituation ser ut för den före detta studerande inom krävande särskilt
stöd som blivit utexaminerad för 1–10 år sedan.
Projektet Rätt att lära - förmåga att undervisa är indelat i tre undersökningsområden: arbete,
boende och livskvalité. Vi har valt att fokusera på arbetsdelen eftersom vi är intresserade av att
ta reda på hurdan arbets- eller sysselsättningsform de före detta studerande har och vilken
arbetssituation de befinner sig i, samt vilka arbetsuppgifter personerna har i nuläget. Tack vare
den handledning och den utbildning som erbjuds på Optima vill vi tro att personer med någon
form av funktionsnedsättning som går en utbildning med krävande särskilt stöd har lättare att
inkluderas på arbetsmarknaden, där de har samma möjligheter och lika arbetsvillkor som alla
andra.
Alla studerande som går en utbildning med krävande särskilt stöd inom yrkesutbildningen har
inte en funktionsnedsättning eller en konstaterad diagnos, en del kan till exempel ha
stora inlärningssvårigheter. Eftersom gränsen mellan stora inlärningssvårigheter och
funktionsnedsättning kan upplevas som diffus har vi valt att använda oss av begreppet
funktionsnedsättning. Enligt Terveyden ja hyvinvoinnin laitos (2019) kan funktionsnedsättning
definieras som en begränsning av fysisk, psykisk eller intellektuell funktionsförmåga. Granlund
och Göransson (2019, s. 12) beskriver att funktionsnedsättning kan upplevas som
personegenskaper eller som ett resultat av att miljön inte är utformad och anpassad till
personens förutsättningar.
Vår undersökning är betydande inom detta forskningsområde eftersom det finns en tydlig
forskningslucka på finlandssvenskt håll om hur personer med funktionsnedsättning kommer ut
i arbetslivet och hur de upplever sitt arbete. Utgående från undersökningens intresseområde är
syftet med denna avhandling att undersöka vägen ut i arbetslivet för före detta studerande som
studerat med krävande särskilt stöd inom yrkesutbildningen. Studien fokuserar på
respondenternas nuvarande arbete och sysselsättning. Med hjälp av tre forskningsfrågor vill vi
2

ta redan på hur stor del av undersökningsgruppen som har ett arbete eller en sysselsättning och
om deras arbete och arbetsuppgifter motsvarar deras utbildning. Undersökningen fokuserar på
respondentens trivsel på arbetsplatsen och om de upplever att de får tillräckligt med lön för sitt
arbete.
I avhandlingar inom högre högskoleexamen som skrivs gemensamt av fler skribenter bör
arbetsfördelningen framgå (Forsknings- och utbildningsservice, 2020, s. 10). I denna
avhandling ansvarar båda skribenterna för alla delar i avhandlingen.

3

2 Bakgrund
I bakgrundskapitlet presenteras krävande särskilt stöd inom yrkesutbildning med fokus på den
nya yrkesutbildningsreformen och Optimas verksamhet. Därefter redogörs för handledning ut
i arbetslivet och arbete med stöd. Slutligen presenteras och definieras arbete och
sysselsättning.

2.1 Yrkesutbildningen i Finland
Enligt Utbildningsstyrelsen (2020) är en yrkesutbildning en praktikorienterad utbildning, där
examina medför ett brett utbud av olika former av yrkeskunnande. Yrkesutbildningen leder till
att den studerande får färdigheter att utöva ett visst yrke. Efter avlagd yrkesinriktad
grundexamen kan man välja att fortsätta ut i arbetslivet eller studera vidare antingen inom
yrkesinriktad tilläggsutbildning, vid en yrkeshögskola eller vid ett universitet.
Lagen om yrkesutbildningen (531/2017) är grunden till den nya yrkesutbildningsreformen som
trädde ikraft 1.1.2018 i Finland. Lagen om yrkesutbildningen medförde omstruktureringar inom
verksamheten. För omstrukturering och utveckling krävdes förnyelse av yrkesutbildningens
finansiering,

verksamhetsprocesser,

styrning

och

examenssystem.

Förnyelsen

av

yrkesutbildningen ansågs vara nödvändig för att yrkeskompetensen skulle motsvara
arbetsmarknadens behov. (Social- och hälsovårdsministeriet, 2018)
Den nya lagen om yrkesutbildningen strävar efter arbetslivsorientering, kompetensinriktad och
kundorienterad utbildning. Reformen innebär en mera flexibel och anpassad studiegång för
studerande. Detta eftersträvas genom att utforma en studieplan som passar individen
bäst (Social- och hälsovårdsministeriet, 2018; Undervisnings- & kulturministeriet, u.å.;
Optima, u.å.). För varje studerande inom yrkesutbildningen gör man upp en individuell plan
där man beaktar den studerandes behov. Planen utgör grunden för bland annat planering av stöd
och handledning. (Social- och hälsovårdsministeriet, 2018)
2.1.1 Krävande särskilt stöd inom yrkesutbildningen
Enligt Utbildningsstyrelsen (2020) har en studerande rätt till krävande särskilt stöd om hen har
stora inlärningssvårigheter, funktionsnedsättning, sjukdom eller behöver omfattande och
mångsidigt

särskilt

stöd.

I

Finland

finns

det

sex

allmänna

läroanstalter

samt

specialyrkesläroanstalter inom yrkesutbildningen som fått i uppdrag att ordna krävande särskilt
4

stöd. En studerande som har rätt till krävande särskilt stöd kan avlägga en yrkesinriktad examen,
delar av en examen eller en handledande utbildning. De handledande utbildningarna (VALMA
och TELMA) handleder för yrkesutbildning och för arbete men även för ett självständigare liv.
Under studietiden har en studerande som får krävande särskilt stöd rätt till resurser och
hjälpmedel som stöder den studerande.
Enligt Optima (u.å.a) kan krävande särskilt stöd fås för att genomföra en utbildning som
handleder för grundläggande yrkesutbildning. Optima (u.å.c) förklarar att VALMAutbildningen förbättrar möjligheterna att klara av en yrkesinriktad grundexamen. I den ettåriga
utbildningen ingår orientering i yrkesutbildningen och utvecklande av färdigheter för studier
och kommande arbetsliv. Enligt Optima (u.å.b) ger TELMA- utbildningen studerande som
behöver särskilt stöd på grund av sjukdom eller funktionsnedsättning färdigheter för ett gott
och självständigt liv. Utbildningen handleder till arbete och självständigt liv och struktureras
enligt studerandes individuella mål och färdigheter.

2.2 Optimas verksamhet med fokus på krävande särskilt stöd
Krävande särskilt stöd är en skild utbildningslinje inom Optima där det erbjuds ett urval av
utbildningar. Optima ordnar utbildning på tio olika ställen i hela Svenskfinland, där
yrkesinriktad utbildning med krävande särskilt stöd finns på tre orter: Jakobstad, Vasa och
Nykarleby. På dessa orter kan man få grundexamen och delar av examen inom bilservice,
fastighetsskötare, hus- och hemservice, inom kök, textil, trä och fastighet. På Optima innebär
yrkesinriktad utbildning med krävande särskilt stöd att studerande får undervisning i mindre
grupper där differentiering sker genom individuella mål och individuell undervisning.
Studerande förses under studietiden med utökad elevvård, fostran till självständighet och
boendeträning. Vid behov finns det även tillgång till terapier. (Optima, u.å.)
Optima är den enda specialyrkesläroanstalten på svenskspråkigt håll som erbjuder yrkesinriktad
utbildning och handledande utbildning med möjlighet att studera och få stöd inom krävande
särskilt stöd. Optima jobbar enligt utbildningstrappan, vilket innebär att studerande erbjuds
utbildning på rätt nivå. Undervisningen består av smågruppsundervisning men med individuella
lösningar. Målet är att ge studerande livskompentens på samma gång som man vill ge
studerande beredskap att möta vuxenlivet. Optimas yrkesinriktade utbildning med stöd inom
krävande särskilt stöd lovar studerande en utbildningsgaranti som innebär att studerande efter

5

avslutande studier ska ha arbete enligt egna förutsättningar, en trygg boendesituation och en
betydelsefull fritid. (Optima, u.å.)

2.2.1 Handledning ut i arbetslivet
Keskinen (personlig kommunikation, 29 januari 2020) som jobbar som koordinator vid den
yrkesinriktade specialundervisningen vid Optima beskriver att processen för att hitta en lämplig
arbetsplats för studerande som fått krävande särskilt stöd påbörjas redan det första studieåret.
Under studietiden har studerande flera så kallade LiA perioder vilket innebär lärande i arbetet.
Det är vanligt att många studerande hittar en arbetsplats under någon av sina LiA perioder.
Under dessa perioder sker ett kontinuerligt samarbete mellan Optima och arbetsplatsen, och
både koordinatorn och lärarna vid Optima följer upp hur studerande klarar sig på arbetsplatsen.
Inom krävande särskilt stöd används metoden ”arbete med stöd”. Inom Optimas verksamhet
använder man metoden för att hitta en arbetsplats, handleda arbetsplatsen gällande eventuella
stödåtgärder och förbereda studerande för det kommande arbetet. Under processen utgår man
alltid från den studerandes egna önskemål och färdigheter. (Keskinen, personlig
kommunikation, 29 januari 2020)
Arbete med stöd (Supported employment) är en modell som utgår från styrkor och betonar
respekt för individen (Sundqvist, 2016). Modellen är användbar då man vill skapa bättre
förutsättningar för personer med funktionsnedsättning att etablera sig på arbetsmarknaden.
Lövgren, Markström och Sauer (2014, s. 1) betonar att genom arbete med stöd har personen
möjlighet att få individuellt stöd där behov och färdigheter ställs i relation till arbetsplatsen.
Enligt Sundqvist (2016) omfattar modellen i dagens läge inte endast personer med komplexa
funktionsnedsättningar utan den omfattar alla arbetssökande. Målet med modellen är att hitta,
få och behålla ett arbete.
Då en studerande närmar sig slutskedet av sina studier är det viktigt att tänka på hur framtiden
kommer att se ut. Enligt Internationella konventionen om ekonomiska, sociala och kulturella
rättigheter (6/1976) har var och en själv rätt att välja sitt arbete och därför har Optima en viktig
roll att vid handledningen ut i arbetslivet ta reda på studerandes drömmar, mål och egna tankar
om framtiden. Förutom studerandes egna tankar om sin framtid måste eventuella begränsningar
tas i beaktande. För att studerande ska kunna nå sina mål måste målsättningarna vara i fokus
redan från början av studierna och en kontinuerlig dialog behövs under hela studietiden.
(Keskinen, personlig kommunikation, 29 januari 2020)
6

Enligt Keskinen (personlig kommunikation, 29 januari 2020) lyckas studerande nästan alltid få
en arbetsplats efter avslutade studier och under studierna har ett stödnätverk byggts upp kring
studerande. Om fallet ändå är att studerande inte får en arbetsplats försäkrar sig Optima om att
studerande har en person som hjälper dem vidare i arbetssökningen. Dessa personer kan vara
någon från Arbetskliniken, TE-byrån, kommunens rehabiliterande arbetsverksamhet,
socialhandledare,

sysselsättningshandledare

eller

någon

från

uppsökande

ungdomsarbete. Keskinen (2020) förklarar Optimas utbildningsgaranti på följande sätt: “inte
att alla garanteras lönejobb efter skolan utan att vi ser till att det finns planer för fortsättningen
och vid behov ett nätverk som stöder kring sysselsättning, boende och fritid.”

2.2 Arbete och sysselsättning
Enligt Nationalencyklopedin (u.å.) innebär begreppet ”arbete” en verksamhet som människan
försörjer sig på, där människan bidrar till nyttig produktion. Sysselsättning är ett annat ord för
aktivitet. Sysselsättning innebär att delta i en arbetsliknande aktivitet på vardagarna. Keskinen
(personlig kommunikation, 29 januari 2020) beskriver att de inom Optimas verksamhet har en
bred syn på vad begreppet arbete betyder. För att vara tydligare används ofta begreppet
”sysselsättning” istället. Arbete eller sysselsättning kan exempelvis handla om lönearbete,
rehabilitering, arbetsträning, arbete vid arbetscentral eller vidare studier.
Tideman (2000, s. 108) beskriver att personer med någon form av funktionsnedsättning har
samma sociala behov att arbeta som personer utan någon form av funktionsnedsättning. Arbete
är en viktig del för att människor ska kunna uppleva god livskvalitet och delaktighet i samhället
(Umb-Carlsson & Lindstedt, 2010, s. 245; Tideman, 2000, s. 108). Arbete ger enligt Tideman
(2000, s. 108) inte enbart en ekonomisk självständighet utan också en känsla av gemenskap.
Arbete bidrar även till möjlighet till sociala relationer och personlig utveckling.
För personer med funktionsnedsättning är meningsfulla och passliga arbetsuppgifter och ett
arbetsklimat som respekterar jämlikhet avgörande för arbetstrivseln. Det är svårt att definiera
vad begreppet arbetstrivsel är eftersom det bestäms av olika faktorer. Arbetstrivsel enligt
Arbetarskyddscentralen (u.å.) innebär att arbetstagaren upplever en trygg, sund och väl ledd
organisation och arbetsmiljö. Arbetsplatsen har en fungerande arbetsgemenskap som stöder
individens yrkesskicklighet och utveckling. Spector (1997) beskriver att arbetstrivsel handlar
om hur personen känner och upplever sitt arbete och huruvida arbetsplatsen möter
arbetstagarens fysiska och psykiska behov. Arbetstagarens upplevda arbetstrivsel på
arbetsplatsen påverkar också huruvida arbetstagaren tycker om eller inte tycker om sitt arbete.
7

I tidigare forskning framhävs sambandet mellan arbetsmotivation och arbetstrivsel. Alvesson
(refererad i Wallgren, 2011, s. 23) hävdar att upplevd motivation i arbete leder till trivsel och
tillfredsställelse på arbetsplatsen. Arbetstrivseln påverkas positivt av exempelvis lön,
varierande stimulans i form av arbetsuppgifter, delaktighet och bekräftelse av arbetsgivare och
arbetskollegiet.

2.2.1 Rätt till arbete och sysselsättning
Den 3 januari 1976 har Finland förbundit sig att följa den Internationell konventionen om
ekonomiska, sociala och kulturella rättigheter (6/1976) vilket innebär att alla i Finland har rätt
till arbete och rätt till en trygg och hälsosam arbetsmiljö.
Den allmänna förklaringen om de mänskliga rättigheterna innehåller 30 artiklar om
människors mänskliga- och grundläggande rättigheter. Enligt artikel 2 är alla utan åtskillnad av
något slag berättigade för de rättigheter och friheter som uttalas i förklaringen. Artikel 23 i Den
allmänna förklaringen om de mänskliga rättigheterna beskriver rätten till arbete och lika lön
för lika arbete. Alla bör ha samma rätt till rättvis och tillfredsställande ersättning som bidrar till
ett människovärdigt liv. (Finlands FN-förbund, 2019)
Internationella konventionen om ekonomiska, sociala och kulturella rättigheter (6/1976)
specificerar de ekonomiska, sociala och kulturella rättigheter som nämns i FN:s
människorättskonvention. Enligt denna konvention har var och en rätt till en tillräckligt god
levnadsstandard, rätt till utbildning och rätt till mänskliga och rättvisa arbetsförhållanden. Var
och en har även rätt att själv välja eller ta emot ett arbete och njuta av rättvisa arbetsförhållanden
som säkerställer en mänsklig levnadsstandard och trygg arbetsmiljö.
FN:s konvention om rättigheter för personer med funktionsnedsättning (Finlands FN-förbund,
2016) kompletterar FN:s människorättsfördrag. Konventionen säkerställer grundläggande
frihet och lika rättigheter, som tillgodoses utan diskriminering. Konventionen omfattar
medborgerliga, politiska, ekonomiska, sociala och kulturella rättigheter. Det huvudsakliga
målet med konventionen är att främja likabehandling och avskaffa diskriminering. Artikel 27
om arbete och sysselsättning i FN:s konvention om rättigheter för personer med
funktionsnedsättning erkänner rätten till att personer med funktionsnedsättning bör ha samma
rätt till arbete och rätt att förtjäna sitt uppehälle. Konventionsstaterna ska skydda och främja
förverkligande av rätten till arbete genom att förbjuda diskriminering, skydda rätten till samma
villkor på arbetsplatsen och garantera att personer med funktionsnedsättning kan utöva
8

arbetsrättsliga och fackliga rättigheter. Åtgärder bör även vidtas för att trygga att personer med
funktionsnedsättning får utbildning och arbets- och yrkesvägledning. Personer med
funktionsnedsättning bör även få hjälp med att hitta och behålla en arbetsplats.

2.2.2 Olika former av arbete och sysselsättning
I Finland finns det enligt Kehitysvammaisten Tukiliitto (2018, s. 9) och FDUV (u.å) olika
former av arbete och sysselsättning för personer med funktionsnedsättning. Kommunerna och
samkommunerna är skyldiga att ordna och upprätthålla arbets- och dagverksamhet, samt
verksamhetscentraler. Dessa verksamheter ordnas för personer som inte har förutsättning att
arbeta i ett anställningsförhållande. Arbetsformerna redogörs grundligare i följande text.
Arbetsverksamhet
Kehitysvammaisten Tukiliitto (2018) beskriver att det finns olika former av arbetsverksamhet.
Personer som arbetar eller är sysselsatta inom arbetsverksamhet är inte anställda eftersom
verksamheten definieras som socialvård. Det innebär att de inte får förmåner som tillhör
en anställning, som exempelvis lön, semester eller pension. Arbetsverksamhet kan ges i en
arbetscentral eller ordnas som öppen arbetsverksamhet, eller så kallad utlokaliserad
arbetsverksamhet. Utlokaliserad arbetsverksamhet innebär att personen arbetar på en vanlig
arbetsplats, där syftet är att lära sig arbeta, få mera färdigheter och känna delaktighet inom en
arbetsgemenskap. De vanligaste arbetsplatserna inom utlokaliserad arbetsverksamhet är
storkök, caféer, butiker och arbetsplatser inom vården. I en arbetscentral kan arbetet innebära
snickeri- och textilarbete samt monterings- och förpackningsarbete som görs som
underleverantörsuppgifter för olika företag. Målen inom arbetscentralen är habiliterande eller
sociala, även om arbetsresultaten är av stor vikt. Kommunen betalar arbetsersättning 0–12 euro,
i genomsnitt fem euro per dag, för de personer som arbetar inom arbetsverksamhet både vid
arbetscentraler

och

på

vanliga

arbetsplatser

inom

öppen

arbetsverksamhet

(Kehitysvammaliitto, u.å.; Verneri, 2019).
Dagverksamhet
Enligt Kehitysvammaisten Tukiliito (2018, s. 9) och FDUV (u.å.) ordnas dagverksamhet för
personer som är i stort behov av stöd och inte är arbetsförmögna. Verksamheten ordnas inom
dagcentraler. Till dagverksamheten hör att stödja personen med funktionsnedsättning att klara
sig självständigt och att främja social delaktighet. Verksamheten planeras utgående från den
enskilda individen. Dagverksamhet kan exempelvis innefatta kreativ verksamhet, matlagning,
9

utfärder eller träning av sociala färdigheter. Dagverksamhet har inte samma avsikt som
arbetsverksamhet, eftersom man inom dagverksamhet inte tillverkar produkter eller producerar
tjänster som kan säljas. En person som deltar i någon form av dagverksamhet får en
arbetsersättning på 0–12 euro per dag (FDUV, u.å.).
Rehabiliterande arbetsverksamhet
Syftet med rehabiliterande arbetsverksamhet är att aktivera personer som under en längre tid
varit arbetslösa på grund av nedsatt arbets- och funktionsförmåga. Arbetsverksamheten i
rehabiliteringssyfte ordnas enligt individuella behov del- eller heltid under vardagarna, under
en period på 3–24 månader. Målet med verksamheten är att förbättra arbetstagarens livskontroll
och funktionsförmåga så att personen i framtiden kan sysselsättas eller delta i
sysselsättningsfrämjande tjänster. En person som är sysselsatt genom rehabiliterande
arbetsverksamhet räknas som arbetslös. Organiseringen av arbetsverksamhet i rehabiliterande
syfte är ett samarbete mellan arbets- och näringsbyrån samt den kommunala
socialvårdsmyndigheten. (Social- och hälsovårdsministeriet, u.å.)
Vanligt lönearbete
Enligt Verneri (2020) eftersträvas det att personer med funktionsnedsättning ska få ett vanligt
lönearbete men endast en väldigt liten del har en arbetsplats med vanlig lön. De flesta av de
personer med funktionsnedsättning som har ett vanligt lönearbete arbetar endast på deltid och
de har oftast fått det avlönade arbetet med hjälp av en handledare inom arbete med stöd.
Personer med funktionsnedsättning har samma rättigheter att få lika mycket lön som andra med
samma arbetsuppgifter. Folkpensionsanstalten (2020) informerar att ifall personer med
funktionsnedsättning får sjukpension och har ett vanligt lönearbete är gränsen för
förvärvsinkomsten 834,52 euro/mån (år 2020) före skatt. Ifall inkomsterna överstiger gränsen
sätts sjukpensionen på paus minst tre månader.

10

3 Tidigare forskning
I detta kapitel presenteras tidigare forskning kring arbetssituationen hos personer med
funktionsnedsättning. Det kan konstateras att på finskt håll har det gjorts väldigt lite forskning
som relaterar till det forskningsområde vi valt att fokusera på i denna avhandling, men i detta
kapitel presenteras den forskning som är mest relevant. I detta kapitel inkluderas forskning
kring vilken typ av arbete personer med funktionsnedsättning har, vilka faktorer som främjar
och vilka som förhindrar från att få ett arbete, hurdana attityder arbetsgivare har, arbetets
betydelse och hur personer med funktionsnedsättning upplever att de trivs på sin arbetsplats.

Arbetssituationen i Finland
Kehitysvammaliitto har år 2015 gjort en undersökning där syftet var att undersöka
arbetssituationen bland personer med funktionsnedsättning i Finland. Undersökningen gjordes
med hjälp av en enkät och i undersökningen deltog 1038 respondenter med olika typer av
funktionsnedsättningar. Av resultaten framkommer att 61,6 % av respondenterna arbetar på en
arbetscentral, 27,7 % inom öppen arbetsverksamhet, 15,1 % har ett vanligt lönearbete, 1,7 % är
arbetslösa och 3,2 % deltar i någon annan typ av verksamhet som stödjer arbetssökandet. Av
respondenterna uppgav 64 personer att de arbetar både på en arbetscentral och inom öppen
arbetsverksamhet och 17 personer uppgav att de arbetar på en arbetscentral och har ett vanligt
lönearbete. Detta innebär att en del av respondenterna har räknats med i flera av kategorierna
gällande vilka typer av arbetsformer respondenterna har. (Vesala, Klem & Ahlstén, 2015)
Kehitysvammaliittos undersökning visar att personer med funktionsnedsättning oftast jobbar
med olika städ- och tvättjänster, sortering och köksarbete. Andra arbetsuppgifter som
förekommer ofta är gårdskarlsuppgifter och andra utomhusarbeten. De personer med
funktionsnedsättning som har ett vanligt lönearbete jobbar oftast inom butiksbranschen, i
caféer, restauranger eller inom olika städtjänster. Då arbetsuppgifterna jämförs med
respondenternas utbildning framkommer det att inom alla utbildningslinjer arbetar 40 % med
något som motsvarar utbildningen. Personer som gått en utbildning inom hus- och hemservice,
affärsverksamhet eller lokalvård arbetar oftast med arbetsuppgifter som motsvarar den
utbildning som de gått. De som har en utbildning inom lagerarbete, teknik eller naturbruk har
oftast inte ett arbete som motsvarar utbildningen. (Vesala m.fl., 2015)
11

Den genomsnittliga arbetstiden för personer med funktionsnedsättning är 20–21 timmar i
veckan, oberoende av ifall arbetet äger rum i en arbetscentral, öppen arbetsverksamhet eller är
ett vanligt lönearbete. Arbetsdagarna är i genomsnitt 4–5 timmar. Resultaten visar att de som
arbetar inom öppen arbetsverksamhet får mer arbetsersättning än personer som arbetar på en
arbetscentral. I medeltal får personer med funktionsnedsättning fem euro per dag i
arbetsersättning. De personer som har ett vanligt lönearbete har i genomsnitt en månadslön som
underskrider gränsen för den förvärvsinkomst som får tjänas vid sidan om sjukpension. (Vesala
m.fl., 2015)
Praktikens betydelse
Folkpensionsanstalten har år 2014 utfört en undersökning gällande unga vuxnas hinder och
förutsättningar för arbetslivsmedborgarskap. Ekholm och Teittinen (2014) beskriver att syftet
med undersökningen var att undersöka vilka faktorer som befrämjar och vilka som förhindrar
en person med funktionsnedsättning att hitta ett arbete och utföra arbetet. I undersökningen
deltog unga vuxna med olika typer av funktionsnedsättningar som gått någon typ av
yrkesutbildning. Resultaten av undersökningen visar att faktorer som inverkar positivt på att få
ett arbete är utbildning, praktik under studierna, den ungas modiga attityd och aktivitet men
också hjälp av organisationer som stöder arbetssökandet. Då arbetsgivare intervjuades framkom
neutrala och positiva attityder till att anställa personer med någon typ av funktionsnedsättning.
Praktiker under studietiden har i fler tidigare studier visat sig ha stor betydelse för anställning
av personer med särskilda behov (Määttä, 2012; Lämsä, 2015; Ekholm & Teittinen, 2014).
Määttä (2012) beskriver i sin undersökning att alla informanter uppgav att de anställt personer
med funktionsnedsättning främst genom praktikperioder. Under praktiken bekantar sig
arbetsgivaren med den unga och får en bild av den ungas svagheter och styrkor.
Samhällets och arbetsgivarens attityd
I Kehitysvammaliittos undersökning som gjordes år 2016 var syftet att undersöka arbetsgivares
attityder gällande personer med funktionsnedsättning och det stöd som fås av arbetstränaren i
samband med anställning av personer med funktionsnedsättning. Vesala, Klem, AlaKauhaluoma och Harkko (2016) rapporterar att det i undersökningen deltog sammanlagt 75
arbetsgivare, varav 33 var inom privata sektorn, 27 inom offentliga sektorn och 12 inom tredje
sektorn. 114 personer med funktionsnedsättning rapporterades arbeta inom de organisationer
som deltog i undersökningen. Resultaten visar att 37 % av organisationerna har anställt personer
med funktionsnedsättning och av dessa organisationer är nästan hälften inom privata sektorn.
12

Resultaten av undersökningen rapporterar att arbetsgivare har väldigt positiva erfarenheter av
att anställa personer med funktionsnedsättning. Arbetsgivare anser att personer med
funktionsnedsättning kommer bra överens med kollegorna och kunderna och att de har ett
positivt inflytande på arbetsgemenskapen och på organisationens image. Arbetsgivare anser att
personer med funktionsnedsättning blir likvärdigt bemötta. Arbetsgivarna var också relativt
nöjda med det stöd de fått av arbetstränaren i processen att anställa en person med
funktionsnedsättning. Det visade sig att de arbetsgivare som har tidigare erfarenheter av att
anställa personer med funktionsnedsättning i allmänhet har en positivare attityd i frågan än
arbetsgivare som inte anställt personer med funktionsnedsättning.
Arbetets betydelse för personer med funktionsnedsättning
Misukka (2009) har undersökt arbetets betydelse för personer med funktionsnedsättning som
jobbar inom arbets- och dagverksamhet. Misukka (2009) grundar sin undersökning på Erik
Allardts indelning av välfärd i tre olika kategorier: levnadsstandard, sociala relationer och
självförverkligande. Utöver dessa kategorier framkom i undersökningen även andra
genomgående teman som arbetsledarens betydelse, känsla av självständighet, känsla av
värdighet och känsla av gemenskap både ur ekonomisk synvinkel (att få vara en del av
konsumtionssamhället) och ur en social synvinkel (att få vara en del av arbetsgemenskapen).
Enligt Misukka (2009) visar undersökningens resultat att arbete inom arbetsverksamhet eller
dagverksamhet främjar känslan av gemenskap, förebygger marginalisering och stöder
integration i samhället. Respondenterna delades in i tre kategorier enligt deras syn på arbetets
huvudsakliga betydelse. Flest personer placerade sig i gruppen som ser på arbetets betydelse ur
ett levnadsstandardsperspektiv. Dessa personer anser att arbetsersättningen är viktig för att tjäna
egna pengar och för att få en känsla av ekonomisk självständighet. På andra plats kom den
grupp som anser att arbete handlar om att förverkliga sig själv. Dessa personer upplever att det
viktigaste är arbetsuppgifterna, arbetet i sig och den uppskattning som fås av det gjorda arbetet.
Minst respondenter placerade sig i den grupp där arbetet ses som en betydande faktor för den
sociala aspekten i livet. De personer som placerade sig i denna grupp ser på arbetet inom
arbetsverksamhet eller dagverksamhet som något som stödjer sociala relationer, bidrar med
social närhet och medför glädje och lycka i livet. Inom alla dessa grupper upplevdes känslan av
uppskattning, både den egna uppskattningen av sig själv, men också andras uppskattning av det
gjorda arbetet, som väldigt viktig.

13

Eriksson (2008) har i sin undersökning kommit fram till att personer med funktionsnedsättning
ofta känner stolthet över det gjorda arbetet och de egna förmågorna. Personer med
funktionsnedsättning upplever att arbete ger struktur i vardagen och gör livet mer meningsfullt.
Av undersökningens resultat kan även tolkas att få utföra ett arbete och känna sig som en del
av samhället kan vara eller är viktigare än själva lönen för arbetet.
Ekholm och Teittinen (2014) och Eriksson (2008) poängterar att jämställdhet på arbetsplatsen
spelar en väldigt viktig roll för arbetstrivseln. Eriksson (2008) förklarar vidare att den gjorda
undersökningen tyder på att de flesta personer med funktionsnedsättning upplever att det råder
jämställdhet på arbetsplatsen. Gemenskapen på arbetsplatsen är en betydande faktor när det
kommer till arbetstrivsel. Specifikt för personer med funktionsnedsättning är det oerhört viktigt
att det råder ett gott arbetsklimat och en god gemenskap för att få känna sig likvärdig med andra.
Arbetstrivsel
Arbetstrivsel kan användas parallellt med den engelska benämningen Job Satisfaction
(Terveyden ja hyvinvoinnin ontologia, 2020). I denna avhandling kommer det svenska
begreppet arbetstrivsel att användas.
Pagán (2012) har undersökt arbetstrivsel och vilka faktorer som påverkar arbetstrivseln för
äldre arbetstagare i åldern 50–64 med någon form av funktionsnedsättning. I undersökningen
deltog 4018 personer från 11 europeiska länder, varav 2311 personer med någon form av
funktionsnedsättning.

Resultatet

visade

att

arbetstrivseln

för

personer

med

funktionsnedsättning påverkades av att få bekräftelse i sitt arbete, hur mycket stöd som fås i
svåra situationer och hur de klarar av olika fysiska utmaningar. För personer utan någon form
av funktionsnedsättning påverkades arbetstrivseln också av att bli bekräftad i sitt arbete och
hurdant stöd som de får på sin arbetsplats. Denna undersökningsgrupp uppgav även att lönen
spelar en stor roll för att känna arbetstrivsel.
I Kocman och Webers (2018) studie undersöktes begreppet arbetstrivsel hos personer med
intellektuell funktionsnedsättning. I studien deltog 129 personer från Luxemburg med mild eller
medelsvår intellektuell funktionsnedsättning. I studien fick respondenterna beskriva vad
arbetstrivsel innebär för dem. Utgående från respondenternas svar utformades tre kategorier
som relaterar till begreppet arbetstrivsel. 41 respondenter beskrev arbetstrivsel på ett holistiskt
sätt, det vill säga de emotionella och kognitiva tankarna om arbetet. Exempelvis vad personen
tycker om sitt arbete. Majoriteten av respondenterna (n=63) beskrev arbetstrivsel utifrån olika
aspekter, exempelvis sammanhållning i kollegiet, en bra övervakare och hurdana
14

arbetsuppgifter arbetstagaren har. Respondenterna beskrev mer sällan aspekter gällande mat,
hälsa och inkomst. Till den sista kategorin, självförverkligande (n=30), hörde respondenter som
hade beskrivit arbetstrivsel med fokus på den egna arbetsinsatsen. Respondenterna framhävde
bland annat att arbetstrivsel handlar om att göra något rätt på jobbet, känna acceptans fast man
gör misstag och att kunna utvecklas på sin arbetsplats.
Nästan en fjärdedel av deltagarna (n= 34) i Kocman och Webers (2018) studie hade svårigheter
att förstå begreppet arbetstrivsel och kunde inte associera begreppet med andra termer.
Utgående från resultatet i denna studie betonar forskarna vikten av att vid fortsatt forskning
säkerhetsställa förståelse för begreppet arbetstrivsel eftersom det råder en osäkerhet vad
begreppet innebär.
Akkerman, Kef och Meininger (2018) har undersökt nivåskillnader inom arbetstrivsel hos
personer med intellektuell funktionsnedsättning. I studien deltog 117 respondenter från
Holland, varav 57 var män och 60 kvinnor i åldern 18–67. Deltagarnas medelålder var 37 år.
De flesta av deltagarna (73 %) arbetade inom skyddat arbete på en arbetscentral eller
verksamhet med arbetsrelaterat stöd och tillsyn. 27 % av deltagarna arbetade inom utlokaliserad
arbetsverksamhet på den allmänna arbetsmarknaden. Data samlades in genom ett strukturerat
frågeformulär som koncentrerade sig på respondentens ålder, arbete, arbetsresurser, trivsel,
krav och personlighetsdrag.
Resultatet i Akkerman m.fl. (2018) studie visade att deltagarna kände sig generellt nöjda med
sina jobb. I motsats till förväntningarna fanns det ingen skillnad på arbetstrivsel mellan
deltagare inom skyddat arbete och utlokaliserad arbetsverksamhet. Arbetsresurser och ålder var
positivt associerade med trivsel. Arbetsresurser så som beslutsbehörighet, möjligheter att
utnyttja sina kunskaper och färdigheter, upplevelsen av meningsfullhet och socialt stöd från
kollegor och mentorer visade sig vara de mest betydelsefulla faktorerna för upplevd
arbetstrivsel. Jobbkrav och personlighet visade inga signifikanta samband med arbetstrivsel.
Personlighetsdrag påverkade inte heller uppfattningen om jobbkrav och jobbresurser.

15

4 Metod och genomförande
I detta kapitel presenteras syftet och forskningsfrågorna. Därefter redogörs för
datainsamlingsmetoden, undersökningens genomförande och val av respondenter samt analys
av data. Avslutningsvis presenteras tillförlitlighet, trovärdighet och etiska aspekter som tagits
i beaktande i undersökningen.

4.1 Syfte och forskningsfrågor
Syftet med denna avhandling är att undersöka vägen ut i arbetslivet för före detta studerande
som studerat med krävande särskilt stöd inom yrkesutbildningen. Studien fokuserar på
respondenternas nuvarande arbete och sysselsättning. Utgående från syftet har tre
forskningsfrågor utformats:
1. Hur gick det till när de före detta studerande fick sin första arbetsplats?
2. Vilka a) arbets- och sysselsättningsuppgifter har de före detta studerande på sin
nuvarande arbetsplats och b) hur motsvarar dessa uppgifter deras utbildning?
3. Hurdan arbetsform har de före detta studerande och finns det samband mellan a)
arbetsform och upplevd tillräcklighet av lön och b) arbetsform och trivsel?
Vår undersökning grundar sig på kvantitativa data som kompletteras med kvalitativa inslag, det
vill säga öppna frågor, för att få en djupare förståelse för det undersökta fenomenet. HesseBiber (2010, s. 14) beskriver att det vanligaste tillvägagångssättet är att inkludera en kvalitativ
komponent i en huvudsakligen kvantitativ undersökning. Det finns även undersökningar som
huvudsakligen är kvalitativa och kompletteras med kvantitativa data, men även i dessa fall får
det kvalitativa data oftast en assisterande roll. Orsaken till att kvalitativa data oftast får en
assisterande roll handlar om avsikten att komma till ett generaliserbart resultat och att framhäva
effekten av hur det berättade stöder det kvantitativa data.

4.2 Datainsamlingsmetod
I undersökningen fungerade enkät som datainsamlingsmetod. Denscombe (2016, s. 239)
beskriver att det finns tre karaktäristiska regler som ska uppfyllas i en enkät. Dessa tre är: den
ska vara utformad för att samla in data för analys, det ska vara ett forskningsmässigt
frågeformulär och informationen ska samlas in direkt av målgruppen. Enkäten som användes i
undersökningen bestod av 43 frågor. Åtta av frågorna behandlade respondentens bakgrund dvs.
16

kön, ålder, boendeort, nuvarande sysselsättning och vilken studielinje på Optima de studerat
inom. Enkäten var uppdelad i tre temaområden, arbete och sysselsättning, boendesituation och
livskvalité med fokus på fritid och sociala relationer.
Inom projektet Rätt att lära – förmåga att undervisa har arbetsgruppen vid Åbo Akademi, som
består av projektforskare, forskningsassistent och studiens skribenter utformat enkätfrågorna
till undersökningen. En del av enkätfrågorna har inspirerats av Sulo – kehitysvammaisten
subjektiivisen

hyvinvoinnin

asteikko,

som

är

ett

material

som

konstruerats

av

Kehitysvammaliitto för att utvärdera livskvaliteten hos personer med funktionsnedsättning. När
det första utkastet med enkätfrågor hade utformats gjordes en pilotstudie. Ejlertsson (2019, s.
99) betonar att pilotstudien fungerar som ett stickprov som innefattar några personer, liknande
de som senare kommer att besvara den slutliga enkäten. Olsson och Sörensen (2011, s. 42)
beskriver att en pilotundersökning är en förberedande undersökning där man kontrollerar att
forskningsprocessens

olika

delar

fungerar.

Utgående

från

en

pilotstudie

kan

undersökningsinstrumentet omstruktureras eller omformuleras. I projektets pilotstudie deltog
två studerande med krävande särskilt stöd, som fick medverka i en strukturerad intervju som
baserade sig på den utformade enkäten. Efter intervjuerna träffades Åbo Akademis och
Optimas representanter där de tillsammans utvärderande frågorna. Utgående från utvärderingen
ändrades 13 frågor, antigen genom omformulering eller omstrukturering av svarsalternativ. 7
av frågorna behövde fler svarsalternativ. Exempelvis lades ”ibland” till som svarsalternativ
utöver ”Ja/Nej”- alternativen. Sammanlagt omfattar undersökningen 43 frågor, varav 12 är
öppna frågor och resten har svarsalternativ. I vår avhandling har vi inkluderat frågorna 1–23
(bilaga 1) eftersom de är relevanta för vår undersökning.

4.2.1 Genomförande
Enligt Denscombe (2016, s. 244) måste forskare ur en etisk och praktisk aspekt ge en viss
bakgrundsinformation om undersökningen innan datainsamlingsprocessen påbörjas. I
bakgrundsinformationen är det viktigt att respondenterna får information om undersökningens
arrangörer, syfte, frivillighet och hur individens bidrag kommer att användas samt ifall svaren
kommer att behandlas konfidentiellt (Denscombe, 2016, s. 244; Patel & Davidson, 2011, s.
74). Individer som valts att delta i en undersökning behöver nödvändigtvis inte alltid se nyttan
i att delta och därför är det viktigt att försöka motivera och klargöra varför just den enskilda
individens bidrag är viktigt (Patel & Davidson, 2011, s. 74).

17

Innan datainsamlingen påbörjades skickades ett informationsbrev (bilaga 2) åt 250 före detta
studerande som studerat med krävande särskilt stöd inom yrkesutbildningen på Optima. De
studerande som gått handledande utbildning inom TELMA eller VALMA har inte inkluderats
i undersökningen. En förutsättning för att respondenterna självständigt ska kunna avgöra om de
önskar delta eller inte i undersökningen är att information är begriplig på en lämplig nivå
(Olsson & Sörensen, 2007, s. 56). För att säkerställa att alla mottagare av breven förstår
innebörden innehöll brevet även en lättläst version med bildstöd (bilaga 3). I brevet förklarades
syftet med undersökningen och att den före detta studerande kommer att kontaktas via
telefonsamtal.
Efter att informationsbreven skickats ut påbörjade forskningsassistenten uppringningen av
respondenterna. Uppringningen gav dåliga resultat och därmed byttes strategi till att skicka sms
istället, där respondenten informerades än en gång om projektet. Eftersom alla telefonnummer
inte gick att tolka från de personuppgifter som fanns till förfogande från Optimas register över
före detta studerande kontaktades slutligen endast 220 respondenter via sms. Av dessa 220
respondenter ville 70 respondenter delta i undersökningen. Insamlingen av data skedde under
perioden 12.12.2019–4.2.2020.
Datainsamlingsmetoden var en strukturerad telefonintervju som baserade sig på den färdigt
utformade enkäten. Telefonintervju valdes som datainsamlingsmetod för att garantera
tillförlitligheten av undersökningens resultat och för att garantera att så många som möjligt av
de valda respondenterna kunde delta i undersökningen. Telefonintervju har även konstaterats
vara lika effektiv som intervjuer ansikte mot ansikte och som postenkäter, eftersom människor
tenderar att vara lika öppna och ärliga i telefonsamtal (Denscome, 2016, s. 34). Kvale och
Brinkmann (2014, s. 190) påpekar att telefonintervjuer möjliggör intervju av människor som är
geografiskt avlägsna. Eftersom målgruppen i denna undersökning bor i olika delar av Finland
och även i Sverige var telefonintervju en lämplig datainsamlingsmetod. Telefonintervju är inte
heller lika kostsamt eller tidskrävande som intervjuer ansikte mot ansikte (Denscombe, 2016,
s. 34).
Telefonintervjuerna genomfördes av forskningsassistenten inom projektet. Patel och Davidson
(2011, s. 74–75) rekommenderar att ge respondenterna information om undersökningen i flera
steg, först via ett informationsbrev men även under intervjutillfället, före själva intervjun. För
att säkerställa att respondenterna är medvetna om undersökningens innebörd påbörjades
intervjun med att intervjuaren presenterade sig själv och upplyser respondenten om att de i
18

undersökningen förblir anonyma. Under intervjun fyllde intervjuaren i enkäten som gjorts via
programmet e-blankett som Åbo Akademis personal och studerande har tillgång till. E-blankett
använder skyddad informationsöverföring och säkerställer därmed att tredje parter inte kommer
åt uppgifterna (Åbo Akademi, 2017, s. 42).

4.2.2 Respondenter
Inför en undersökning är det viktigt att fundera på en urvalsram. En urvalsram innefattar
information om undersökningsgruppen. Informationen kan exempelvis fås genom kontaktlistor,
medlemsregister eller från olika organisationer (Denscombe, 2016, s. 65–66). I vår
undersökning grundar urvalet sig på Optimas kontaktregister på de studerande som blivit
utexaminerade inom de senaste 10 åren. Sammanlagt deltog 70 respondenter i undersökningen
som blivit utexaminerade mellan år 2009 och 2019 som fått krävande särskilt stöd inom
yrkesutbildningen på Optima. I tabellen nedan redogörs data om respondenterna.
Tabell 1.
Data om respondenter

Demografisk variabel

%

(n)

55,7
44,3

39
31

33,0
47,1
11,4
7,1
1,4

23
33
8
5
1

74,3
15,7
2,9
2,9
2,9
1,4

52
11
2
2
2
1

84,3
11,4
4,3

59
8
3

33,9
28,8

20
17

Kön
Man
Kvinna

Ålder
20–25 år
25–30 år
30–35 år
35–40 år
Bortfall

Boendeort
Österbotten
Nyland
Åboland
Åland
Sverige
Mellersta Finland

Sysselsättning
Arbetar eller har sysselsättning
Arbetslös
Studerar eller annat

Arbets- eller sysselsättningsform
Utlokaliserad arbetsverksamhet
Arbetsverksamhet (arbetscentral)

19

Vanligt lönearbete
Arbetsverksamhet och utlokaliserad arbetsverksamhet
Rehabiliterande arbetsverksamhet

27,1
6,8
3,4

16
4
2

Som man kan se i tabellen (tabell 1) är könsfördelningen mellan respondenterna jämn och
största delen av respondenter befinner sig i 20–30 års ålder. Ser man på boendeort kan man
konstatera att en majoritet på 74,3 % är bosatta i Österbotten och 20 % av respondenterna bor i
andra delar av Finland. En minoritet av respondenterna är bosatta i mellersta Finland, Åland
och Sverige. Utifrån tabellen kan man även konstatera att 84,3 % av respondenter har arbete
eller sysselsättning. De studerande som arbetar eller är sysselsatta har även fått uppge vilken
arbetsform de är sysselsatta inom. Utgående från respondenternas svar uppkom fem olika
kategorier. De vanligaste arbetsformerna är utlokaliserad arbetsverksamhet, arbetsverksamhet
(arbetscentral) och vanligt lönearbete.

4.2.3 Bortfall
I undersökningen deltog 70 av 220 kontaktade respondenter, vilket ger ett externt bortfall på
68,2 %. Det externa bortfallet utgörs av de personer ur urvalet som inte har möjlighet eller inte
vill delta i undersökningen (Ejlertsson, 2019, s. 29; Olsson & Sörensen, 2007, s. 93). Enligt
Denscombe (2016, s. 54) och Ejlertsson (2019, s. 29–30) är bortfall i undersökningar något som
blivit vanligare. Vid stora bortfall uppstår svårigheter vid tolkning av resultat och kan leda till
missvisning och felaktig generalisering av målgruppen.
Ejlertsson (2019, s. 29) beskriver att bortfallet på enskilda frågor bland respondenterna som
besvarat på enkäten benämns som internt bortfall. I undersökningen har enkätens fråga som
behandlar lön ett internt bortfall på 18,6 % (n=13), frågan har flervalsalternativ. I jämförelse
med flervalsfrågorna och de öppna frågorna fanns det ett större bortfall i de öppna frågorna. I
genomsnitt i de öppna frågorna var det interna bortfallet 11,4 % och det största bortfallet fanns
i enkätfråga 9b där det interna bortfallet var 17,1 % (n=12). Denscombe (2016, s. 252) och
Ejlertsson, (2019, s. 56, 131) betonar att det interna bortfallet generellt sett är större i enkäter
med öppna frågorna än i frågor som har svarsalternativ. Vissa frågor i enkäten har fasta
svarsalternativ där respondenten får komplettera svaret i en öppen fråga. Genom öppna frågor
har respondenten möjlighet att utveckla eller fördjupa sitt svar.

4.3 Bearbetning och analys av data
För att bearbeta det insamlade data finns det olika tillvägagångssätt. Vid bearbetning av
kvantitativa data ska man först kontrollera det inlagda data och rensa möjliga fel (Ejlertsson,
20

2019, s. 132). Eftersom SPSS Statistics enbart läser numeriskt data har Excel fungerat som ett
komplement vid de öppna frågorna. Genom att använda webbaserade enkäter finns det
möjlighet att enkelt flytta det insamlade data till andra statistik- och bearbetningsprogram,
hävdar Ejlertsson (2019, s. 114). Eftersom vårt data blev samlat i programmet e-blankett var
det möjligt att överföra enkätdata direkt till statistikprogrammet SPSS Statistics.
För att besvara den första forskningsfrågan inkluderades enkätfrågorna 13, 14a och 14b (bilaga
1). I enkätfråga 13 som var en flervalsfråga fick respondenterna redogöra för om de fick den
hjälp som de behövde från Optima för att hitta en arbetsplats efter avslutade studier. I enkätfråga
14a fick respondenterna svara på vem som hjälpte dem att hitta den första arbetsplatsen. Frågan
innehöll svarsalternativ. Fråga 14b var en öppen fråga där respondenterna fritt fick berätta hur
det gick till när de hittade sin första arbetsplats och vem som hjälpte dem.
För att besvara forskningsfråga 2a inkluderades enkätfrågorna 9a och 9b. Enkätfråga 9a är en
öppen fråga där respondenten besvarar vad hen arbetar eller studerar med just nu. Enkätfråga
9b bidrar med utförligare beskrivningar på hurdana arbetsuppgifter respondenten har på sin
arbetsplats. För att vidare ta reda på ifall respondenternas nuvarande arbetsuppgifter motsvarar
den utbildningslinje de gått inom Optima har respondenternas svar på 9a och 9b jämförts
manuellt med respondenternas svar på enkätfråga 7, där respondenterna har uppgett vilken
utbildningslinje de gått. En del av respondenterna har uppgett att de har fler än en arbetsplats
eller att de arbetar både på en arbetscentral och inom utlokaliserad arbetsverksamhet. För att
besvara forskningsfråga 2b har respondenternas alla arbetsplatser tagits i beaktande och ifall
minst den ena av arbetsplatserna motsvarar den före detta studerandes utbildningslinje har
svaret kategoriserats som att respondenten har motsvarande arbetsuppgifter.
I forskningsfråga 3a har svaren från enkätfrågorna 8a, 9a och 9b inkluderats. 8a är en
flervalsfråga där respondenten svarar på ifall hen arbetar eller studerar just nu. Eliasson (2013)
poängterar att då man undersöker samband bör det noteras att ifall många celler har ett lågt
förväntat värde minskar trovärdigheten. För att undvika detta skapades en ny variabel för
arbetsformen för att få grupper med större antal. Utgående från respondenternas svar
utformades fyra kategorier: arbetsverksamhet, arbetsverksamhet och utlokaliserade
arbetsverksamhet, utlokaliserad arbetsverksamhet och vanligt lönearbete. För att få fram
variablernas värden använde vi kommandot ”Frequencies→ Descriptive Statistics”. Genom
kommandot fick vi fram beskrivande värden och tabeller i önskad diagramform. Vid
kategoriseringen av arbetsformerna i forskningsfråga 3 blev det ett bortfall på 18,6 % (n=13).
21

Till bortfall räknas de som studerar eller är arbetslösa, de som inte uppgett vilken arbetsform
de arbetar inom och de som uppgett att de är sysselsatta inom rehabiliterande arbetsverksamhet.
Rehabiliterande arbetsverksamhet innebär att respondenten räknas som arbetslös och därmed
är det inte relevant att analysera respondentens syn på arbetstrivsel och lön. Sammanlagt
inkluderades 57 (81,4 %) respondenters svar och dessa utgör grunden för de procentuella
uträkningarna av resultaten (57= 100 %).
För att besvara forskningsfråga 3b har enkätfråga 9c, 18a och 18b inkluderats och jämförts med
de utformade kategorierna. 9c är en öppen fråga där respondenten får ge kommentarer till
nuvarande sysselsättning. Enkätfrågan inkluderades i denna forskningsfråga eftersom flera av
respondenterna i sina svar kommenterat arbetstrivseln.
För att vidare undersöka sambandet mellan arbetsform och upplevd lön jämfördes de utformade
kategorierna för arbetsformerna med enkätfråga 21 som ger svar på hur den före detta
studerande upplever sin nuvarande lön. För att ta reda på ifall det finns ett samband mellan
arbetsform och arbetstrivsel jämfördes de utformade kategorierna med respondenternas svar på
ifall de trivs på sin arbetsplats (forskningsfråga 18a). För att undersöka samband använde vi
programmet SPSS Statistics. För att kunna jämföra två variabler i SPSS bör kommandot
”Crosstabs” användas. Genom detta kommando fås tabeller eller diagram som beskriver
samband mellan variablerna (Eliasson, 2013). Det allra vanligaste testet vid korstabeller är
Pearson´s Chi-square test. Testet används för att undersöka ifall det finns ett statistiskt
signifikant förhållande mellan två variabler (McCormick, K., Salcedo, J. & Poh, A., 2015). För
att få reda på om det fanns något samband mellan arbetsform och lön och arbetsform och trivsel
gjordes ett Chi-Square test. Från resultaten kunde vi se procentuella fördelningen av
respondenternas svar men även hur variablerna förhåller sig till varandra. För att få reda på ifall
det finns ett signifikant samband mellan variablerna granskade vi signifikansvärdet som
presenteras som resultat av Chi-Square testet. Ifall signifikansvärdet är under 0,05 finns det ett
signifikant samband mellan variablerna som jämförts (Eliasson, 2013). I tabellen nedan (tabell
2) presenteras vilka enkätfrågor som inkluderats i forskningsfrågorna.
Tabell 2.
Enkätfrågor som inkluderats i forskningsfrågorna

Enkätfråga

F2
X

F3

7. Linje under Optimastudierna?

F1

8 a) Arbetar eller studerar du just nu?

X

X

9 a) Vad arbetar/studerar du med just nu?

X

X

22

9 b) Berätta om dina nuvarande arbetsuppgifter/studier

X

9 c) Kommentar till nuvarande sysselsättning/livssituation

X

13. När du tänker tillbaka på den sista tiden när du studerade på Optima,

X

fick du den hjälp du behövde för att hitta en bra arbetsplats efteråt?
14 a) Hur gick det till när du hittade din första arbetsplats/studieplats

X

14 b) Vem hittade din FÖRSTA arbetsplats/studieplats?

X

18 a) Trivs du på din arbetsplats/med dina studier?

X

18 b) Om nej, vad skulle du vilja att var annorlunda/hurudant jobb skulle

X

du egentligen vilja ha?
21. Tycker du att du får tillräckligt med lön för ditt arbete?

X

I den andra och tredje forskningsfrågan analyserades de öppna frågorna genom en kvalitativ
innehållsanalys. I en enkätundersökning som innehåller öppna frågor kan man behandla svaren
på olika sätt. Det vanligaste är att göra någon form av kvalitativ text eller innehållsanalys. Vid
analys av de öppna frågorna är det viktigt att tänka på att oftast är det en lite del av
respondenterna som besvarar de öppna frågorna vilket innebär att svaren inte kan behandlas
med samma säkerhet som svaren på de andra frågorna i enkäten. Den kvalitativa analysen av
svaren ska enligt Ejlertsson (2019, s. 131) därför betraktas som möjlighet till viss
tilläggsinformation och fördjupning inom ett visst fenomen.
Olsson och Sörensen (2007, s. 129) beskriver att innehållsanalys används för att på ett
vetenskapligt sätt analysera dokument, både skrivna men också sådana dokument som återger
tal. Innehållsanalys fokuserar på det som sägs, det vill säga innehållet i informanternas svar.
För att veta hur vi skulle gå tillväga för att analysera de öppna frågorna använde vi oss av
Descombes (2016, s. 392–293) sex steg vid en innehållsanalys. Dessa sex steg innefattar att
välja ett textavsnitt och bryta ner texten i mindre delar. Efter det ska forskaren utarbeta
kategorier för analys av data och sedan koda relevanta ord och meningar. De sista stegen är att
räkna förekomsten av de kodade enheterna och sedan analysera dessa i förhållande till andra
enheter i texten.

4.4 Kvalitetskriterier
Denscombe (2016) beskriver att forskare förväntas arbeta i enlighet med etiska normer och
inom lagens ramar. Kvalitetskriterierna är grundläggande riktlinjer för god forskning.
Kvalitetskriterier i en forskning tangerar undersökningens reliabilitet, validitet och

23

forskningsetiska aspekter. Eliasson (2013, s. 14) betonar att för en undersökning ska ha hög
trovärdighet är det viktigt att redan från början se till att reliabilitet och validitet beaktas.

4.4.1 Reliabilitet
Enligt Ejlertsson (2019, s. 121) beskriver reliabilitet tillförlitligheten i de enskilda frågorna och
är därför beroende av ifall frågorna ställts på ett korrekt sätt. Frågorna i undersökningen bör
vara stabila vilket innebär att ifall samma person svarar på samma fråga fler gånger bör svaret
alltid vara samma. Då reliabiliteten är hög har undersökningen få slumpmässiga fel. I vår
undersökning behandlar många enkätfrågor samma undersökningsområde vilket gör att
enkätfrågornas reliabilitet säkerställs. Exempelvis undersöker både enkätfråga 14a och 14b hur
den före detta studerande fått sin första arbetsplats.
Eliasson (2013, s. 15) påpekar att reliabiliteten bestäms av hur datainsamlingen utförs och
materialet bearbetas. Vid kvantitativa undersökningar gäller det att för forskaren att vara noga
med att undersökningen alltid genomförs på exakt samma sätt, oberoende tid och plats. Vid
kvalitativa undersökningar handlar det däremot om att försäkra sig om att det insamlade
materialet är pålitligt, det vill säga att inte missförstå respondenten eller källan som uppgifterna
kommer från. Ur en vetenskaplig synvinkel är reliabiliteten viktig för att andra ska kunna
kontrollera de data som resultaten av en undersökning bygger på. Undersökningens
trovärdighet kan ifrågasättas ifall resultaten inte går att kontrollera.
Reliabiliteten kan ökas genom att arbeta med variablerna. I en undersökning kan de viktigaste
variablerna mätas på fler olika sätt genom att ställa fler frågor som tangerar samma variabel.
Att förbereda undersökningen väl är en annan aspekt som bidrar till att öka reliabiliteten.
Genom att formulera tydliga instruktioner för genomförande av undersökningen och genom att
skapa tydliga rutiner undviks osäkerhet gällande undersökningens genomförande. Att öka
reliabiliteten i en undersökning bidrar även till bättre förutsättningar för en hög validitet.
(Eliasson, 2013, s. 15–16)
I denna undersökning har reliabiliteten garanterats genom att insamlingen av data alltid gjorts
på samma sätt. Eftersom undersökningen genomfördes med hjälp av en strukturerad
telefonintervju och enkäten till en stor del bestod av flervalsfrågor är möjlighet till egna
tolkningar liten och därmed ökar undersökningens reliabilitet. För att öka reliabiliteten
ytterligare har undersökningen förberetts noggrant genom att förbereda respondenterna men
också genom att göra en pilotstudie för att garantera att enkätfrågorna fungerar och ger svar på
det som undersöks. Enkätfrågorna har även granskats av representanter vid Optima.
24

4.4.2 Validitet
Fejes och Thornberg (2015, s. 258–259) beskriver liksom Eliasson (2013, s. 16) att validitet
beskriver forskningens kvalitet genom att referera till hur väl den genomförda undersökningen
svarar på det som undersöks. Begreppet validitet används på olika sätt inom kvantitativ och
kvalitativ forskning men i detta kapitel ligger fokus på enkätstudier och vilka validitetsbegrepp
som är lämpliga. I enkätstudier valideras frågorna i jämförelse med undersökningens syfte för
att ta reda på frågornas förmåga att ge svar på det som undersöks (Ejlertsson, 2019, s. 118–
119).
Ejlertsson (2019, s. 119–121) delar in validitetsbegreppet i kriterievaliditet, innehållsvaliditet
och begreppsvaliditet. Kriterievaliditet handlar om hur högt samband det finns mellan det som
frågan mäter och ett specifikt kriterium som frågan avses reflektera. Kriterievaliditet kan
ytterligare delas in i prediktiv validitet och samtidig validitet. Prediktiv validitet mäter ett
framtida beteende. I vår undersökning kan den prediktiva validiteten inte fastställas eftersom
enkätfrågorna inte mäter ett framtida beteende. Samtidig validitet innebär att både instrument
och kriterium är parallella i tiden. En hög samtidig validitet innebär att man bör kunna göra två
olika test som mäter samma sak och därmed få samma resultat.
Innehållsvaliditet handlar enligt Ejlertsson (2019, s. 120) om att bakgrunden, inklusive alla
områden, måste definieras och klargöras för att frågorna på ett korrekt sätt ska mäta resultaten.
Utöver detta handlar innehållsvaliditet också om hur bra frågorna enligt experters bedömning
är formulerade och mäter det som de avses mäta. I vår undersökning kan innehållsvaliditeten
garanteras eftersom enkätfrågorna utformats av Åbo Akademis och Optimas representanter.
Enkätfrågorna granskades ytterligare av de nämnda representanterna efter den gjorda
pilotstudien.
Ejlertsson (2019, s. 121) beskriver att Begreppsvaliditet innebär att enkätfrågorna bör basera
sig på en teoretisk bakgrund. För att begreppsvaliditeten ska vara hög krävs god kännedom av
de teorier som frågorna ska spegla, desto bättre enkätfrågorna stämmer överens med teorin,
desto högre är begreppsvaliditeten. I vår undersökning försäkrades begreppsvaliditeten genom
att forskare och assisterande representanter vid Åbo Akademi utarbetade enkätfrågorna, som
sedan även granskades av representanter från Optima som är experter gällande fokusgruppen i
denna undersökning. Fejes och Thornberg (2015, s. 259) hävdar att en del forskare ställer sig
mer kritiskt till begreppet validitet och hävdar att inom kvalitativ forskning lämpar sig
begreppen trovärdighet och tillförlitlighet bättre för att definiera hur noggrann och systematisk
25

forskningsprocessen varit. Tillförlitlighet handlar om hur datainsamlingen och analysen blivit
gjord och hur tillförlitliga undersökningens resultat är.

4.4.3 Forskningsetiska aspekter
Enligt Olsson och Sörensen (2007, s. 53) gäller forskningsetiska aspekter alla vetenskapliga
arbeten, oberoende om det är en kvalitativ eller kvantitativ forskning. Aspekterna innebär att
inte utsätta personer för psykiskt eller fysiskt skada, samt respektera personens integritet och
privatliv.
I en undersökning beskriver Olsson och Sörensen (2007, s. 53) att det är viktigt att betona
konfidentialitet, anonymitet och sekretess eftersom alla personer som ingår i ett
forskningsprojekt skyddas av olika regler. Konfidentialitet, anonymitet och sekretess innebär
säkerhet för personen som deltar i undersökningen för att säkerhetsställa att obehöriga inte ska
kunna ta del av det insamlade materialet eller kunna identifiera enskilda individer i
undersökningen. Under konfidentialitet hör även tystnadsplikt och handlingssekretess som
gäller alla personer inom forskningsprojektet. För att tydliggöra vikten av respondenternas
anonymitet och konfidentialitet har vi inom projektet avlagt ett sekretessavtal. I sekretessavtalet
framkommer hur personuppgifterna ska behandlas i enlighet med principer och bestämmelser.
Efter avhandlingens godkännande kommer allt insamlat data att raderas från våra elektroniska
apparater.
Inom forskningsetiska aspekterna hör även de etiska principerna. De etiska principerna är de
mest

grundläggande

faktorerna

i

alla

människors

relationer,

autonomiprincipen,

godhetsprincipen, principen att inte skada och rättviseprincipen. Autonomiprincipen handlar
om förmågan att respektera andras integritet och autonomi. Ur ett forskningsperspektiv innebär
det att forskaren ska ta hänsyn till personers möjlighet till självbestämmande och respektera
personens ställningstagande i olika sammanhang. Godhetsprincipen innebär att man ska sträva
efter att göra gott och förebygga skada. I en undersökning kan det handla om att sträva efter så
tillförlitlig kunskap som möjligt för att kunna förbättra och implementera förebyggande
åtgärder inom området som undersöks. Principen att inte skada innefattar att forskaren
respekterar personens värderingar och integritet. Den fjärde principen, rättviseprincipen,
handlar om att alla personer ska behandlas lika. I en undersökning kan det exempelvis betyda
att urvalet görs enligt vetenskapliga normer. (Olsson & Sörensen, 2007, s. 54–55)
I undersökningen har de etiska principerna tagits fasta på i olika skeden. Enligt vetenskapsrådets
principer för urval (Olsson & Sörensen, 2007, s. 55–56) ingick det i informationsbrevet en
26

lättläst version med bildstöd för att säkerhetsställa respondenternas förståelse och uppfylla
begriplighetskravet vid information av projektets syfte. Efter att informationsbrevet skickats ut
till respondenterna fick de självständigt ta ställning till deltagande i undersökningen.
Ejlertsson (2019, s. 35–36) betonar även samma aspekter och principer som ovannämnt i de
fyra forskningsetiska kraven; Informationskravet, samtyckeskravet, konfidentialitetskravet och
nyttjandekravet. Inom dessa krav behandlas deltagande, självbestämmande rätten,
konfidentialitet och anonymitet samt hantering av det insamlade materialet. Olsson och
Sörensen (2007, s. 57–59) betonar att dessa grundläggande etiska riktlinjer är övergripande
normer inom forskningsarbete.

27

5 Resultat
I detta kapitel redovisar vi för resultaten av undersökningen. Resultatdelen är indelad i tre
delar i enlighet med forskningsfrågorna. I slutet av varje del presenteras en kort
sammanfattning av resultaten.

5.1 Den före detta studerandes första arbetsplats
Utgående från resultaten från kvantitativa data (tabell 3) kan man se att 57,1 % (n=40) av
respondenterna svarade att det var yrkesskolan Optima som hittade den första arbetsplatsen.
14,3 % (n=10) uppgav att familjen hittade den första arbetsplatsen och 10,0 % (n=7) anger att
de själva hittade den första arbetsplatsen. 7,1 %, det vill säga fem respondenter, uppgav att det
var en statlig eller kommunal instans som hittade arbetsplatsen. En respondent beskrev att det
var någon annan. Sju respondenter valde att inte besvara enkätfrågan, vilket ger ett bortfall på
10 %.
Tabell 3.
Vem hittade respondentens första arbetsplats?

Svarsalternativ

%

n

Statlig/kommunal instans

7,1

5

Optima

57,1

40

Min familj

14,3

10

Jag själv

10,0

7

1,4

1

10,0

7

Någon annan
Bortfall

Utgående från kvalitativa data (respondenternas utsagor) utformades fyra kategorier som
beskriver hur det gick till när respondenterna fick sin första arbetsplats (tabell 4). De fyra
kategorierna bestod av praktik, handledning av Optimas personal, på eget eller familjens
initiativ och genom socialtjänster. I tabellen nedan presenteras fördelningen av respondenterna
i de olika kategorierna.

28

Tabell 4.
Hur hittade respondenten sin första arbetsplats?
Kategorier

%

n

Praktik

40,0

28

Handledning av Optimas personal

27,1

19

På eget eller familjens initiativ

12,9

9

7,1

5

12,9

9

Genom socialtjänster
Bortfall

Utgående från respondenternas svar beskrev 67,1 % (n=47) att de fått sin första arbetsplats
genom tidigare praktik inom studierna på Optima eller genom handledning av Optimas
personal.
”Jag hade praktik vid arbetsplatsen först. Kuratorn hjälpte mig också med att få
arbete här.”
I resultatet uppgav 12,9 % (n=9) att de fått sin första arbetsplats genom att de själva aktivt sökt
arbete eller att någon ur familjen tagit kontakt med något företag. Fem respondenter berättade
att de genom socialtjänster i form av arbetsförmedling fått den första arbetsplatsen.
”Pappa hade vänner på verkstaden som hjälpte fixa arbete.”
”Jag tänkte att jag skulle fara till en däckfirma och fråga om dom behövde arbete.
Först fick jag arbete från våren och sen blev det utdraget till en längre tid.”
”Jag fick hjälp att komma in på ett program som FPA ordna, ett samarbete
med TE-byrån. Det var Optima som hittade programmet åt mig.”

Utgående från respondenternas utsagor beskrev 68,6 % (n=48) att de fått den hjälp de behövde
för att hitta en bra arbetsplats efter avslutade studier vid Optima. Nedan beskriver en respondent
om hjälpen hen fått för att hitta sin första arbetsplats.
”Lärarna i skolan hjälpte mig hitta arbete. De hjälpte mig förstå saker som inte
ens mina föräldrar kunde svara på. Jag var också på praktik till det ställe som
skulle bli mitt första arbete. Jag gjorde bra ifrån mig så de erbjöd mig arbete
efteråt.”

29

15,7 % (n=11) av respondenterna beskriver att de inte fått den hjälp som de behövt för att hitta
en bra arbetsplats efter studierna vid Optima. Två respondenter har vidare förklarat varför de
inte upplever att Optimas hjälp räckt till.
”Optima hade lovat mycket hjälp, men jag fick ingen hjälp. Jag sökte och
hittade min första arbetsplats själv. Jag kände att det var ett svek från skolans
sida.”
”Optima hjälpte dom andra lite mera än mig. Kanske dom räkna mig som lite
friskare än dom andra. Jag sku ha vila haft mera hjälp.”
Sammanfattningsvis kan man konstatera att de flesta respondenterna hittat sin första arbetsplats
genom Optima men också att familjen, respondenten själv och den statliga eller kommunala
instansen har varit viktiga aktörer vid arbetssökandet. Över hälften av respondenterna uppger
att de fått sin första arbetsplats genom tidigare arbetspraktik under studietiden eller genom
handledning från Optimas personal. Majoriteten av respondenterna upplevde också att de fått
den hjälp och handledning de behövt från Optima för att hitta en arbetsplats efter avslutade
studier. Enligt resultaten har Optima en stor roll vid arbetssökandet även om några motsatta
uppfattningar förekom av respondenternas svar. Genom praktik och handledning från Optimas
personal får studerande en möjlighet att ta sig in på arbetsmarknaden.

5.2 Respondenternas nuvarande arbets- och sysselsättningsuppgifter
I tabellen nedan (tabell 5) presenteras respondenternas svar på vilken typ av arbetsuppgifter de
har inom de olika arbetsformerna. Svaren har kategoriserats enligt vilka arbetsuppgifter
respondenterna har inom de olika arbetsformerna. I tabellredovisningen har de respondenter
som befinner sig inom kategorin ”arbetsverksamhet och utlokaliserad arbetsverksamhet”
(tabell 1) fördelats mellan kategorin arbetsverksamhet (arbetscentral) och utlokaliserad
arbetsverksamhet, eftersom de har arbetsuppgifter inom två olika arbetsformer. Eftersom en del
av respondenterna har fler än en arbets- eller sysselsättningsuppgift inom en arbetsform kan en
och samma respondent vara med i fler än en arbetsuppgift eller sysselsättning. Därmed kommer
ingen procentuell fördelning att presenteras. Av respondenterna har 11 uppgett att de för
tillfället är utan arbete eller sysselsättning och därmed har de inte inkluderats i denna
forskningsfråga.

30

Tabell 5.
Respondenternas nuvarande arbetsuppgifter
Arbetsform
Utlokaliserad arbetsverksamhet

Arbetsverksamhet (arbetscentral)

Rehabiliterande arbetsverksamhet

Vanligt lönearbete

Arbetsuppgifter/sysselsättning

n

Lokalvårdare

3

Köksarbete

6

Gårdskarlsuppgifter

5

Butiksarbete

5

Bilservice

2

Barnskötsel

2

Lokalvårdare

4

Köksarbete

5

Mediauppgifter

2

Slöjduppgifter

2

Gårdskarlsuppgifter

2

Packningsuppgifter

4

Biltvättare

1

Uppgifter på dator

2

It- stöd

1

Städuppgifter

1

Lokalvårdare

3

Köksarbete

5

Fabriksarbete

3

Bilservice

2

Butiksarbete

1

Logistik

2

Ordningsvakt

1

Utgående från tabellen kan man se att flest respondenter har arbete eller sysselsättning som
innefattar köksuppgifter. Respondenterna uppgav att köksuppgifterna bland annat innefattar
olika matlagningsuppgifter, dukning, servering, städning och diskning. Ett stort antal av
respondenterna arbetar också som lokalvårdare där de har olika städ- och tvättuppgifter.

31

5.2.3 Arbetsuppgifter i relation till utbildning
I tabellen nedan (tabell 6) presenteras fördelningen mellan vilka utbildningslinjer
respondenterna gått och hur många av dem som i nuläget har eller inte har arbetsuppgifter som
motsvarar utbildningslinjen. Flest respondenter, det vill säga 28,6 % (n= 20) har gått
fastighetslinjen i Nykarleby medan endast 7,1 % (n=5) har gått naturbruk/fastighet i Vasa. När
respondenternas studielinje jämförs med deras nuvarande arbetsuppgifter kan det konstateras
att 33,9 % (n= 20) av respondenterna i nuläget har arbetsuppgifter som motsvarar den utbildning
de gått. Däremot är det 66,1 % (n=39) av respondenterna som i nuläget inte har arbetsuppgifter
som motsvarar den utbildning de gått. Av de respondenter som i nuläget är sysselsatta med
uppgifter som motsvarar deras utbildning har flest gått inom utbildningslinjen hus och
hemservice (n=7). Av resultaten kan också ses att av de respondenter som har arbetsuppgifter
som inte motsvarar deras utbildning har flest gått utbildningslinjen fastighet (n=11). I tabellerna
nedan presenteras ytterligare fördelningen mellan vilka utbildningslinjer de gått som antingen
har arbetsuppgifter som motsvarar utbildningen eller som inte har motsvarande arbetsuppgifter.
Tabell 6.
Arbets- och sysselsättningsuppgifter i relation till utbildning
Utbildningslinje inom Optima

Motsvarar nuvarande arbete
utbildningslinjen inom Optima
%

n

Ja %

Fastighet (Nykarleby)

28,6

20

6

30,0

Hus och hemservice (Jakobstad)

24,3

17

7

Kökslinjen (Nykarleby)

18,6

13

Bilservice (Jakobstad)

11,4

Textillinjen (Nykarleby)
Naturbruk/Fastighet (Vasa)

%

Bortfall

11

55,0

3

41,2

10

58,8

-

5

38,5

7

53,8

1

7,7

8

1

12,5

5

62,5

2

25,0

10,0

7

1

14,3

5

71,4

1

14,3

7,1

5

-

1

20,0

4

80,0

Tot. 20

Nej

39

%
15,0

11

Vidare kan det konstateras att 16 respondenter är sysselsatta eller arbetar med köksuppgifter
(tabell 5) medan endast 5 av totalt 13 respondenter som gått kökslinjen i nuläget jobbar med
köksuppgifter. Detta innebär att även om flest respondenter jobbar med olika köksuppgifter har
väldigt få av dem gått kökslinjen. Detta stöder även resultatet som visar att 66,1 % har
arbetsuppgifter som inte motsvarar utbildningslinjen. Samma resultat kan ses då man granskar
hur många som är sysselsatta inom lokalvård jämfört med hur många som gått utbildningslinjen
hus och hemservice.
32

Sammanfattningsvis kan konstateras att ett lågt antal av respondenterna har i nuläget ett arbete
som motsvarar den utbildningslinje de gått. Det kan även konstateras att inom alla
utbildningslinjer är det ett större antal som har arbetsuppgifter som inte motsvarar den
utbildningslinje de gått vid Optima, än antalet som har arbetsuppgifter som motsvarar
utbildningslinjen.

5.3 Respondenternas arbetsformer
Resultaten av kategoriseringen av respondenternas arbetsform (tabell 7) visar att flest
respondenter, det vill säga 35,1 % (n=20) arbetar inom kategorin utlokaliserad
arbetsverksamhet. Av respondenterna arbetar 29,8 % (n=17) inom kategorin arbetsverksamhet
och 28,1 % (n=16) har ett vanligt lönearbete. Färst respondenter, det vill säga 7,0 % (n=4),
placerar sig i kategorin arbetsverksamhet och utlokaliserad arbetsverksamhet. Den sista
kategorin innefattar respondenter som arbetar och är sysselsatta inom båda arbetsformerna.

5.3.1 Samband mellan upplevd lön i förhållande till arbetsform
Utgående från resultaten kan det konstateras att totalt 76,4 % upplever att de får tillräckligt med
lön för sitt arbete. Av 55 respondenter uppger 23,6 % att de inte får tillräcklig med lön för sitt
arbete. De respondenter som jobbar inom arbetsverksamhet upplever 58,8 % att de får
tillräckligt med lön för sitt arbete. De respondenter som arbetar inom arbetsverksamhet och
utlokaliserad arbetsverksamhet upplever 75,0 % att de får tillräckligt med lön. Inom
utlokaliserad arbetsverksamhet anser 85,0 % att de får tillräckligt med lön för arbetet och inom
vanligt lönearbete beskriver 75,0 % att de får tillräckligt med lön.
Resultatet från Chi-Square testet visar att det inte finns ett signifikant samband mellan
arbetsform och upplevd lön p = 0,653, p>0,05. Det innebär att arbetsform inte påverkar hur
respondenten upplever sin lön.
Tabell 7.
Arbetsform i relation till upplevd lön
Arbetsform

Får du tillräckligt med lön för ditt arbete?
%

n

Ja

%

Utlokaliserad arbetsverksamhet

35,1

20

17

85,0

3

15,0

Arbetsverksamhet (arbetscentral)

29,8

17

10

58,8

5

29,4

Vanligt lönearbete

28,1

16

12

75,0

4

25,0

-

7,0

4

3

75,0

1

25,0

-

Arbetsverksamhet och utlokaliserad arbetsverksamhet

Tot. 42

33

Nej

13

%

Bortfall %
2

2

11,8

Sammanfattningsvis kan man fastställa att det inte finns ett signifikant samband mellan den
före detta studerandes upplevda lön i förhållande till arbetsform. Man kan ändå konstatera att
majoriteten av respondenterna upplever att de får tillräckligt med lön för sitt arbete oberoende
arbetsform.

5.3.2 Samband mellan upplevd arbetstrivsel i förhållande till arbetsform
Resultaten visar att 80,7 % av respondenterna trivs jättebra på sin arbetsplats medan 12,3 %
trivs ganska bra och 7,0 % trivs inte alls på sin arbetsplats. Då resultaten granskas vidare kan
det konstateras att de respondenter som är inom arbetsformen utlokaliserad arbetsverksamhet
trivs bäst på sin arbetsplats. Både inom kategorierna arbetsverksamhet och vanligt lönearbete
finns det några respondenter (n=2) som uppgett att det inte alls trivs på sin arbetsplats. Inom
kategorin arbetsverksamhet är det 4 respondenter som uppgett att de trivs ganska bra, men även
inom denna arbetsformskategori trivs majoriteten, det vill säga 64,7 % jättebra på sin
arbetsplats.
Tabell 8.
Arbetsform i relation till upplevd trivsel på arbetsplatsen.
Arbetsform

Trivs du på din arbetsplats?
Jag trivs

Jag trivs

%

n

jättebra

Utlokaliserad arbetsverksamhet

35,1

20

19

95,0

1

5,0

Arbetsverksamhet (arbetscentral)

29,8

17

11

64,7

4

23,5

Vanligt lönearbete

28,1

16

13

81,3

1

6,3

2 12,5

7,0

4

3

75,0

1

25,0

-

Arbetsverksamhet och utlokaliserad arbetsverksamhet

%

ganska bra %

Tot. 46

7

Nej

%
-

2

11,8

4

Från respondenternas kommentarer på nuvarande sysselsättning kan ses att 6 respondenter
självmant valt att kommentera trivseln på arbetsplatsen. Från kommentarerna framkommer att
respondenterna trivs bra på sin arbetsplats. Som betydande faktorer för trivseln nämns kollegor,
arbetsmängd och komplimanger av det gjorda arbetet. Tre av de respondenter som kommenterat
arbetstrivseln har inte gett någon vidare förklaring till vad som bidrar till trivseln på
arbetsplatsen.
”Jag trivs mycket bra med mitt arbete. Härliga kollegor.”

34

”Jag trivs bra här. Ibland är det mycket att göra, men oftast är det lagom.”
De respondenter som uppgett att de inte alls trivs eller trivs ganska bra på sin arbetsplats
förklarar vidare att de upplever att det är för mycket ljud på arbetsplatsen, arbetet är tråkigt, att
de hellre skulle jobba med något annat eller att de inte kommer överens med kollegiet eller
chefen.
”Det känns lite som om jag inte riktigt passar in i kollegiet. Jag känner mig lite
utanför ibland.”
”Det är ganska mycket oljud på arbetsplatsen. Jag tycker de sku vara lugnare på
arbetet.”
För att undersöka ifall det finns samband mellan arbetsform och upplevd trivsel på arbetsplatsen
gjordes ett Chi-Square test. Resultatet av testet visar att det finns inget signifikant samband
mellan arbetsform och arbetstrivsel p= 0,269, p> 0.05. Detta resultat innebär att arbetsformen
inte påverkar arbetstrivseln.
Sammanfattningsvis kan konstateras att majoriteten (n=46) av respondenterna trivs väldigt bra
på sin arbetsplats, medan sju respondenter uppgett att de trivs ganska bra och endast fyra
respondenter har uppgett att det inte trivs på sin arbetsplats. Arbetstrivseln har enligt resultaten
inget samband med respondenternas arbetsform.

35

6 Diskussion
I detta kapitel diskuteras studiens metod och resultat. Resultatet jämförs med den tidigare
forskningen inom ämnet och slutsatserna för studien presenteras. Avslutningsvis ges även
förslag på fortsatt forskning.

6.1 Metoddiskussion
Syftet med denna avhandling är att undersöka vägen ut i arbetslivet för före detta studerande
som studerat med krävande särskilt stöd inom yrkesutbildningen. Studien fokuserar på
respondenternas nuvarande arbete och sysselsättning. Undersökningen utgick från insamlade
data som en del av projektet Rätt att lära- Förmåga att undervisa. Som datainsamlingsmetod
användes telefonbaserad enkätintervju. Enkäten utformades av personal från yrkesutbildaren
Optima och Åbo Akademi.
Innan datainsamlingen påbörjades gjordes en pilotundersökning för att utvärdera enkätfrågorna.
Efter att vissa enkätfrågor omformulerats påbörjades intervjuerna. För att genomföra de
telefonbaserade enkätintervjuerna användes en kontaktlista över alla som studerat med
krävande särskilt stöd inom Optima under de senaste tio åren. Eftersom kontaktlistan inte var
uppdaterad stämde inte uppgifterna på de som studerat för fler år sedan ihop med de nuvarande
uppgifterna. I undersökningen deltog 70 av 220 kontaktade respondenter, vilket ger ett externt
bortfall på 68,2 %. Ett betydande bortfall kan leda till stor osäkerhet vid tolkning av resultaten
och ju större bortfallet är, desto större är risken för felaktig generalisering (Ejlertsson, 2019, s.
30). Urvalets storlek påverkar undersökningens trovärdighet (Eliasson, 2013, s. 114). I vår
undersökning kunde resultatet blivit annorlunda om flera respondenter deltagit. Vi kan vidare
spekulera kring om det externa bortfallet kan bero på felaktiga uppgifter om respondenterna.
På grund av felaktiga uppgifter väcktes frågor kring informationsbrevet som skickades ut före
undersökningen inleddes. Syftet med informationsbrevet var att informera respondenterna om
undersökningen, men eftersom breven skickades ut via posten och man inte kunde bekräfta att
adress och namn stämde kunde vi inte heller säkerhetsställa att alla respondenter fått
informationen.
I vår studie lämpade sig en kvantitativ metod med telefonbaserad enkätintervju som
datainsamlingsmetod med tanke på studiens urval och mängden data som skulle samlas in.
Genom att använda denna typ av metod nådde vi också ut till ett större antal respondenter
36

oberoende av boendeort. Andra positiva aspekter med telefonbaserad enkätintervju för just
denna målgrupp är att metoden inte ställer stora krav på respondenten så som läskunnighet och
fysiska handlingar. Vi vill dock lyfta fram att andra datainsamlingsmetoder också kunde ha
varit relevanta för denna studie. Vi kunde exempelvis ha undersökt ett mindre urval och enbart
använt en kvalitativ forskningsmetod för att få en djupare förståelse för undersökningsgruppens
arbets- och sysselsättningssituation.
Det insamlade materialet bestod av både kvantitativa data i form av flervalsfrågor och
kvalitativa data i form av öppna frågor. I studien fungerade kvalitativa data som komplement
till det kvantitativa på så sätt att materialet blev mera innehållsrikt när respondenterna själva
fick berätta och beskriva ett fenomen. Ejlertsson (2019, s. 80) poängterar även att öppna frågor
i en enkätundersökning kan ge ytterligare information till undersökningen. I enkäten behandlar
flera enkätfrågor samma undersökningsområde vilket gör att det finns mera information att
beakta i resultatet. Exempelvis i fråga 9a, b och c undersöks först var respondenterna jobbar
eller studerar, sedan fick respondenterna berätta om sina arbetsuppgifter eller studier och
slutligen ge övriga kommentarer. Då respondenternas svar analyserades märktes också att
respondenterna inom de öppna frågorna inte alltid direkt svarade på det som frågan syftade till.
Resultatens tillförlitlighet kan granskas kritiskt eftersom respondenterna kan ha tolkat frågorna
på felaktigt sätt.
Enkätens validitet och reliabilitet återspeglas i hur enkätfrågorna ställs i relation till syftet och
om de mäter det som är avsett att mäta (Ejlertsson, 2019 s. 118–120). I vår studie uppfyller
enkätfrågorna sitt syfte för att vi ska få svar på det som undersöks. Utgående från
respondenternas svar och utsagor i både den kvalitativa och kvantitativa delen i enkäten kan vi
uppleva att vissa frågor och begrepp var svåra att förstå för respondenten eller att det inte fanns
tillräckligt med kunskap om det som efterfrågades. Exempelvis kunde inte resultatet från
enkätfrågorna 22a och 22b (vilken typ av inkomst) användas i forskningsfråga 3a eftersom
majoriteten av respondenterna inte visste vilken typ av inkomst de hade, vilket skulle ha
påverkat resultatets tillförlitlighet.
I vår datainsamling har vi följt en god forskningsetisk praxis genom att beakta de fyra
forskningsetiska kraven: informationskravet, samtyckeskravet, konfidentialitetskravet och
nyttjandekravet (Ejlertsson, 2019, s. 35–36). Innan undersökningen inleddes fick deltagarna
information om undersökningen i form av ett informationsbrev. I brevet tydliggjordes vem som
arrangerade undersökningen och vad syftet med undersökningen var. I informationsbrevet
37

framkom även att deltagandet var frivilligt och att all information kommer att hanteras på ett
konfidentiellt sätt. Samtyckeskravet beaktades också vid uppringning av respondenterna,
eftersom de då hade möjlighet att bestämma om de ville medverka eller inte.
Vid en strukturerar intervju är undersöknings reliabilitet förknippad med intervjuarens förmåga
(Patel & Davidson, 2011, s. 104). I vår undersökning kan datainsamlingens reliabilitet
ifrågasättas eftersom vi själva inte utfört telefonintervjuerna. Vi kan heller inte säkerhetsställa
att intervjuaren inte gjort egna tolkningar vid nedskrivning av respondentens svar i den
kvalitativa delen. Som grund för den strukturerade intervjun fungerade den webbaserade
enkäten. Vid en strukturerad intervju går intervjuaren detaljerat genom ett frågeschema, vilket
inte sätter så stor press på intervjuaren (Eliasson, 2013, s. 27). Med detta vill vi anta att
intervjuaren i denna undersökning genomfört intervjuerna på ett trovärdigt sätt eftersom alla
respondenter fått samma uppsättning av enkätfrågor. Denscombe (2017, s. 239) betonar att om
alla som besvarar enkäten får samma identiska uppsättning av frågor bidrar det till att frågorna
blir exakta och underlättar vid bearbetning av svaren.
Vid bearbetning av både kvantitativa och kvalitativa data har vi valt att exkludera data som inte
berör vårt undersökningsområde. För att ge läsaren en uppfattning om urvalet har vi ändå valt
att inkludera en övergripande tabell med data om respondenterna. I resultatet har enbart
respondenter som har en sysselsättning eller ett arbete inkluderats eftersom vi valt att undersöka
före detta studerandes nuvarande arbete. Därav påverkas undersökningens interna bortfall. För
att redogöra för resultaten för forskningsfrågorna har vi valt att använda tabeller. I
forskningsfråga 3a och b har vi använt korstabell för att ta reda på sambandet mellan två
variabler.
I en enkätundersökning är en kvalitativ innehållsanalys mest relevant för att behandla svaren
på de öppna frågorna (Ejlertsson, 2019, s. 131). För att undersöka kvalitativa data har vi gjort
en innehållsanalys. Vid bearbetning av data har vi noggrant gått igenom och analyserat
respondenternas svar. Efter genomgången har vi manuellt kodat svaren enligt svarens
gemensamma nämnare och sedan grupperat dessa enligt passande kategorier. I exempelvis
forskningsfråga 2 har vi först kodat vilka arbetsplatser som finns och vilka arbetsuppgifter
respondenterna har. Vi vill betona att kodningen och kategoriseringen av kvalitativa data är
våra egna tolkningar av respondenternas svar och en annan typ av kodning kunde ha gett ett
annorlunda svar.

38

6.2 Resultatdiskussion
Undersökningens resultat tyder på att de flesta personer som gått någon utbildningslinje med
krävande särskilt stöd vid Optima har tack vare Optimas personal eller via praktik under
studietiden hittat en arbetsplats. Resultaten visar att över hälften av respondenterna hittat sin
första arbetsplats via praktik under studietiden. Detta resultat stämmer bra överens med tidigare
forskning inom ämnet. Ekholm och Teittinen (2014), Määttä (2012) och Lämsä (2015) har i
sina undersökningar kommit fram till att arbetsgivare helst anställer personer med
funktionsnedsättning via praktiker under studietiden. Under praktiken får arbetsgivaren en bild
av hurdan arbetstagare den studerande är och då är det lättare för arbetsgivaren att anställa den
studerande efter studierna.
I vår undersökning har 14,3 % uppgett att de i nuläget saknar ett arbete eller räknas som
arbetslösa. Enligt Statistikcentralen är arbetslöshetsprocenten 6,6 % hos personer i åldern 25–
34, det vill säga den ålderskategori som flertalet respondenter i vår undersökning befinner sig i
(Statistikcentralen, 2019). När arbetslöshetsprocenten jämförs med resultatet av vår
undersökning kan det konstateras att arbetslöshetsprocenten bland respondenterna i vår
undersökning är högre. Resultatet tyder på att arbetslöshetsprocenten bland personer med
funktionsnedsättning eller stora inlärningssvårigheter är större, än hos personer som inte har
någon funktionsnedsättning eller inlärningssvårigheter.
Resultaten visar att arbetsuppgifter inom lokalvård och kök är de allra vanligaste bland före
detta Optima studerande. Vesala m.fl. (2015) skriver att förutom olika städ- och tvättuppgifter
är även olika sorteringsuppgifter och köksarbete vanligt förekommande bland personer med
funktionsnedsättning. Tidigare forskning har visat att den vanligaste arbetsformen för personer
med funktionsnedsättning är arbete vid en arbetscentral medan en mycket mindre andel arbetar
inom utlokaliserad arbetsverksamhet eller har ett vanligt lönearbete (Vesala m.fl., 2015).
Resultatet från vår studie visar annorlunda eftersom ett större antal respondenter arbetar inom
utlokaliserad arbetsverksamhet än inom arbetsverksamhet (arbetscentral). Resultatet kan bero
på att många av respondenterna i vår undersökning har svåra inlärningssvårigheter men ingen
funktionsnedsättning och klarar därmed av ett arbete på en vanlig arbetsplats.
Av resultaten i vår undersökning kan det konstateras att 33,9 % av respondenterna har
arbetsuppgifter som motsvarar utbildningslinjen. Vesala m.fl. (2015) förklarar i sin
undersökning att då arbetsuppgifterna jämförs med respondenternas utbildningslinje kan det
konstateras att 40 % arbetar med något som motsvarar utbildningen. Detta tyder på att det är ett
39

väldigt vanligt förekommande fenomen att personer med någon form av funktionsnedsättning
antingen frivilligt eller ofrivilligt har arbetsuppgifter som inte motsvarar utbildningen.
Vesala m.fl. (2015) skriver att personer som gått en utbildning inom hus- och hemservice,
affärsverksamhet eller lokalvård oftast arbetar med arbetsuppgifter som motsvarar den
utbildning som de gått. Resultaten i vår undersökning tyder på annat eftersom även inom de
arbetsuppgifter som är väldigt vanliga bland personer med funktionsnedsättning finns det få
som gått motsvarande utbildning. Detta kan tolkas som att orsaken till att många har
arbetsuppgifter som inte motsvarar utbildningen inte beror på att det inte finns jobb att få inom
den egna branschen. Resultatet på denna forskningsfråga är intressant eftersom Ekholm och
Teittinen (2014) skriver att arbetsgivare betonar att utbildning är en av de avgörande faktorerna
för anställning av personer med funktionsnedsättning. Samtidigt blir man även fundersam över
varför det verkligen är så att en så stor andel som 66,1 % har arbetsuppgifter som inte motsvarar
utbildningen. Vidare väcks också frågan ifall detta är självvalt eller inte och om
arbetsuppgifternas svårighetsgrad inom vissa yrken kan påverka om företag anställer personer
med funktionsnedsättning eller inte. Dock kan det konstateras att även om över hälften av
personerna med funktionsnedsättning har arbetsuppgifter som inte motsvarar utbildningen trivs
de flesta ändå bra med sitt arbete och på sin arbetsplats. Misukka (2009) framhäver att det allra
viktigaste är att arbetsuppgifterna lämpar sig för arbetstagaren.
Verneri (2020), Kehitysvammaliitto (u.å.) och FDUV (u.å) uppger att av 30 000 personer med
funktionsnedsättning har endast 600, det vill säga 2 % ett vanligt lönearbete. Resultaten av vår
undersökning ger därmed ett positivare resultat eftersom 28,1 % av respondenterna uppger att
de har ett vanligt lönearbete. Trots att undersökningsgruppen i vår undersökning är mycket
mindre än i den tidigare forskningen, ger resultatet hopp om att vi är på väg mot rätt riktning
där så många som möjligt skulle få ett lönearbete på den öppna arbetsmarknaden. Ett positivare
resultat i vår undersökning kan även bero på att alla respondenter i vår undersökning inte har
en funktionsnedsättning utan har fått krävande särskilt stöd på grund av andra utmaningar.
Enligt resultaten av undersökningen upplever de allra flesta att de får tillräckligt med lön för
sitt arbete oberoende vilken arbetsform de befinner sig i inom. Detta resultat är intressant
eftersom tidigare forskning visar att personer med funktionsnedsättning får en arbetsersättning
på i medeltal 5 euro om dagen och dessutom får personer inom utlokaliserad arbetsverksamhet
i genomsnitt mer arbetsersättning än personer som arbetar vid en arbetscentral (Vesala m.fl.,
2015). Därutöver visar Misukkas (2009) studie att majoriteten av personer med
40

funktionsnedsättning ser på arbetets betydelse ur ett levnadsstandardsperspektiv och anser
därmed att det är viktigt att tjäna egna pengar för att få en känsla av ekonomisk självständighet.
Utifrån detta kan man dra slutsatsen att personer med funktionsnedsättning anser att det är
viktigt att få lön för det gjorda arbetet men hur stor lönen är spelar en mindre betydande roll.
Det kan dock konstateras att i och med att vi i denna undersökning lämnade bort en enkätfråga
på grund av brister i respondenternas uppfattning kring lönen, kan man också ställa sig kritisk
kring resultatet för forskningsfråga 3a. Eftersom respondenterna var ovetande gällande vilken
typ av lön de får kan det ifrågasättas ifall respondenterna verkligen vet hur mycket lön de får
och kan uttrycka sig kring ifall de är nöjda med lönen.
Arbetstrivseln visade sig vara god hos de allra flesta respondenter oberoende av arbetsform.
Även tidigare forskning har kommit fram till samma resultat. Enligt resultatet av vår forskning
och resultatet av studien gjord av Akkerman m.fl. (2018) är personer med funktionsnedsättning
generellt nöjda med sina jobb. Resultaten tyder även på att det inte tycks finnas någon skillnad
i arbetstrivseln mellan personer inom olika arbetsformer.
Eftersom begreppet arbetstrivsel är svårt att definiera kan trovärdigheten av resultatet kring
arbetstrivsel diskuteras. Undersökningen bidrar inte med information om hur respondenterna
ser på arbetstrivsel eller ifall de verkligen förstår innebörden av begreppet. Tidigare forskning
visar att personer med funktionsnedsättning har svårt att förstå vad arbetstrivsel verkligen
innebär (Kocman & Weber, 2018). Resultatet av trivseln på arbetsplatsen grundar sig på
respondenternas svar på en flervalsfråga där respondenterna valt mellan svarsalternativen
”nej”, ”jag trivs ganska bra” eller ”jag trivs jättebra”. Respondenten ges ingen möjlighet för
vidare definiering av vad som bidrar till trivseln på arbetsplatsen. Frågan kunde även ha haft
fler svarsalternativ eftersom steget mellan svarsalternativen ”jag trivs jättebra” och ”jag trivs
ganska bra” är stort. Eftersom frågan innehåller endast tre svarsalternativ tvingas respondenten
att välja det alternativ som passar bäst.
De få respondenter som svarat att de inte trivs på sin arbetsplats har fått definiera orsakerna till
detta och därmed framkommer orsaker som att inte passa in i kollegiet, önskan om andra
arbetsuppgifter eller att det är för mycket oljud på arbetsplatsen. Eriksson (2008) hävdar att det
är särskilt gemenskapen och arbetsklimatet som påverkar arbetstrivseln. Trots brister i
trovärdigheten kan man konstatera att resultatet som indikerar att personer med
funktionsnedsättning för det mesta trivs på sin arbetsplats stämmer överens med tidigare
forskning som kommit till samma slutsats (Akkerman, m.fl., 2018).
41

6.3 Slutsatser och förslag på fortsatt forskning
Yrkesutbildaren Optima är en betydande aktör för att studeranden som studerat med krävande
särskilt stöd ska komma ut i arbetslivet eller få en sysselsättning efter avslutande studier.
Genom handledning och praktik under studietiden kan det konstateras att studerande har bättre
möjligheter att komma ut i arbetslivet. Optimas handledning ut i arbetslivet visar sig fungera
bra men trots detta visar resultatet att 11 före detta studerande var missnöjda med den
handledning de fått. Vidare kunde man undersöka vilka dessa studerande är, vilken
utbildningslinje de studerat inom och varför de varit missnöjda med handledningen. Slutligen
kan det konstateras att majoriteten av de före detta studerande har hittat ett arbete eller en
sysselsättning efter avslutade studier vid Optima.
I undersökningen framkom det att majoriteten av respondenterna har ett arbete med
arbetsuppgifter som inte motsvarar deras utbildning. Vidare kan det diskuteras vad som
påverkar att majoriteten inte arbetar eller är sysselsatta med uppgifter som motsvarar den
utbildningslinje de gått. Trots att många av respondenterna inte har en arbetsplats eller
arbetsuppgifter som motsvarar utbildningen är det ett betydande och viktigt resultat att de allra
flesta ändå har ett arbete eller en sysselsättning.
Eftersom arbetstrivsel är en väldigt viktig del av arbetet vore det intressant att vidare undersöka
arbetstrivseln. För att få ett tillförlitligare resultat kunde man undersöka vad arbetstrivsel
verkligen innebär för respondenterna och vad som påverkar arbetstrivseln. Utöver att det flesta
upplevde god arbetstrivsel kunde det även konstateras att de flesta av respondenterna är nöjda
med sin lön oberoende arbetsform. Resultatet är överraskande och intressant eftersom enbart
16 respondenter har ett vanligt lönearbete och de övriga respondenterna som har ett arbete eller
en sysselsättning får en arbetsersättning på 0–12 euro per dag. Uppfattningen om den egna
lönen visade sig vara bristfällig för många i denna undersökning. För att få en mer djupgående
bild av hur personer med funktionsnedsättning upplever sin lön kunde respondenterna
intervjuas. Det vore också intressant att undersöka vilka skillnader det finns mellan
uppfattningar och åsikter kring lönen mellan de olika arbetsformerna.
Tidigare forskning visar att arbetsgivare i allmänhet förhåller sig positivt till att anställa
personer med funktionsnedsättning men trots detta tyder vår undersökning, lika som tidigare
forskning, att en låg procent av respondenterna har ett vanligt lönearbete. I fortsatt forskning
kunde man undersöka vad det beror på att andelen personer med funktionsnedsättning som är
inom vanligt lönearbete är låg, trots arbetsgivarnas positiva förhållningssätt. Vidare kan det
42

konstateras att relativt många personer med funktionsnedsättning är inom utlokaliserad
arbetsverksamhet vilket betyder att de utför ett vanligt arbete men får inte en vanlig lön. Vilka
orsaker det finns bakom detta och varför personer som är inom utlokaliserad arbetsverksamhet
inte anställs till ett vanligt lönearbete är frågor som uppstår. FN:s konvention om rättigheter för
personer med funktionsnedsättning säger trots allt att alla ska ha lika möjligheter och lika lön
för lika arbete (Finlands FN-förbund, 2016).

43

Litteraturförteckning
Akkerman, A., Kef, S. & Meininger, H. P. (2018). Job satisfaction of people with intellectual
disability: Associations with job characteristics and personality. American
journal on intellectual and developmental disabilities, 123(1), pp. 17-32.
doi:10.1352/1944-7558-123.1.17
Arbetarskyddsscentralen (u.å.) Trivsel. Hämtad 22 oktober 2020, från
https://ttk.fi/sv/arbetstrivsel_och_arbetarskydd/grunderna_for_arbetarskydd
Denscombe, M., Larson, P. & Larson, P. (2016). Forskningshandboken: För småskaliga
forskningsprojekt inom samhällsvetenskaperna (3. Uppl.). Studentlitteratur.
Ejlertsson, G. (2019). Enkäten i praktiken: En handbok i enkätmetodik (Fjärde upplagan.).
Studentlitteratur.
Ekholm, E. & Teittinen, A. (2014). Vammaiset nuoret ja työntekijäkansalaisuus.
Osallistumisen esteitä ja edellytyksiä. Kela, Sosiaali- ja terveysturvan
tutkimuksia. Hämtad 27 maj 2020, från
https://helda.helsinki.fi/bitstream/handle/10138/144151/Tutkimuksia133.pdf?se
quence=4
Eliasson, A. (2013). Kvantitativ metod från början (3. uppl.). Studentlitteratur.
Eriksson, S. (2008). Erot, erilaisuus ja elinolot – vammaisten arkielämä ja itsemäärääminen.
Kehitysvammaliiton tutkimuksia 3. Kehitysvammaliitto Ry. Hämtad
22 oktober 2020, från https://www.kehitysvammaliitto.fi/wpcontent/uploads/kehitysvammaliiton-tutkimuksia-3.pdf
FDUV. (u.å.). Arbets- och dagverksamhet. Hämtad 28 april 2020, från
https://www.fduv.fi/sv/information/arbetsochdagverksamhet/
Fejes, A. & Thornberg, R. (2015). Handbok i kvalitativ analys (2., utök. uppl.). Liber.
Finlands FN-förbund. (2016). FN:s konvention om rättigheter för personer med
funktionsnedsättning och dess fakultativa protokoll. Sälekarin Kirjapaino Oy.
Hämtad 1 februari 2020, från
https://www.ykliitto.fi/sites/www.ykliitto.fi/files/vammaisten_oikeudet_2016_ru
_net.pdf
Finlands FN-förbund. (2019). Allmän förklaring om de mänskliga rättigheterna. Sälekarin
Kirjapaino Oy. Hämtad 1 februari 2020, från
https://www.ykliitto.fi/sites/www.ykliitto.fi/files/media/IOJ_2019_sv_1001.pdf
Folkpensionsanstalten (2020). Arbete och sjukpension. Hämtad 4 maj 2020, från
https://www.kela.fi/web/sv/sjukpension-och-rehabiliteringsstod-arbete

44

Forsknings och utbildningsservice (2020). Avhandlingsguide: Ett hjälpmedel i slutskedet av
studierna och för handledare av avhandlingar. Hämtad 7 december 2020, från
http://web.abo.fi/lc/guider/Avhandlingsguide.pdf
Granlund, M., & Göransson, K. (2019) Intellektuell funktionsnedsättning. i L. Söderman, &
M. Nordlund, Omsorgsboken: Möjligheter och svårigheter vid intellektuell
funktionsnedsättning (s.12-28). Liber.
Hesse-Biber, S. N. (2010). Mixed methods research: Merging theory with practice. Guilford
Press.
Kehitysvammaisten Tukiliito. (2018). Socialskyddsguide: Guide om social trygghet för
personer med intellektuell funktionsnedsättning. Finland. Hämtad 28 april 2020,
från https://fduv.fi/Site/Data/2594/Files/Broschyrer%202017/Socialskyddsguide
_2018.pdf
Kehitysvammaliitto (u.å.). Arbete. Hämtad 4 maj 2020, från
https://www.kehitysvammaliitto.fi/pa-svenska/intellektuellfunktionsnedsattning/arbete/
Kocman, A. & Weber, G. (2018). Concepts of job satisfaction in people with intellectual
disability: Concepts of Job Satisfaction in People with ID. Journal of intellectual
disability research, 62(9), pp. 814-819. doi:10.1111/jir.12534
Kulturministeriet. (u.å.). Stadsrådet och ministerierna. Hämtad 4 februari 2020, från
https://minedu.fi/sv/individualisering
Kvale, S. & Brinkmann, S. (2014). Den kvalitativa forskningsintervjun (Tredje upplagan.).
Studentlitteratur.
Lämsä, A-L. (2015). ERITYISTÄ TUKEA TARVITSEVIEN NUORTEN TYÖLLISTYMINEN.
Työnantajien näkemyksiä erityistä tukea tarvitsevien nuorten työllistymisestä
ja siihen vaikuttavista tekijöistä. Ammattiopisto Luovi. Hämtad 27 maj 2020,
från https://luovi.fi/wp-content/uploads/2016/03/erityista-tukea-tarvitseviennuorten-tyollistyminen.pdf
Lövgren, V. Markström, U., & Sauer, L. (2014). Från sysselsättning till arbete:
Kunskapssammanställning om stöd till arbete för personer med
funktionsnedsättning. Institutionen för socialt arbete vid Umeå universitet.
Hämtad
från
http://umu.divaportal.org/smash/get/diva2:757294/FULLTEXT01.pdf
McCormick, K., Salcedo, J. & Poh, A. (2015). SPSS statistics for dummies (3rd ed.). John
Wiley & Sons, Inc. Hämtad 29 oktober 2020, från
https://ebookcentralproquest-com.ezproxy.vasa.abo.fi/lib/abo-ebooks/reader.action?docID=4040361
Misukka, E. (2009). Työn merkitys kehitysvammaiselle ”- en ruppee kuule ilimasta hommoo
kuule tekemään”. Kuopion yliopisto. Hämtad 27 maj 2020, från
https://epublications.uef.fi/pub/urn_isbn_978-951-27-1311-0/urn_isbn_978-95127-1311-0.pdf
Nationalencyklopedin (u.å.) Arbete. Hämtad 4 maj 2020, från
https://www.ne.se/uppslagsverk/encyklopedi/l%C3%A5ng/arbete
45

Nationalencyklopedin (u.å.). Sysselsättning. Hämtad 4 maj 2020, från
https://www.ne.se/uppslagsverk/ordbok/svensk/syssels%C3%A4ttning
Olsson, H. & Sörensen, S. (2007). Forskningsprocessen: Kvalitativa och kvantitativa
perspektiv (3. uppl.). Liber.
Optima (u.å.a). Yrkesutbildning med krävande särskilt stöd. Hämtad 30 januari 2020, från
https://www.optimaedu.fi/svenska/borja-studera/yrkesutbildningmedkr%C3%A4vande-s%C3%A4rskilt-st%C3%B6d/
Optima (u.å.b). Telma. Hämtad 3 december 2020, från
https://optimaedu.fi/svenska/ans%C3%B6kningsinfo/telma.html
Optima (u.å.c). Valma. Hämtad 3 december 2020, från
https://optimaedu.fi/svenska/ans%C3%B6kningsinfo/valma.html
Pagán, R. (2012). Job Satisfaction and Domains of Job Satisfaction for Older Workers with
Disabilities in Europe. Journal of happiness studies, 14(3), pp. 861-891.
doi:10.1007/s10902-012-9359-xkers.
Patel, R. & Davidson, B. (2011). Forskningsmetodikens grunder: Att planera, genomföra och
rapportera en undersökning (4., [uppdaterade] uppl.). Studentlitteratur.
Social- och hälsovårdsministeriet. (2018). Rätt till delaktighet och likabehandling: Nationellt
handlingsprogram för FN:s konvention om rättigheter för personer med
funktionsnedsättning 2018–2019. Social- och hälsoministeriet.
Social- och hälsovårdsministeriet. (u.å). Arbetsverksamhet i rehabiliteringssyfte. Hämtad 7
maj 2020, från https://stm.fi/sv/arbetsverksamhet-i-rehabiliterande-syfte
Spector, P. E. (1997). Job satisfaction: Application, assessment, cause, and consequences.
Thousand Oaks, Calif. SAGE.
Statistikcentralen (2019). Tilastokeskuksen PxWeb-tietokannat. Hämtad 7 december 2020,
från http://pxnet2.stat.fi/PXWeb/pxweb/fi/StatFin/StatFin__tym__tyti__vv/statfi
n_tyti_pxt_11pl.px/table/tableViewLayout1/
Sundqvist, A. (2016). Arbete med stöd i ett nötskal. I S. Pikkusaari, P. Ora, A. Sundqvist, P.
Lampinen, S. Saastamoinen, M. Nupponen och R. Karhapää (2016). Tuettu
työllistyminen kaytännössä (s.15-24). Kiipulan ammattiopisto. Hämtad 4
februari 2020, från
https://www.kiipula.fi/library/files/58512a77c91058901e004f22/PDFversio_Tue
ttu_ty_llistyminen_k_yt_nn_ss_.pdf#page=9.
Svanelöv, E., Enarsson, P., Flygare Wallén, E. & Stier, J. (2019). Understandings of
participation in daily activity services among people with intellectual
disabilities: A pedagogical sociocultural perspective. Journal of Intellectual
Disabilities, 23(2), pp. 203-215. doi:10.1177/1744629517743578
Taloudellisia, sosiaalisia ja sivistyksellisiä oikeuksia koskeva kansainvälinen yleissopimus
6/1976. Hämtad 1 februari 2020, från
46

https://www.finlex.fi/fi/sopimukset/sopsviite/1976/19760006?sopviite_id=1976
0006
Terveyden ja hyvinvoinnin ontologia (u.å.). Arbetstrivsel. Hämtad 9 november 2020, från
http://www.yso.fi/onto/tero/p1836
Thl. (2019). Instituet för hälsa och välfärd. Handbok om funktionshinderservice. Hämtad 20
april 2020, från https://thl.fi/sv/web/handbok-omfunktionshinderservice/funktionshinder-i-samhallet/funktionshinder-ochfunktionsnedsattning
Tideman, M. (2000). Normalisering och kategorisering: Om handikappideologi och
välfärdspolitik i teori och praktik för personer med utvecklingsstörning ([Ny
utg.].). Studentlitteratur.
Tideman, M., Lövgren, V., Szönyi, K., Bergkvist, C. & Haghjo, A. (2017). Intellektuell
funktionsnedsättning och arbete. Forskning I Korthet, 10, pp. 2-8.
Umb-Carlsson, Õ. & Lindstedt, H. (2010). The prerequisites for QoL of people with
intellectual disabilities. Scandinavian Journal of Disability Research, 13(4), pp.
241-253. doi:10.1080/15017419.2010.490729
Utbildningsstyrelsen. (2020). Välbefinnande och stöd i yrkesutbildningen. Hämtad 30 januari
2020, från https://www.oph.fi/sv/utbildning-och-examina/valbefinnande-ochstod-i-yrkesutbildningen
Verneri (2019). Työtoiminta. Hämtad 4 maj 2020, från https://verneri.net/yleis/tyotoiminta
Verneri (2020). Työ. Hämtad 3 maj 2020, från https://verneri.net/yleis/tyo
Vesala H. T., Klem S. & Ahlstén, M. (2015). KEHITYSVAMMAISTEN IHMISTEN
TYÖLLISYYSTILANNE 2013–2014.Kehitysvammaliitto ry. Hämtad 28 april
2020, från https://www.kehitysvammaliitto.fi/wpcontent/uploads/kehitysvamma
liiton_selvityksia_9.pdf
Vesala, H. T., Klem, S., Ala-Kauhaluoma, M. & Harkko, J. (2016). TYÖNANTAJIEN
KOKEMUKSIA KEHITYSVAMMAISISTA TYÖNTEKIJÖISTÄ.
Kehitysvammaliitto ry. Hämtad 7 september 2020, från
https://www.kehitysvammaliitto.fi/wp-content/uploads/kehitysvammaliitonselvityksia-11.pdf
Wallgren, L. G. (2011). Motivation requested - Work motivation and the work environment of
IT
consultants.
Hämtad
22
oktober
2020,
från
https://gupea.ub.gu.se/bitstream/2077/24074/1/gupea_2077_24074_1.pdf
Åbo Akademi. (2017). Guide för E-lomake. Hämtad 3 maj 2020, från
http://web.abo.fi/lc/guider/elomake_guide.pdf

47

Bilaga 1. Frågor från webbenkäten.

48

Bilaga 2. Informationsbrev.
Hej!
Hoppas du mår bra! Du har för en tid sedan avslutat dina studier på Optima. Vi är nyfikna på hur du
och dina tidigare klasskamrater har det. Det är viktigt för oss att veta för att vi ska kunna utveckla
utbildningen här på Optima så att den blir ännu bättre.
För att ta reda på hur våra tidigare studerande har det så har vi

•
•

inlett ett samarbete med Åbo Akademi i Vasa
Projektet heter Rätt att lära – förmåga att undervisa

Jonatan kommer att ringa dig för en intervju.
Han kommer att fråga om ditt






arbete
boende
fritid
livskvalité

Du kan svara JA, NEJ eller berätta lite mera om hur du har det.
Telefonintervjun räcker ungefär 25 minuter.
Om du inte vill bli intervjuad så säger du det till Jonatan. Men vi blir glada om du svarar på hans
frågor.
Allt du säger kommer att behandlas konfidentiellt.
Det betyder hemligt. Ingen någonsin kommer att få veta att just du sagt det du sagt, även om
intervjumaterialet kommer att användas i vårt arbete och i forskning.
Är det här ditt telefonnummer?_____________________________________
Om du bytt telefonnummer så skicka ett mail åt jonatan.XXX@abo.fi eller textmeddelande åt XXX
med ditt förnamn, efternamn och telefonnummer.
Varma hälsningar
Kristina

Hej!
Vi skickar ut detta kuvert till vårdnadshavarnas adress p.g.a. adresserna vi har i Optimas arkiv
gäller för tiden då studerande studerade i Optima. Vi tänker att det är mera troligt att
vårdnadshavare har samma adress som tidigare än att studerande har samma adress. Om
studerande inte bor hemma hos vårdnadshavare ber vi er att vänligen vidarebefordra
informationen till studerande.

49

Bilaga 3. Informationsbrev med bildstöd.

Före detta studerande på Optima
Du har studerat på Optima

Vi gör en undersökning

Jonatan kommer att ringa dig
Han frågar om hur du bor, arbetar
Han frågar också om fritid och livskvalitet
Intervjun räcker några minuter
Du kan svara ja, nej eller berätta mera
De här svaren gör skolan bättre.

50

Är det här ditt telefonnummer?
Fel nummer? Ring eller skicka e-post
Skapad i WidgitOnline.com av Optima

Widgitsymboler © Widgit Software 2002 - 2019

51

