”Nästa möte får vi se hur pengarna
kom och for”
En kvalitativ studie av den ekonomiska förståelsen hos tre
kulturföreningars styrelsemedlemmar

Anna Engberg, 33187
Pro gradu-avhandling i redovisning
Handledare: Karolina Söderlund
Fakulteten för samhällsvetenskaper och ekonomi
Åbo Akademi
2021

ÅBO AKADEMI – FAKULTETEN FÖR SAMHÄLLSVETENSKAPER OCH
EKONOMI

Abstrakt för avhandling pro gradu
Ämne: Redovisning
Författare: Anna Engberg
Arbetets titel: ”Nästa möte får vi se hur pengarna kom och for”. En kvalitativ studie av den
ekonomiska förståelsen hos tre kulturföreningars styrelsemedlemmar
Handledare: Karolina Söderlund
Handledare:
Abstrakt:
Finland har kallats för föreningarnas förlovade land. En stor del av Finlands befolkning sitter
i en föreningsstyrelse, och så gott som alla finländare har under sitt liv någon koppling till en
eller flera föreningar. Men hur många vet egentligen vilket ansvar de har som
styrelsemedlem i en förening? Och har styrelsemedlemmarna den finansiella kunskap som
krävs för att sköta föreningens ekonomi? Syftet med den här avhandlingen är att undersöka
den finansiella kunskapen och interna kontrollen inom kulturföreningar och dess styrelser.
Avhandlingen inleds med en problemområdesbeskrivning som presenterar
föreningsverksamheten i Finland samt vilka problem som kan uppstå då föreningen inte har
insyn i hur föreningens ekonomi sköts. Till näst presenteras avhandlingens forskningsfrågor
och tidigare forskning i ämnet.
Som teoretisk referensram presenteras ideella föreningar mer ingående, bl.a. säregenheter för
bokföring, revision och verksamhetsgranskning i föreningar behandlas. Intern kontroll,
riskhantering, juridiskt ansvar samt ansvarsskyldighet för föreningens styrelsemedlemmar
och övriga medlemmar diskuteras innan begreppen finansiell kunskap, finansiell okunskap
och finansiell informationsbrist presenteras.
För analysen har deltagande observation och strukturerad intervju via enkät använts.
Metoderna, de undersökta föreningarna, genomförandet och respondenterna presenteras i
metodkapitlet. I analysen presenteras resultatet av de deltagande observationerna och
enkätsvaren från tre finlandssvenska kulturföreningar. Ur datat från observationerna och
enkätsvaren framgår att den finansiella kunskapen bland styrelsemedlemmarna inom de
undersökta kulturföreningarna varierar mycket från person till person. Det framgår även att
alla styrelsemedlemmar inte varit medvetna om det ansvar de har som styrelsemedlem då de
tillträtt sin post. Alla tre föreningar som undersökts uppvisar även någon form av farlig
arbetskombination, t.ex. att kassören i en förening både sköter bokföringen samt har
användarrättigheter till bankkontot eller kontantkassan. Vilket visar på att det kan finnas
behov för tydligare kontrollmekanismer. De deltagande observationerna visar också på
brister i den finansiella kommunikationen till föreningens medlemmar.
Avslutningsvis kan konstateras att det finns rum för förbättrad finansiell kunskap inom de
undersökta föreningarna. Även den finansiella kommunikationen både inom styrelsen och till
föreningsmedlemmarna kunde förbättras. Det finns även utrymme för fortsatt forskning, då
ämnet ännu är relativt outforskat.
Nyckelord: förening, kulturförening, finansiell kunskap, finansiell okunskap, intern kontroll,
ekonomisk förståelse, finansiell kommunikation, deltagande observation, enkät baserad
intervju
Datum: 25.4.2021
Sidoantal: 81
1

Innehåll:
Innehåll:

2

1 Inledning

4

1.1 Problemområdesbeskrivning

4

1.2 Tidigare forskning

6

1.3 Syfte

8

1.4 Forskningsfråga

8

1.5 Avgränsningar

8

1.6 Arbetets struktur

9

2 Teoretisk referensram

10

2.1 Begreppsdefinitioner

10

2.2 Om ideella föreningar

11

2.3 Bokföring i föreningar

13

2.4 Intern kontroll

15

2.4.1 Riskhantering

19

2.4.2 Juridiskt ansvar

20

2.4.3 Ansvarsskyldighet

21

2.5 Revision och verksamhetsgranskning

28

2.6 Föreningsadministration

31

2.7 Finansiell kunskap

33

2.8 Finansiell okunskap / Finansiell kunskapsbrist

36

2.8.1 Finansiell informationsbrist
2.9 Finansiell kommunikation
3 Metod

38
38
40

3.1 Val av metod

40

3.2 Datainsamling och sampel

40

3.3 Deltagande observation

41

3.4 Enkätintervjuer

44

3.5 Tillförlitlighet

45

3.6 Respondenter och genomförande

45

4 Analys

47

4.1 Vilken information får styrelsemedlemmarna innan de tillträder sin post?

47

4.2 Hur organiseras ekonomiförvaltningen i föreningarna?

50
2

4.2.1 Vilka kontrollmekanismer används?

52

4.2.2 Intern bokföring framom extern

54

4.3 Finansiell kunskap inom föreningsstyrelserna

56

4.4 Är styrelsemedlemmarna medvetna om det ekonomiska ansvaret?

59

5 Slutsatser och diskussion

61

5.1 Diskussion och sammanfattning

61

5.2 Framtida forskning

70

6 Avslutning

71

Källor

72

Tabellöversikt

78

Bilagor

79

Bilaga 1
Översikt över de analyserade föreningarna
Bilaga 2
Enkätfrågor:

79
79
80
80

3

1 Inledning
1.1 Problemområdesbeskrivning
Finland kallas ofta för föreningarnas förlovade land, vilket med tanke på antalet
föreningar i jämförelse med landets folkmängd inte är ett helt felaktigt uttryck. Den
30.9.2020 fanns det 106 703 registrerade föreningar i föreningsregistret i Finland,
(Patent- och registerstyrelsen 2020a) vilka tillsammans har ca. 14 000 000 medlemmar
(Liiri 2019). Under 2010-talet grundades det årligen ca 2000 nya föreningar (Lydman
& Löfman 2021). Varje förening behöver också en egen styrelse. Den preliminära
folkmängden i Finland uppgick i slutet av november 2019 till 5 527 405 personer
(Finlands officiella statistik (FOS) 2019), 83 %1 av dessa är 15 år eller äldre2 , vilket
motsvarar ca 4,5 miljoner personer (FOS Tabellbilaga 1. 2018). Då varje registrerad
förening måste ha en styrelse på minst tre personer (Patent- och registerstyrelsen
2019b) kan man grovt uppskatta att åtminstone var femtonde person sitter med i en
föreningsstyrelse, vilket då motsvarar ca 360 000 människor. Man bör dock även ta i
beaktande att en föreningsstyrelse kan ha flera medlemmar än minimikravet (ofta 5–6
medlemmar) och att det inte är ovanligt att en individ är medlem i flera olika styrelser.
Det gör uppskattningen av mer exakt antal av individer i föreningsstyrelser svårt, men
antalet är högst antagligen några hundra tusentals personer.
En väldigt stor del av Finlands befolkning sitter alltså i en föreningsstyrelse, och så
gott som varenda finländare har under sitt liv någon koppling till en eller flera
föreningar, bland annat genom idrottssällskap, fackföreningar, föräldraföreningar i
skolor samt olika former av hobbyklubbar. Men hur många av de som är aktiva inom
föreningar vet egentligen vilket ansvar de har som styrelsemedlem i en förening? Och
har styrelsemedlemmarna den finansiella kunskap som krävs för att sköta föreningens
verksamhet och ekonomi?
Patent- och registerstyrelsen (PRS) har år 2018 registrerat drygt tvåtusen nya
föreningar. (Patent- och registerstyrelsen 2019d) Största antalet, 694 stycken, var
kulturföreningar. (Patent- och registerstyrelsen 2019e) Kulturföreningar inkluderar
1

Statistiken är från slutet av 2010, enligt prognosen kommer procenten av över 15 åringar att stiga år
2020
2
Enligt föreningslagen ska man vara minst 15 år för att kunna agera som styrelsemedlem i en
förening.

4

bland annat ”hembygds-, bya- och släktföreningar, naturskyddsföreningar, etniska
föreningar, traditions- och museiföreningar, föreningar med anknytning till studier,
vetenskap och forskning samt olika konstföreningar.” (Patent- och registerstyrelsen
2019e)
Det näst största antalet föreningar registrerades inom idrott och motion, och den tredje
största gruppen var övriga föreningar.

”Statistik: Registrerade nya föreningar, huvudklassvis och efter antal den 2
januari 2019
Föreningar inom kultur 694
Idrotts- och motionsföreningar 435
Övriga föreningar 303
Fritidsföreningar 217
Föreningar inom social- och hälsovårdsbranschen 168
Föreningar med anknytning till yrke och näring 121
Politiska föreningar 120
Föreningar med anknytning till religion och världsåskådning 48
Föreningar med anknytning till försvar och internationella relationer 28”
(Patent- och registerstyrelsen 2019e)

Då det finns ett så stort antal föreningar i Finland handlar föreningars finansiella
hantering sammantaget om en rätt så stor ekonomi. Det är även någonting som en stor
del av den finländska befolkningen berörs av eftersom många är, om inte
styrelsemedlemmar, så åtminstone medlemmar i en eller flera föreningar. Det skulle
därför vara viktigt att förstå hur föreningar hanterar sin ekonomi och den interna
kontrollen. Trots detta har det gjorts få studier kring föreningar och ekonomisk
kontroll. Jag har valt att koncentrera mig på kulturföreningar då dessa utgör det största
antalet föreningar i Finland.
Ett flertal föreningar har bara under den senaste tiden hamnat i problem pga. bristande
ekonomisk kunskap och bristande intern kontroll. Detta har även uppmärksammats i
medierna.
5

Några exempel på då kontrollen har brustit inom föreningar och det lett till större
oegentligheter som uppmärksammats i media är Åbo djurskyddsförening som det
skrivits mycket om under åren 2016 till 2018. I fallet med Åbo djurskyddsförening
dömdes föreningen skyldig till bokföringsbrott och skattefusk och misstänktes även
för förskingring. Nio personer från föreningens styrelse misstänktes för brotten, men
det var slutligen endast en person som åtalades och även dömdes till ett halvt års
villkorligt fängelse för grovt skattebrott och bokföringsbrott, efter att ha underlåtit att
redovisa sina inkomster från föreningen under tre år (Häggman 2018, Häggman 2017).
Även en person som varit aktiv inom Pargas sjöräddare åtalas för förskingring på
nästan 35 000 €. Brottet lär ska ha skett mellan år 2014–2017, då personen hade
användningsrätt till föreningens bankkonton. (Lund 2020). I Nådendal har en tidigare
medlem av en skolas föräldraförening åtalats för bokföringsbrott och förskingring av
ca 11 000 € mellan åren 2017–2018. Den åtalade hade under den ifrågavarande
perioden fungerat som kassör för föräldraföreningen. (Vahtera 2020) Även Svenska
folkpartiets kommunorganisation i Raseborg har råkat ut för förskingring under den
senaste tiden, då en medlem i organisationen har utnyttjat föreningens bankkonto i
flera års tid. Förskingringen uppdagades i början av år 2018 och har polisanmälts, men
fallet har ännu inte gått vidare till åtal. Då föreningen började utreda fallet fick de
dessutom från banken höra att liknande fall är väldigt vanliga. (Santonen 2018).

1.2 Tidigare forskning
Problematiken kring den interna kontrollen i föreningar har diskuterats förvånansvärt
lite i de ekonomiska tidskrifterna i Finland, om man ser på hur stor del av befolkningen
som verkligen berörs. Det verkar som om man intresserar sig för att skriva om
problemet först då det har kommit fram att någon inom en förening har försnillat
föreningens pengar, och då tas det oftast upp som notiser i dagstidningarna (se
föregående kapitel).
I början av år 2018 har frågan om intern kontroll i föreningar dock diskuterats i en
artikel med rubriken ”Yhdistyksen ja säätiön sisäinen valvonta – onko sitä?” skriven
av Johanna Hilden (2018) i den finska företagsekonomiska branschtidningen
Tilisanomat, och tidigare har man i samma tidning nämnt frågan då man diskuterat den
6

nya revisionslagen och revisorernas eller verksamhetsgranskarnas roll i föreningar
(bl.a. Kari Lydman 2013). Tilisanomat har 2019 även publicerat en artikel av Erja Liiri
som behandlar ekonomiförvaltning i föreningar.
En del föreningar och organisationer har även gjort upp egna guider och handböcker
över föreningsarbete och vad man bör komma ihåg då man är verksam inom en
förening. Bland dessa kan nämnas t.ex. Föreningsresursen som upprätthålls av
Svenska folkskolans vänner, Sulasols Luottamushenkilön käsikirja och God
förvaltningssed i föreningar – Rekommendation, utgiven av SOSTE. Även bl.a. Olle
Alsén och Tom Sagerberg (1983) och Kari Loimu (2002) har skrivit handböcker kring
arbete inom föreningsstyrelser.
Helmut Anheier (2014), Kumar (1996) och Diana Leat (1988) har skrivit om
ansvarsskyldighet, medan Marc Jegers (2011) och Christine Petrovits m.fl. (2011) har
skrivit om intern kontroll inom ideella organisationer. David Remund (2010),
Campbell mfl. (2011) samt Bay mfl. (2014) har forskat kring finansiell okunskap och
finansiell informationsbrist. Panu Kalmi och Olli-Pekka Ruuskanen (2016) har
undersökt den finansiella kunskapen i Finland. I Sverige har det skrivits ett antal
avhandlingar om finansiell förvaltning och finansiell kunskap i bostadsrättsföreningar
(Handspik Dahlänger & Magnusson 2016 och Andersson & Carlsson 2018). I Sverige
gjorde Revisions- och konsultföretaget Grant Thornton under sommaren 2019 en
kartläggning över hur ideella verksamheter i Sverige arbetar med ekonomifrågor.
Det finns med andra ord en del litteratur om hur föreningsarbetet borde fungera, men
inte så mycket skrivet om hur det fungerar i praktiken, speciellt inte om hur det
fungerar inom finländska föreningar.
Där ett företags syfte är att syssla med näringsverksamhet och sträva efter ekonomisk
vinst, handlar föreningsverksamhet i stället om ideell verksamhet som inte
nödvändigtvis har som syfte att göra vinst. Eftersom föreningar inte sköts på samma
sätt som företag går forskning om intern kontroll och finansiell kunskap hos företag
inte alltid att tillämpa på föreningar.

7

1.3 Syfte
Syftet med den här avhandlingen är att undersöka den finansiella kunskapen och
interna kontrollen inom kulturföreningar och dess styrelser. Detta görs genom att
undersöka huruvida styrelsemedlemmarna i de valda föreningarna har den finansiella
kunskap och kontroll som krävs för att sköta en förening på ett ändamålsenligt sätt,
och om styrelsemedlemmarna är medvetna om det ekonomiska ansvar som de har.

1.4 Forskningsfråga
Min forskningsfråga är: hurdan ekonomisk kunskap har styrelsemedlemmarna och är
denna kunskap tillräcklig för att sköta om föreningen och dess ekonomi?
Detta undersöks genom att diskutera följande delområden:
● Hur diskuterar man ekonomi inom föreningarna?
● Hur diskuteras och hanteras ekonomisk risk inom föreningarna?
● Vet styrelsemedlemmarna hurdant ekonomiskt ansvar de har för föreningen?
● Känner styrelsemedlemmarna att de har tillräckligt med kunskap för att sköta
ekonomin?

1.5 Avgränsningar
Denna avhandling fokuserar på ett fåtal finlandssvenska kulturföreningar på två större
orter i Finland.
Jag har valt att begränsa undersökningen till några finlandssvenska kulturföreningar.
Jag valde att koncentrera mig på kulturföreningarna eftersom kulturföreningar utgör
det största antalet föreningar i Finland.

8

1.6 Arbetets struktur
I kapitel 2 redogör jag för föreningars särdrag och går närmare in på begreppen intern
kontroll samt finansiell kunskap och finansiell okunskap.
Kapitel 3 är ett metodkapitel där jag redogör för metoderna som jag använt mig av i
min forskning.
I kapitel 4 analyserar jag mina observationer och resultatet av enkätintervjuerna samt
redogör för resultatet.
Avhandlingens sista kapitel består av en diskussion samt förslag för fortsatt forskning.

9

2 Teoretisk referensram
I detta kapitel kommer jag inledningsvis att redogöra för några av de mest centrala
begreppen, innan jag går in på särdrag i föreningar och föreningars ekonomi. Efter det
diskuterar jag mer ingående kring intern kontroll och till sist diskuterar jag begreppen
finansiell kunskap och finansiell okunskap.

2.1 Begreppsdefinitioner
En förening är en sammanslutning med minst tre medlemmar, och föreningen bör ha
något ideellt syfte. En förenings verksamhet bör vara menad att fortsätta på permanent
basis. (Loimu 2002, s. 17) Även sammanslutningar, såsom registrerade föreningar,
företag och stiftelser, kan bilda en förening. (Patent och registerstyrelsen, 2019b)
Intern styrning och kontroll är generellt definierad som en process utförd av en
organisations styrelse, ledning och annan personal, utformad för att ge rimlig försäkran
om att målen uppfylls inom områden som effektivitet och produktivitet i
verksamheten, tillförlitlig finansiell rapportering, och efterlevnad av tillämpliga lagar
och regler. (COSO 2013 s.3)
Finansiell kunskap är den kunskap en individ behöver för att förstå finansiell
information och fatta finansiella beslut. (Remund 2010 s. 279).
Finansiell okunskap används å sin sida för att beskriva avsaknad av den finansiella
kunskap som behövs för att förstå och hantera finansiell information och kunna fatta
finansiella beslut. Begreppet kan användas för att beskriva en persons bristfälliga
finansiella kunskaper samt bristande förmåga att hantera ekonomi. (Bay et al. 2014)

10

2.2 Om ideella föreningar
Patent- och registerstyrelsen definierar föreningsverksamhet som ”medlemmars
gemensamma verksamhet för ett gemensamt ideellt syfte.” (Patent- och
registerstyrelsen 2015)
Föreningens syfte kan vara att arbeta för det gemensamma bästa, understödja en idé
eller till exempel en hobby. Ideella föreningar är enligt Patent- och registerstyrelsen
bland

annat

politiska

partier,

fackorganisationer,

olika

fritidsföreningar,

idrottssällskap och hobbyföreningar, kulturföreningar, sociala föreningar och
välgörenhetsorganisationer. (Patent- och registerstyrelsen 2019b)
Föreningsverksamheten planeras oftast på permanent basis, en förening ska inte
grundas om verksamheten huvudsakligen är av ekonomisk natur eller liknar
näringsverksamhet (Patent- och registerstyrelsen 2015). I praktiken driver många
föreningar ändå någon form av ekonomisk verksamhet, till exempel försäljning av
biljetter eller produkter, eller insamling av pengar. Trots att det inte är föreningens
uttalade huvudsakliga syfte.
Enligt den finländska föreningsfriheten kan en förening vara antingen registrerad eller
oregistrerad. Föreningen får tillägget rf (registrerad förening) eller ry (rekisteröity
yhdistys) efter föreningens namn. (Loimu 2002, s. 18) En av de största skillnaderna
mellan registrerade och oregistrerade föreningar är att registrerade föreningar har
rättskapacitet. En registrerad förening kan inneha egendom, ingå avtal, ta emot
donationer, ingå i andra föreningar och uträtta ärenden hos domstolar och andra
myndigheter (Patent- och registerstyrelsen 2019b). En registrerad förening är en
juridisk person (Liiri 2019). Medlemmarna i en registrerad förenings är inte
personligen ansvariga för föreningens förpliktelser. Föreningen blir registrerad när
Föreningsregistret inom Patent- och registerstyrelsen har godkänt föreningens stadgar.
En oregistrerad förening kan däremot inte förvärva rättigheter eller ingå förbindelser i
föreningens namn, inte heller kära eller svara. En oregistrerad förenings handlingssätt
är friare och man har inte så strikta regler angående utformningen av stadgarna. För
alla beslut och åtgärder i en oregistrerad förening är de som medverkat personligen
ansvariga. (Föreningsresursen - föreningstyper 2019) Det kan även vara svårt att
11

urskilja när en sammanslutning är så ideell och bestående att den kan räknas som en
förening, om denna inte är registrerad (Loimu 2002, s. 19). Denna avhandling
fokuserar på registrerade föreningar. Jag vill dock poängtera att det enskilda ansvaret
för styrelsemedlemmar inom oregistrerade föreningar är ännu större än inom en
registrerad förening.
Ideell eller allmännyttig förening är två begrepp som ofta används om föreningar.
Föreningsregistret talar om ideella föreningar om de har ett ideellt syfte i sina stadgar.
Både registrerade och oregistrerade föreningar kan vara ideella. Skatteverket använder
däremot begreppet allmännyttig för ideella föreningar som är befriade från skatt.
(Föreningsresursen - föreningstyper, 2019) Registrerade allmännyttiga föreningar är
befriade från skatt då de:
verkar enbart och omedelbart för allmän fördel. Den allmänna fördelen kan vara
materiell, andlig, sedlig eller samhällelig. Föreningens (...) verksamhet gäller inte
enbart begränsade personkategorier. Föreningen (..) bereder inte dem som deltar i
verksamheten ekonomisk förmån i form av dividend eller vinstandel eller i form
av sådan lön eller annan gottgörelse som är större än skäligt. (Skatteförvaltningen
2011)

Jag kommer i den här avhandlingen att använda mig av begreppet ideell förening.
Ideella föreningar är till exempel: kulturföreningar, sociala föreningar och
välgörenhetsorganisationer; fritidsföreningar, idrottssällskap och hobbyföreningar;
fackorganisationer och politiska partier. (Patent och registerstyrelsen, 2019b)
Föreningar i Finland är skyldiga att följa föreningslagen och bokföringslagen, vilka
anvisar föreningarnas bokförings-, redovisnings- och revisionsskyldigheter och
allmänna skyldigheter.
En förening måste ha en styrelse bestående av minst tre medlemmar, dessa bör vara
minst 15 år gamla. I styrelsen bör ingå en ordförande, som måste vara myndig och
bosatt i Finland. En person som är försatt i konkurs kan inte vara medlem i styrelsen.
Styrelsen ska omsorgsfullt sköta föreningens angelägenheter i enlighet med lag samt
även följa föreningens stadgar och beslut. Styrelsen ska se till att bokföringen är

12

lagenlig och att medelsförvaltningen är ordnad på ett tillförlitligt sätt. Styrelsen
företräder föreningen. (Föreningslagen kap 6 § 35)
Johanna Hilden anser att problemet med föreningar ofta är att styrelsens kompetens
och intresse koncentrerar sig till att verksamheten ska kunna förverkligas enligt dessa
regler, men hon menar även att det inte nödvändigtvis finns resurser och kunskap för
att sköta den ekonomiska delen av verksamheten. Hilden menar att det därför är viktigt
att styrelsen får hjälp utifrån för att sköta det ekonomiska. (Hilden 2018)

2.3 Bokföring i föreningar
Föreningar är enligt bokföringslagen bokföringsskyldiga och även skyldiga att
använda sig av dubbel bokföring samt att följa god bokföringssed med en
räkenskapsperiod på 12 månader (Bokföringslagen 1 kap §1–4).
Bokslutet ska för en förening innehålla en balansräkning, resultaträkning och noter till
dessa. Samtliga poster i balans- och resultaträkningen ska ha ett jämförelsetal från
föregående räkenskapsperiod. Bokslutet ska även ge en rättvisande bild av
verksamhetsresultatet och den ekonomiska ställningen i föreningen. (Bokföringslagen
kap 3 § 1–2)
I föreningslagens 6 kap § 35 står det att ”Styrelsen ska se till att bokföringen är lagenlig
och att medelsförvaltningen är ordnad på ett tillförlitligt sätt.” Styrelsen kan delegera
skötseln av det ekonomiska till någon utanför styrelsen, eller tillochmed till någon
utanför föreningen. Men det är sist och slutligen ändå styrelsen som har ansvaret för
att uppgifterna sköts på ett tillfredsställande vis. (Hilden 2018)
I ideella föreningar sköts den interna ekonomin väldigt olika, mycket beroende på
föreningens verksamhet och resurser. Föreningen kan göra bokföringen internt, vilket
kan leda till en väldigt stor arbetsmängd för personen som sköter det. En del föreningar
väljer att outsourca bokföringen, detta ska dock endast göras om det är ekonomiskt
lönsamt, dvs. att bokföringskostnaderna inte är för höga i relation till föreningens
ekonomiska ställning. Den ekonomiska kontrollen påverkas väldigt centralt av
13

bokföringen i föreningen. En utbildad bokförare och revisor har mer kunskap och
expertis om bokföring men om denne inte är medlem i föreningen känner hen inte
nödvändigtvis till föreningens verksamhet lika väl som en medlem i föreningen. En
extern bokförare sitter troligtvis inte heller med på föreningens styrelsemöten och kan
därmed kanske inte ge aktuell information om det ekonomiska läget. Om föreningen
har en extern bokförare krävs det ännu mer av styrelsemedlemmarna för att aktivt ta
reda på hur den ekonomiska situationen ser ut för föreningen. Det är också upp till
styrelsemedlemmarna att se till att den externa bokföraren får den information som
behövs, information som en intern bokförare/styrelsemedlem kanske skulle få
automatiskt då hen deltar i styrelsemöten.
Ifall det är olika personer som sköter det löpande arbetet och bokföringen krävs det ett
extra element av samarbete mellan dessa personer. Kassörerna gör även ofta
budgeterna för föreningen, hurdana budgeter som görs i föreningar och hur de följs
upp är även en viktig del för att få verksamheten att fungera som bra som möjligt.
Många ideella föreningar är beroende av utomstående bidrag och understöd, något som
ofta också ligger på kassörens bord. Kontrollmekanismer för hur föreningarnas
ekonomi följs upp och redovisas borde finnas, men enligt forskning i USA har endast
15% av de ideella organisationerna detta i godtagbart skick (Petrovits m.fl. 2011 s.
340).
En registrerad allmännyttig (ideell) förening betalar inte inkomstskatt om
verksamheten

är

allmännyttig

eller

då

föreningen

endast

utövar

ringa

näringsverksamhet. Allmännyttiga föreningar kan även utöva näringsverksamhet som
är underställd inkomstskatt, och då bör man i bokföringen tydligt redovisa de olika
verksamheterna

skilt

från

varandra.

Föreningar

kan

också

vara

delvis

mervärdesskatteskyldiga och i dessa fall är bokföringens tydlighet av största vikt. Om
en förening dessutom äger fastigheter kan dessa vara underställda skatteskyldigheter.
(Liiri 2019)
Loimu skriver att även i en liten förening är bokföringen ett så krävande arbete att vem
som helst inte kan sköta det. Han menar att om det inom föreningen inte finns någon
bokföringskunnig så lönar det sig för föreningen att anställa någon utomstående att
sköta bokföringen. (Loimu 2002 s. 90)
14

2.4 Intern kontroll
Intern kontroll kan definieras som en metod instiftad av ledningen för en organisation
för att försäkra sig om effektiv och ändamålsenlig verksamhet, pålitlig finansiell
rapportering och att verksamheten sköts i enlighet med lagar och regleringar, kort sagt
att verksamheten sköts på ett tillförlitligt sätt. (Petrovits m.fl. 2011 s. 326)
Intern kontroll påverkar alla delar av organisationen och är inte begränsad till
uppföljning och utvärdering. Den interna kontrollen kan ses som en del av
verksamheten och som en del av systemet för styrning och ledning. Intern kontroll kan
till exempel omfatta riskbedömning, uppföljning av mål, utarbetande av arbetsrutiner
och kontroll av rutiner. (COSO 2013 s. 3) Granskning av den interna kontrollen kan
därmed ge information om hurudan risk det finns att en ideell organisation inte
fullföljer den uppdragsrelaterade verksamheten eller dess anförtrodda ansvar på ett
effektivt sätt (Petrovits m.fl. 2011 s. 326). Den ekonomiska kontrollen utgör en viktig
del av den interna kontrollen. Hur man ser till att pengarna inte försvinner från
föreningen eller att pengarna används och redogörs för på ett tillförlitligt sätt är en
viktig del av den ekonomisk kontrollen.
Johanna Hilden skriver om hur man ibland via nyheterna får höra hur den interna
kontrollen inom föreningar och stiftelser har brustit, vilket har lett till t.ex.
förskingring.3 Denna ohederliga verksamhet kan ha fortgått i flera år innan någon
kommer det på spåren och i den offentliga debatten frågas det då hur något sådant här
har kunnat hända. Det är verksamhetsgranskaren och i sista hand styrelsen som har
ansvaret för att den interna kontrollen fungerar, påpekar Hilden. Hon skriver att
verksamheten i Finland långt grundar sig på förtroende, men hon nämner också att det
är svårt att ifrågasätta någon som har en bättre förståelse för verksamheten än vad man
själv har. Hur kan man hindra att sådant sker i fortsättningen? Och hur ska man få den
interna kontrollen att fungera?

3

Se exempel på detta i kapitel 1.1 Problemområdesbeskrivning.

15

Föreningars verksamhet regleras av Föreningslagen (26.5.1989/503). Men det är
föreningens styrelse som har både makten och ansvaret för att föreningens verksamhet
fungerar och följer reglerna. Styrelsemedlemmarna borde känna till både de lagar som
gäller för föreningen samt organisationens egna regler, menar Hilden. (Hilden 2018)
Enlig Marc Jegers påverkas ofta bokförarens arbete av att det i ideella föreningar
saknas en process för intern kontroll vilket i sin tur även kan försvåra arbetet för
verksamhetsgranskaren. Jegers lyfter också fram som en riskfaktor det faktum att det
oftast är frivilliga som är verksamma inom föreningens ekonomiska administration
(Jegers 2011, s 110). Jegers nämner också att: “accounting and financial control have
been viewed for decades as (un)necessary evils in the nonprofit sector” han menar att
detta kan ha att göra med ett ideologisk förkastande av kommersiella värderingar och
praxis. (Jegers 2011, s 111) Jag upplever det dock som att det här i Finland mera har
att göra med okunskap, samt en uppfattning om att intern kontroll inte är något som är
nödvändigt i föreningar.
I forskning gjord på nästan 30 000 ideella organisationer i USA har det konstaterats
att svag intern kontroll av finansiella rapporter har en negativ inverkan på allmänna
bidrag och att endast ca. 15% av de undersökta föreningarna hade godtagbara interna
kontroller (Petrovits m.fl., 2011 s. 340).
Hilden menar att varje medlem i föreningens styrelse samt varje person som har lovat
att ställa upp som verksamhetsgranskare själv måste fundera om de har tillräckligt med
färdighet för att kunna bära det ansvar som krävs för att fungera som styrelsemedlem
eller som verksamhetsgranskare. Hilden nämner även att dessa poster ofta är svåra att
tillsätta i mindre föreningar. (Hilden 2018)
Så vad menar Hilden att man kan göra för att få den interna kontrollen att fungera?
Enligt henne är det bästa sättet att se till att uppgifterna delas upp på flera personer.
Detta är dock oftast inte möjligt att förverkliga i små organisationer. Hon menar ändå
att man kan se till att åtminstone godkännandet av kostnader fungerar på ett bra sätt.
Genom att skapa ett system där åtminstone en annan person än den som sköter
betalningarna måste godkänna dessa, så förbättrar man den interna kontrollen. Dock

16

fungerar sådana här dylika system endast om alla inblandade faktiskt följer dem som
överenskommet. (Hilden 2018)
COSO4-modellen är ett internationellt ramverk vars mål är att hjälpa organisationer
arbeta och uppnå deras mål. COSO-modellen är den vanligaste och mest kända
referensramen för intern kontroll, och anses vara den ledande modellen för att planera,
implementera och uträtta intern kontroll samt bedöma effektiviteten av den interna
kontrollen. (COSO 2013 s. i, Ratsula 2016 s. 13, 54) Bakom modellen står
organisationen Treadway Comission, grundad 1985, vars uppdrag var att utreda vilka
faktorer som leder till oärlig finansiell rapportering, samt ge rekommendationer för
åtgärder som kunde minska på den oärliga rapporteringen. Flera av dessa
rekommendationer riktar sig direkt till den interna kontrollen. År 2013 publicerades
en uppdaterad version av den ursprungliga COSO-modellen. (Ratsula 2016. s. 56-57)
COSO-modellen går ut på att intern kontroll innehåller fem olika komponenter,
kontrollmiljö, riskbedömning, kontrollaktiviteter, information och kommunikation,
och övervakning.
1. Kontrollmiljö
Summan av de processer, standarder och strukturer som stöder och ger en riktning till
hur den interna kontrollen genomförs i en organisation, kallas för kontrollmiljö.
Kontrollmiljön

ger

bl.a.

en

bild

av

organisationens

etiska

värderingar,

organisationsstrukturen och fördelningen av ansvar, hur bra man lyckas med att samla
konkurrenskraftig arbetskraft och motivera dem att arbeta effektivt samt ledningens
motivation att uppfylla den ansvarsfulla uppgift de har.
2. Riskbedömning
Genom att aktivt identifiera och uppskatta storleken på både interna och externa risker,
kan man få viktig information som kan hjälpa organisationen att nå de uppsatta målen.
Riskbedömningen ger en grund även till själva hanteringen av riskerna.

COSO står för Committee of Sponsoring Organizations of the Treadway Comission. Och uppkom
som ett resultat av samarbete mellan Treadway Comission och andra revisions- och
tillsynsorganisationer. För COSO-modellen används även benämningen COSO-IC. (Ratsula 2016
s.57).
4

17

3. Kontrollaktiviteter
Då man känner till riskerna bör man utforma mål och aktiviteter för att minska och
förebygga riskerna. Kontrollaktiviteterna delas in i direkta och indirekta aktiviteter,
varav en fortsatt indelning i resultat- eller rutinorienterade kontroller kan göras. Båda
grupperna är till för att minska riskerna, de direkta aktiviteterna fokuserar på att
reducera eller helt och hållet eliminera risken genom att rikta sig mot en bestämd rutin
eller process, medan de indirekta kontrollerna strävar efter att motverka att risken från
första början uppstår genom t.ex. informationsinsatser och kompetensutveckling.
4. Information och kommunikation
Information och kommunikation är viktiga för att kunna uppnå en effektiv intern
kontroll. Organisationen bör identifiera, fånga upp och kommunicera relevant
information till ledningen. Detta är betydelsefullt eftersom det ofta uppstår oändliga
mängder med information, där man måste se efter vad som är viktigt och relevant.
5. Övervakning
Övervakning, uppföljning och tillsyn är viktigt för att kunna kontrollera att de olika
momenten inom COSO-modellen har genomförts på rätt sätt, det vill säga att de är
ändamålsenliga. Övervakning handlar om att utvärdera och följa upp den interna
kontrollen som har implementerats i organisationen, och att detta sker kontinuerligt.
Ledningen bär det slutliga ansvaret för att övervakning och tillsyn sker, och därför är
det viktigt hur de förmedlar befogenheter, ansvar och kunskap åt övriga anställda som
är utsedda för att övervaka så att de också ska kunna genomföra evalueringar. (COSO
2013 s.4–5)
Den interna kontrollen ska alltså vara en del av en större helhet i organisationen, både
då det kommer till den ekonomiska kontrollen och det administrativa. Den interna
kontrollen är en fortgående och heltäckande process (Ratsula 2016 s. 59). Intern
kontroll behövs för att skydda organisationen mot bland annat misskötsel och
bedrägeri, det innebär att man regelbundet bör se över och granska uppgifter och
åtgärder. COSO-mallen lämpar sig enligt Niina Ratsula för alla sorters organisationer
och enheter, oberoende av dess storlek. Också för organisationer som inte eftersträvar
vinst. Ratsula menar att var och en organisation bör verkställa den interna kontrollen
på ett sätt som passar dem. I en mindre enhet kan praxisen för den interna kontrollen
18

vara mindre formell och strukturerad än i ett större bolag, men kan ändå forma en
funktionell helhet för intern övervakning. (Ratsula 2016 s. 59) Administrationen
ansvarar för att se över föreningens risker och avgöra ifall organisationen kräver en
intern eller extern bokförare och hurdana krav det bör sättas på den som sköter
revisionen. Det är också väldigt viktigt att bokföraren rapporterar till administrationen
om eventuella situationer där transaktioner gått fel eller t.ex. betalningar blivit obetalda
så att administrationen kan beakta och hantera dessa situationer.
Petrovits m.fl. (2011 s. 326) undersökning visar att ideella organisationer som är mer
invecklade, lider av ekonomiska svårigheter, mindre organisationer och/eller snabbt
växande organisationer oftare än andra ideella organisationer även har problem med
den interna kontrollen. Dessa resultat stämmer även överens med tidigare forskning.
Alla personer inom en organisation är ansvariga för den interna kontrollen. Som
tidigare konstaterats bär styrelsen det slutliga ansvaret i föreningen och eftersom
styrelsen har det slutliga ansvaret så är det även styrelsen som är ansvarig för att
föreningen upprätthåller en god intern kontroll (Hilden 2018, COSO 2013).
Hilden understryker att nyckelfrågan då det kommer till intern kontroll i föreningar är
styrelsernas attityd till frågan. Om frågan anses viktig så brukar den interna kontrollen
även fungera, menar hon. (Hilden 2018)

2.4.1 Riskhantering
Risker förekommer i alla organisationer och kan ha långt gående ekonomiska följder
såsom konkurs i ett företag eller upplösning av en förening. De flesta risker är dock
små och har inte stora följder för organisationen. Föreningens styrelse måste vara
beredd på att hantera risker, arbeta på ett systematiskt sätt, bygga upp och upprätthålla
kontrollsystem och planera eventuella riskåtgärder.
Som tidigare konstaterats kan man genom att aktivt identifiera och uppskatta storleken
på både interna och externa risker få viktig information som kan hjälpa organisationen
att nå de uppsatta målen. Riskbedömningen ger även en grund till själva hanteringen
19

av riskerna. En god riskhantering förutsätter en god intern styrning och kontroll.
(COSO 2013)
Enligt COSO-modellen ska risker identifieras, analyseras, värderas och hanteras.
Genom att identifiera risker kan man se vad som kan hindra organisationen från att
uppnå dess mål. Sedan kan riskerna analyseras; vad kan hända, vad blir
konsekvenserna ifall det händer och vad är sannolikheten att det händer. Riskerna bör
sedan värderas, dvs man bör värdera ifall den eventuella risken är väsentligt för
föreningen och ifall sannolikheten för och konsekvenserna av risken är stor. Till sist
bör man hantera riskerna genom att uppgöra en plan för hur dessa ska åtgärdas samt
verkställa planen.
Till

riskhantering

hör

till

exempel

att

identifiera

så

kallade

farliga

arbetskombinationer, t.ex. att kassören i en förening både sköter bokföringen samt har
användarrättigheter till bankkontot eller kontantkassan, och dessutom kanske är den
enda personen i föreningen som har rättigheter till dessa (Ruohonen 2016 s. 48). I
sådana fall kan man eliminera risken antingen genom att dela upp arbetsuppgifterna så
att en person sköter bokföringen medan en annan person sköter transaktionerna på
kontot, eller att någon annan i styrelsen måste godkänna alla utgifter innan dessa
betalas, eller att någon annan också har rättigheter till kontot och regelbundet
kontrollerar de transaktioner som sker på kontot.

2.4.2 Juridiskt ansvar
All föreningsverksamhet grundar sig på att medlemmarna i föreningen har någon form
av rättigheter. Om dessa rättigheter äventyras bör den som äventyrar rättigheterna
ställas till svars på något sätt. Om dessa förbrytelser är tillräckligt allvarliga kan även
samhället straffa förbrytaren med böter eller frihetsberövande. T.ex. försnillande av
föreningens egendom eller stöld kan leda till straff utdömda av domstol. (Loimu 2002
s. 12–123)
Föreningens styrelsemedlemmar, funktionärer och verksamhetsgranskare är skyldiga
att ersätta skada som de i sitt uppdrag har orsakat föreningen med avsikt eller av
20

oaktsamhet. Detsamma gäller skada som har vållats en föreningsmedlem eller någon
annan genom överträdelse av föreningslagen eller av föreningens stadgar.
(Föreningslagen kap 6 § 39)
Kari Loimu skriver att mindre förbrytelser inom föreningar oftast ses genom fingrarna
och att det även gällande större förbrytelser ibland kan vara förnuftigt att lösa dem utan
att det behöver väckas någon större form av uppmärksamhet kring dem. Dock
fortsätter han med att säga att trots att det är relativt sällan som man stöter på några
allvarliga förbrytelser inom föreningar, så har han fått uppfattningen att då förbrytelser
händer så behandlas de skyldiga ofta för milt. (Loimu 2002 s. 123)
Loimu understryker också att det redan i det skede då man ska välja en ny
ansvarsperson till en förening är skäl att fundera på om man tror att personen i fråga
har den kunskap och vilja som krävs för att fungera i föreningens styrelse eller andra
funktionärsposter. Och om personen är medveten om vilket ansvar hen har som
styrelsemedlem eller funktionär. (Loimu 2002 s. 123)

2.4.3 Ansvarsskyldighet
Begreppet ansvarsskyldighet hänför sig i allmänhet till att man har ansvar för sitt eget
beteende. Ansvar är även starkt kopplat till skyldighet. Enligt SOSTEs m.fl.
rekommendationer för god förvaltningssed i föreningar är det klokt att definiera
medlemmarnas skyldigheter och ansvar i föreningens stadgar. Den som ansöker om
medlemskap i en förening bör informeras om de rättigheter och skyldigheter
medlemskapet innebär. Varje medlem ska vara medveten om vad han som medlem
förbinder sig till. (SOSTE m.fl. 2015 s. 5)
Då det kommer till föreningsverksamhet betyder ansvarsskyldighet att styrelsen för
föreningen har ansvar gentemot flera intressenter. Till dessa intressenter hör bl.a.:
● Föreningens medlemmar, vilka anförtror styrelsens medlemmar att sköta om
föreningen och dess verksamhet och styrelsen har därmed ett ansvar gentemot
medlemmarna att förvalta detta förtroende.
21

● Föreningens bidragsgivare, t.ex. stiftelser och andra bidragsgivare som stöder
föreningens verksamhet med bland annat ekonomiska understöd som
stipendier och andra understöd.
● Förmånstagare eller “användare”, dvs de som på något sätt utnyttjar
föreningens verksamhet, t.ex. genom att delta i de evenemang som föreningen
ordnar. I vissa fall kan detta gälla allmänheten i stort.
● Anställda eller frivilligarbetare, de som på ett eller annat sätt arbetar för
föreningen, avlönat eller frivilligt. Dessa kan innefatta funktionärer, konsulter
och t.ex. anställda bokförare och revisorer.
● Leverantörer och samarbetspartners, t.ex. leverantörer av varor eller tjänster
som föreningen utnyttjar, eller föreningar och andra samarbetspartners som
man samarbetat kring gemensamma projekt med.
● Statliga myndigheter, så som övervakande organisationer.
Styrelsen som helhet såväl som enskilda styrelsemedlemmar har fått förtroende av
föreningens övriga medlemmar att verka på ett lagligt och ansvarsfullt sätt (Anheier
2014 s. 237). Helmut Anheier menar att det även finns andra former av
ansvarsskyldigheter inom föreningen än de som hänför sig till föreningens intressenter.
Han menar att det till exempel inom styrelsen finns en form av intern
ansvarsskyldighet, exempelvis kassörens och ordförandens ansvarsskyldighet
gentemot styrelsen som helhet. Föreningens funktionärer och anställda har på samma
sätt en ansvarsskyldighet gentemot styrelsen. (Anheier 2014 s. 237)
Alsén och Sagerberg (1983) menar å sin sida att ansvaret för en förenings ekonomi
vilar på alla föreningens medlemmar. Medlemmarna har dock inte något personligt
betalningsansvar för föreningens skulder. Genom att föreningen väljer en styrelse att
företräda föreningen så flyttas ansvaret på styrelsens medlemmar. Styrelsen kan i sin
tur utse enskilda styrelsemedlemmar eller funktionärer med enskilda ansvarsområden,
och bland annat ge dem fullmakt5 att sköta praktiska ärenden för föreningen. Men även
5

Alsén och Sagerberg använder sig av begreppet namnteckningsrätt. I Finland måste dock
namnteckningsrätten bestämmas i stadgarna, det är alltså ingenting som styrelsen själv kan påverka.
Styrelseordförande har lagstadgad namnteckningsrätt för föreningen, ifall denna inte begränsats.
Namnteckningsrätten kan inte överföras till någon annan eller tas ifrån någon som nämns i föreningen
stadgar. Fullmakt kan å sin sida beviljas av styrelsen vem som helst och styrelsen kan även återta
fullmakten enligt behov. En fullmakt behövs t.ex. för att sköta ekonomiska ärenden som bankärenden
o.dyl. (Föreningslagen kap 6 § 35 & föreningsresursen - styrelsen)

22

fast man utser enskilda funktionärer och styrelsemedlemmar och ger dem fullmakt för
att sköta praktiska ärenden för föreningen så är det styrelsen i sin helhet som bär
ansvaret. Styrelsen kan överlåta eller delegera ett visst ansvar till en styrelsemedlem
för att till exempel använda föreningens pengar inom ramen för en verksamhetsplan
och budget och på det sättet fatta beslut och genomföra vissa inköp. Alsén och
Sagerberg understryker dock att delegeringen inte innebär att ansvaret överförs i sin
helhet till dessa enskilda personer, utan styrelsen i sin helhet är fortfarande ansvarig
gentemot utomstående och föreningens medlemmar. Därför menar de att man bör
fundera noga kring vilka befogenheter man delegerar. Eftersom styrelsen har det
slutliga ansvaret så bör de få regelbunden information kring de enskilda
styrelsemedlemmarnas och funktionärernas arbete. (Alsén & Sagerberg 1983 s. 38–
39)
Alsén och Sagerberg nämner också att man bör vara medveten om att man inte kan
upphäva beslut som enskilda personer gjort, t.ex. genom att hänvisa till att resten av
styrelsen inte har godkänt beslutet. Styrelsen kan endast i framtiden ta tillbaka rätten
att fatta beslut eller fullmakten från en person som gjort något olämpligt. Ansvaret
ligger alltså på hela styrelsen i sin helhet om en enskild styrelsemedlem har felat, detta
gäller även om en enskild styrelsemedlem har undertecknat t.ex. ett inköp eller en
ansökan. Styrelsen kan dock i sin tur ställa enskilda styrelsemedlemmar till svars, om
denne har gjort sig skyldig till något större fel, t.ex. bedrägeri eller stor vårdslöshet.
(Alsén & Sagerberg 1983 s. 39)
I och med att det finns så många intressenter som en förening har ansvarsskyldighet
inför så finns det även olika former och krav på ansvarsskyldigheten. Bland dem
nämner Anheier följande:
● performance accountability, eller ansvarsskyldighet gällande utförandet (fritt
översatt) från styrelsen och dess anställda sida, till exempel gällande finansiella
frågor som budget, revision, kontrakt och de ekonomiska tillgångarna; samt
översikten av verksamheten och dess utvecklande.
● legal and fiscal accountability, dvs. juridisk och finansiell ansvarsskyldighet
(fritt översatt) då det kommer till lagar och regleringar, speciellt då det kommer
till organisationens ekonomi och skatter, men också då det kommer till frågor
gällande t.ex. arbetslagstiftning. Detta innefattar allmän ansvarsskyldighet för
allmänheten i stort, men även för reglerande organisationer så som
23

Skatteförvaltningen. Bland annat publicerandet av bokslut och årsberättelser
hör till denna kategori. (Anheier 2014 s. 237–238)
Diana Leat (i Voluntary Organisations and Accountability. 1988, enligt Anheier 2014)
skiljer mellan tre olika analytiska former av ansvarsskyldighet: explanatory,
responsive, och accountability with sanctions.
● Explanatory accountability eller förklarande ansvarsskyldighet (fritt översatt)
handlar om att en part förklarar och redogör för sina handlingar till en annan
part, antingen verbalt eller genom mer formella skriftliga former.
● Responsive accountability eller reagerande ansvarsskyldighet (fritt översatt)
handlar om att t.ex. styrelsen för en organisation bör ta i beaktande åsikterna
hos dem som de är, direkt eller indirekt, ansvarsskyldiga inför, även om det
inte skulle finnas några juridiska krav på detta och det inte uppkommer några
sanktioner ifall styrelsen låter bli att ta dessa i beaktande. Exempel på den här
formen av ansvarsskyldighet är enligt Anheier t.ex. att höra intressenternas
åsikter före organisationen ändrar sina grunder för att betala ut understöd.
● Accountability with sanctions eller ansvarsskyldighet med sanktioner (fritt
översatt) hänför sig till de formella och juridiska aspekterna av
ansvarsskyldighet. Det kan t.ex. handla om ansvarsskyldighet gentemot
Skatteförvaltningen, men det kan även handla om bl.a. redogörelser över
användningen av bidrag och understöd och bidragsgivarens potentiella
sanktioner att hålla inne eller dra in sitt understöd om dessa inte redogörs.
(Anheier 2014 s. 238)
Kumar (1996, enligt Anheier 2014) föreslår ännu några former av ansvarsskyldighet
som tillägg till Leats förslag, för att belysa den breda ansvarsskyldighet som
organisationer kan ha mot de mångfaldiga intressegrupperna. De former som Kumar
föreslår är:
● Management accountability fritt översatt som förvaltningsansvar hänför sig till
de skyldigheter som förvaltningen har gällande finansiella ansvaret gentemot
parter involverade i finansiella transaktioner, juridiskt ansvar gentemot
lagstadgade bestämmelser och föreskrifter, verksamhetsansvar för att försäkra
sig om att man når överenskomna mål samt ansvar i hänförande till processen,
dvs. att man når och rapporterar om överenskomna effektivitetsnivåer.
24

●

Internal accountability eller intern ansvarsskyldighet (fritt översatt) hänför sig
enligt Kumar till skyldigheter inom organisationen, t.ex. mellan förvaltningen
och styrelsen. Medan extern ansvarsskyldighet hänför sig till de krav på
rapportering till antingen övervakande myndigheter eller andra externa
intressenter som är knutna till organisationen.

●

Approval accountability eller godkännande ansvarsskyldighet är enligt Kumar
en speciell version av extern ansvarsskyldighet och hänför sig till hur ideella
organisationer strävar till att framhäva sig för den yttre världen. Den här
formen av ansvar är nära relaterad till hur ideella organisationer söker och
försöker upprätthålla legitimitet dels bland intressenterna dels även bland
allmänheten i stort. Det handlar dels om ett kulturellt kapital som
organisationen kan använda sig av ifall det behövs, dels är det även kopplat till
den allmänna meningen att ideella organisationer i utbyte mot skattelättnader
och andra privilegier är ansvariga mot allmänheten. (Anheier 2014 s. 238–
239)

Värt att notera är att ansvarsskyldighet skiljer sig från transparens. Det senare hänför
sig till ombesörjandet av och tillträde till information om en organisations styrelse,
förvaltning, anställda, frivilliga och medlemmar. Transparenta organisationer
tillhandahåller information direkt och i en form som är lättillgänglig och lättförståelig
till alla dess viktiga intressenter men även till allmänheten. Ansvarsskyldighet hänför
sig å sin sida till det ansvar organisationen har att tillhandahålla dylik information.
(Anheier 2014 s. 239)
Kari Lydman skriver i sin artikel “Valta ja vastuu” i Tilisanomat 1/2013 om
styrelsemedlemmars och revisorers makt och skyldigheter. I en förening är det
föreningsmedlemmarnas skyldighet att välja en revisor eller verksamhetsgranskare.
Detta görs på ett föreningsmöte, vilket samtidigt är en förenings högsta beslutfattande
organ, och som alltså står i hierarkin över styrelsen (Föreningslagen 4 kap § 26). I
praktiken är det dock ofta styrelsen som styr valet av granskare. Motiven för valet av
granskare kan vara oklara, men Lydman nämner att det är förståeligt att man vill
påverka vem det är som granskar vad man sysslar med. Lydman nämner också att
nivån på granskningen av verksamheten ofta är i relation med ersättningen som
granskarna får för sitt arbete. Ju mer man är villig att betala för granskningen, desto
25

grundligare granskning kan man förvänta sig. Enligt Lydman gäller samma sak för
föreningar, man har rätt att förvänta sig mycket av styrelsemedlemmar, men då bör
man även betala tillräckligt för arbetet. Detta är dock ingenting som är möjligt inom
de flesta ideella föreningar. (Lydman 2013 s.24)
Lydman understryker att en styrelsemedlem bör minnas, då hen tar på sig uppdraget,
att hen inte kan delegera eller undvika ansvaret och skyldigheterna. Han nämner även
att en förening inte alltid väljer sina styrelsemedlemmar utgående från vad som är bäst
för föreningen, utan att motiven kan vara många. Han understryker även att
styrelsemedlemmarna inte endast bör ha en tillräcklig förståelse för det ideella utan att
de även behöver ha en förståelse för de ekonomiska realiteterna. En styrelsemedlem
kan inte skylla på att man inte har den vetskap som krävs eller att man inte förstod vad
man gjorde, menar han. (Lydman 2013 s. 25)
I den uppdaterade föreningslagen betonas styrelsens ansvar för föreningens bokföring
och medelsförvaltning. Föreningsmötet godkänner styrelsens verksamhet genom att
behandla årsberättelsen, bokslutet, revisions- eller verksamhetsgranskningsberättelsen
samt genom att bevilja ansvarsfrihet. Föreningsmötet skall dock inte besluta om
ärenden som hör till styrelsen, som till exempel att anställa personal. Föreningsmötet
har den beslutande makten i en förening medan styrelsen är den verkställande. Om
medlemmarna inte är nöjda med föreningens styrelse utser man en ny på
föreningsmötet. (Föreningsresursen > Styrelsens ansvar)
Alsén och Sagerberg menar att många styrelsemedlemmar inte känner till sitt eget och
styrelsens ansvar. Det är därför viktigt att informera alla nya styrelsemedlemmar om
ansvarsfördelningen inom styrelsen och om deras eget ansvar. (Alsén & Sagerberg
1983 s. 39)
Även om ideella organisationers ledning inte är ansvariga gentemot aktieägare, som
ledare för aktiebolag är, så är de ideella organisationernas ledning ansvarig inför
donatorer och bidragsgivare, vilka tillhandahåller organisationerna med kapital. Dessa
donatorer och bidragsgivare har inte gränslösa tillgångar, vilket leder till att ideella
organisationer måste tävla sinsemellan för att få finansiering. Om en organisation visar
på problem med den interna kontrollen kan bidragsgivarna välja att istället finansiera
någon annan organisation där kapitalet förhoppningsvis används på ett mer tillförlitligt
sätt. Uppdagande av interna kontrollproblem kan därför leda till krympta tillgångar
26

gällande understöd. Dock får bidragsgivare och donatorer ingen ekonomisk nytta av
en ideell organisations verksamhet, till skillnad från aktieägare som bl.a. kan få
utbetalning i form av dividender i utbyte mot sitt kapital, och är därmed troligtvis
mindre måna om att övervaka organisationens verksamhet. Bidragsgivarna kan vara
omedvetna om problemen med den interna kontrollen eller helt enkelt inte bry sig om
dessa. Uppdagandet av problem med den interna kontrollen behöver därmed inte alls
ha någon påverkan på kommande understöd. (Petrovits m.fl. 2011 s. 326)
Dock tyder Petrovits m.fl. (2011) undersökning på att organisationer som visar på
problem med den interna kontrollen i den finansiella rapporteringen erhåller färre
understöd från individer, bolag och stiftelser under det följande året. Detta tyder på att
information om intern kontroll antingen direkt eller indirekt påverkar bidragsgivares
finansiella beslut. Petrovits m.fl. (2011 s. 327) menar att en förbättring av intern
kontroll inte endast skulle minska risken för ekonomisk förlust, till följd av bedrägeri
eller brister i bokföringen, utan att förbättrad intern kontroll dessutom kan öka en
organisations möjligheter att få bidrag för sin verksamhet. Petrovits m.fl. (2011 s. 355)
understryker vikten av att ledningen för ideella organisationer är medvetna om den risk
det medför om man inte når organisationens intressenters förväntningar gällande
ansvarsskyldighet.
En styrelse kan beviljas ansvarsfrihet för den gångna räkenskapsperioden.
Ansvarsfrihet är något som medlemmarna i föreningen kan bevilja i samband med att
bokslut, verksamhetsberättelse och verksamhetsgranskningsberättelsen behandlas
under ett föreningsmöte, för att därmed godkänna styrelsens verksamhet under den
föregående räkenskapsperioden. Ansvarsfrihet är alltså något som föreningens
medlemmar beviljar utgående från den information som de har fått. Även om en
styrelse beviljats ansvarsfrihet så kan denna ansvarsfrihet anses vara bindande endast
om det för föreningsmötet har presenterats riktiga och tillräckliga uppgifter. Om det i
ett senare skede kommer fram att uppgifterna inte var riktiga eller tillräckliga så kan
styrelsen anses vara ansvariga för eventuella oegentligheter, trots att de tidigare
beviljats ansvarsfrihet. (Ruohonen 2016 s. 49) Föreningsmötet kan också välja att inte
bevilja styrelsen ansvarsfrihet, detta görs som ett ställningstagande för att
medlemmarna inte är nöjda med hur styrelsen har skött sin uppgift, t.ex. om de anses
att verksamheten inte har skötts på ett korrekt sätt. Man kan då kräva att styrelsen ännu
27

skall lösa några uppgifter innan ansvarsfriheten beviljas, eller till och med väcka åtal
mot styrelsen. (Förening.se - ansvarsfrihet)

2.5 Revision och verksamhetsgranskning
Som tidigare nämnts är föreningar i Finland bokföringsskyldiga och därmed även
skyldiga att upprätta bokslut. De flesta föreningar är inte skyldiga att ha en revisor
(Revisionslagen 2 kap § 2), dock bör en förening enligt bestämmelserna i
föreningslagen ha minst en verksamhetsgranskare samt en suppleant till denna
(Föreningslagen 6 kap § 38a).
En faktor som eventuellt kan påverka beslutet om en förening väljer att ha en revisor
eller verksamhetsgranskare eller varför en förening använder sig av intern eller extern
bokförare kan t.ex. vara hur väl revisorn känner till föreningens verksamhet och hur
bra förståelse denne har av föreningens interna ekonomi. På samma sätt som det för
en extern bokförare av samma orsak kan vara svårare att förstå hur poster ska bokföras
och hur ekonomin fungerar.
Revisorn eller verksamhetsgranskaren är en ansvarsperson som väljs av föreningens
medlemmar under föreningens årsmöte. Revisorns/verksamhetsgranskarens uppgift är
att för föreningens medlemmars räkning granska föreningens ekonomi och förvaltning.
Ofta är en bra revisor även en rådgivare för föreningen då det kommer till den
ekonomiska planeringen och skötseln av ekonomin. (Loimu 2002, s. 157) Som jag
tidigare

skrivit

bör

föreningen

enligt

föreningslagen

ha

åtminstone

en

verksamhetsgranskare och en suppleant till denna (Föreningslagen kap 6 § 38a)
Föreningen kan även i sina stadgar bestämma om föreningen bör ha fler än en
verksamhetsgranskare eller om granskaren eller granskarna bör vara revisorer
(Föreningslagen kap 2 § 8, Loimu 2002, s. 157) Verksamhetsgranskarna och
revisorerna bör följa föreningslagen och revisionslagen. Enligt Revisionslagens 1 kap
§ 2 bör man för att kunna kallas revisor vara en fysisk person som har godkänts som
GR-, CGR- eller OFGR-revisor eller en sammanslutning som har godkänts som
28

revisionssammanslutning. Enligt Revisionslagens 2 kap § 1 kan en person för vilken
det har förordnats en intressebevakare, vars handlingsbehörighet har begränsats, en
person som är omyndig, som är försatt i konkurs eller som har meddelats näringsförbud
inte vara verksam som revisor. För att ställa upp som verksamhetsgranskare måste man
inte ha en officiell revisors utbildning, men enligt Föreningslagen bör en
verksamhetsgranskare:
ha den ekonomiska och juridiska sakkunskap som med hänsyn till föreningens
verksamhet behövs för uppgiften. Verksamhetsgranskaren får inte vara omyndig, försatt
i konkurs eller ha begränsad handlingsbehörighet. Verksamhetsgranskaren ska vara
oberoende vid utförandet av verksamhetsgranskning. (Föreningslagen kap 6 § 38a).

Vem som helst kan alltså inte väljas för att granska föreningens ekonomi och
administration. Vem som helst bör inte heller ställa upp eller ta emot posten som
verksamhetsgranskare, om denna inte har den sakkunskap som krävs för uppgiften.
Lagen nämner även att verksamhetsgranskaren bör vara oberoende vid utförandet av
granskningen, vilket betyder att verksamhetsgranskaren inte får höra till styrelsen, vara
nära släkt med någon i styrelsen, vara anställd av någon i styrelsen eller av en nära
släkting till denna eller på något annat sätt vara i någon form av beroendeställning till
någon i styrelsen. Detta betyder dock inte att verksamhetsgranskaren inte skulle få vara
medlem i föreningen hen granskar, istället ses det ofta som en bra sak att personen som
granskar föreningen har en bra kännedom om föreningens verksamhet. (Loimu 2002
s. 159–160)
Hilden skriver att verksamhetsgranskarens/revisorns roll är viktig då det kommer till
att övervaka den interna kontrollen. Hon menar att föreningarna ändå bör
uppmärksamma att det enligt lagen är styrelsens ansvar att se till att bokföringen och
medelsförvaltningen sköts på ett tillförlitligt sätt. Eftersom verksamhetsgranskningen
ofta sker i efterhand (efter att verksamhetsåret redan är slut och bokföringen är gjord)
så kan de fel, oegentligheter och missbruk som verksamhetsgranskaren eventuellt
upptäcker ha fortgått en lång tid redan innan verksamhetsgranskaren har inlett sitt
arbete. ”Liikaa ei voi korostaa sitä, että hallitus on aina ensisijaisessa vastuussa
toimintojen asianmukaisuudesta”, skriver hon. (Hilden 2018) Revision eller
verksamhetsgranskning minskar inte på styrelsens eller ledningens ansvar (Saarinen &
Suontausta 2019). Dock bör man även minnas att styrelsens eller ledningens ansvar
29

inte heller i sin tur minskar på revisorns eller verksamhetsgranskarens ansvar. Det att
styrelsen eller ledningen missköter sig minskar inte på revisorns eller
verksamhetsgranskarens ansvar eftersom det till revisorns/verksamhetsgranskarens
uppgifter även hör att granska styrelsens/ledningens verksamhet, inte endast den
ekonomiska verksamheten, något som rätt så ofta glöms bort. (Ruohonen 2016 s. 49)
Hilden påpekar att det för mindre föreningar är skäl att påpeka att
verksamhetsgranskaren bör ha en sådan sakkännedom som anses nödvändig ur
föreningens verksamhet sett. Hilden skriver att hon själv har stött på fall där både
verksamhetsgranskaren och styrelsen har godkänt bokslut enligt vilka det skulle finnas
tusentals euro på bankkontot trots att det i verkligheten är så att den ekonomiansvariga
har förskingrat pengarna för länge sedan. (Hilden 2018) Även revisorn eller
verksamhetsgranskaren kan i sådana fall bli åtalade och dömda att betala skadestånd,
ifall det bedöms att revisorn inte har uppmärksammat att det kan finnas risk för
förskingring, t.ex. i fall då kassören både sköter bokföringen och har användarrätt till
bankkontot, så kallad farlig kombination av arbetsuppgifter. (Ruohonen 2016 s.48–49)
Marc Jegers skriver att trots att det inte finns några särskilda instruktioner för den
externa kontrollen av ideella föreningar (utan att verksamhetsgranskningen följer
samma regler som för vinstdrivande organisationer) så finns det dock säregenheter hos
ideella föreningar som man bör vara uppmärksam på då man granskar dessa. Han
nämner även att verksamhetsgranskarna för ideella föreningar i de flesta fall inte tar
betalt för sitt arbete, vilket han hoppas att inte påverkar professionaliteten av
granskningen. (Jegers 2011, s 110)
Timo Tuokko skriver i sin artikel “Tilintarkastuslaki muuttuu” (Tilisanomat 2/2007)
om att den nya revisionslagens förändringar håller fast vid att lekmannarevisorer (eller
verksamhetsgranskare som de enligt den nya lagen ska benämnas) får granska
föreningars verksamhet. Detta har förklarats bero på kostnadsskäl. Tuokko menar att
denna motivering inte tål dagsljus eftersom en förenings verksamhetsgranskning inte
enligt honom kan vara en kostnadsfråga. Han menar att om en föreningsverksamhet
står och faller med den summan det skulle krävas för en professionell granskning så
bör föreningens verksamhet ifrågasättas. Han menar att ansvaret för föreningars
administration ligger på styrelserna och att då ingen i praktiken övervakar dem skulle
revision vara väldigt viktig i sådana här situationer just för att övervaka hur
30

föreningens medel används. Tuokko skriver att i små föreningar kan verksamheten
vara väldigt vild och verkligen sakna en utomståendes kritiska granskning. (Tuokko
2007 s. 36–37)
Trots att föreningen skulle ha en väldigt duktig redovisare/verksamhetsgranskare så
kan man inte lämna övervakandet av föreningens ekonomi enbart till denne. Kari
Loimu skriver att det inte kan ses som tillräckligt att övervakningen av ekonomin och
förvaltningen enbart sker en gång per år, i samband med verksamhetsgranskningen,
samt vid eventuella stickprov gjorda av verksamhetsgranskaren. Han menar att
styrelsen nu som då under verksamhetsperioden bör granska att ekonomin och
föreningens förvaltning är i sådant skick att verksamhetsgranskaren inte skulle ha
några kommentarer. (Loimu 2002, s. 157 & 163)

2.6 Föreningsadministration
Det finns inte några klara lagstadgade krav på expertis hos föreningars
styrelsemedlemmar. Dock skriver Alsén och Sagerberg att det ställs högre krav på
styrelsen än på övriga medlemmar eftersom styrelsens ansvar för föreningens
planering och ekonomi är betydande. De menar att alla styrelsemedlemmar bör ha
grundläggande kunskaper i planering och budgetering, samt att de bör ha så mycket
kunskap i redovisning att de kan förstå föreningens ekonomiska handlingar. Alsén och
Sagerberg fortsätter med att skriva att utöver de kunskapskrav som de föreslår för hela
styrelsen så bör de styrelsemedlemmar som är ansvarig för ekonomi och planering ha
fördjupade kunskaper i ekonomi samt kunskaper att lära ut ekonomiska frågor till
föreningens medlemmar. (Alsén & Sagerberg 1983 s. 223)
Loimu (2002) menar att kassörens arbete i en förening är sådant att det oftast
uppmärksammas först då någonting har gått fel. Han skriver att då man väljer kassör
bör man välja en noggrann person som har tillräckligt med kunskap om finansiell
förvaltning och som har tid och lust att sköta föreningens ekonomi ordentligt. Om en
sådan person inte hittas bland föreningens medlemmar menar han att föreningen bör
skaffa en utomstående kassör. Loimu menar också att ifall kassören märker att
styrelsen (i sin helhet) inte tar på sig det ekonomiska ansvaret, och till exempel skriver
31

upp alla ekonomiska beslut i protokollen, så bör kassören fundera på att lämna in en
avskedsansökan. (Loimu 2002 s 155–156.)
Revisions- och konsultföretaget Grant Thornton gjorde under sommaren 2019 en
kartläggning av hur ideella verksamheter i Sverige arbetar med ekonomifrågor.
Kartläggningen besvarades av styrelseaktiva inom ca. 100 olika ideella organisationer
i Sverige.

I kartläggningen kom det fram att de flesta av dem som deltog i

undersökningen (87 procent), anser att den viktigaste egenskapen hos en styrelse inom
ideella organisationer är att ha förståelse för vad styrelsens respektive ledningens roll
är. Dock anser endast 59 procent att deras egen styrelse har dessa egenskaper. Den näst
viktigaste egenskapen, på 76 procent, var enligt kartläggningen att ledningen har en
förståelse för finansiell information, följt av förståelse för en ledamots juridiska ansvar
och eventuella skyldigheter (72 procent). Även dessa egenskaper, förståelse för
finansiell information och förståelse kring det juridiska ansvaret och skyldigheter är
något som de som svarade på kartläggningen anser att saknas i den egna styrelsen.
(Grant Thornton 2019 s. 6)
Johan Andersson som är ansvarig för branschgruppen Ideella organisationer och
stiftelser på Grant Thornton anser att styrelserna måste sluta förlita sig på extern
kompetens. Bland de tillfrågade organisationerna har ungefär hälften en
introduktionsprocess för nya styrelseledamöter. Men väldigt få av organisationerna har
ett utbildningsprogram som behandlar frågor av finansiell information. Däremot
upplever de flesta tillfrågade (ca 70 procent) att styrelsen har tillgång till lämpliga
specialiserade finansiella rådgivare när sådana behövs. Grant Thornton anser att de
ideella organisationerna inte har hängt med i de ökade krav som idag finns på
professionalism. En styrelse ska inte behöva förlita sig på externa konsulter för att ha
förståelse för den operativa verksamheten och den finansiella information som
presenteras, menar Andersson. Han menar att det idag förväntas att styrelsen ska kunna
uppmärksamma områden där det kan finnas risker och då ta in specialister. Men han
anser att det att man förväntar sig att ”någon annan” berättar att något är fel inte är
förenligt med styrelseansvaret. (Grant Thornton 2019 s. 9) Andersson säger att det
tyvärr stämmer väl överens med andra internationella undersökningar att man ofta inte
förstår det ansvar det åligger att sitta i en styrelse. Han understryker att en
styrelseledamot inte kan delegera det slutliga ansvaret. Samtidigt kräver omvärlden
32

allt mer, vilket är ett led i de ökade kraven på professionalism och öppenhet och
transparens. Här måste ideella organisationer bli mycket bättre på att förstå omvärlden
och anpassa sig till den, säger Johan Andersson. (Grant Thornton 2019 s. 11)
Även Kaisa Kokkonen ställer vissa krav på styrelsers kunskaper. Kokkonen anser att
styrelsemedlemmar bör kunna läsa finansiella rapporter så som balans- och
resultaträkningar och finansieringsanalyser samt förstå nyckeltal. Hon understryker
också vikten av att känna till hur kassaflödet fungerar. Kokkonen menar också att
styrelsemedlemmar bör förstå vikten av att övervaka bokföring och medelförvaltning
samt förstå riskerna med finansiell rapportering och vad som kan hända om det finns
fel i den finansiella rapporteringen. Kokkonen påpekar att styrelsemedlemmar måste
kunna kräva förstklassig ekonomi- och förvaltningsledning samt känna till hur detta
kan påverka hela verksamheten. (Kokkonen 2018)

2.7 Finansiell kunskap
Med begreppet finansiell kunskap6 menas den kunskap en individ behöver för att förstå
finansiell information och hantera ekonomiska beslut. Finansiell kunskap mäts ofta på
individnivå, och resultaten sammanslås sedan till grupper, så som studerande eller
låginkomsttagare, för att erbjuda en makrosyn. (Remund 2010 s. 279).
Intresset för finansiell kunskap har ökat under 2000-talet och ämnet har diskuterats
bl.a. inom internationell näringspolitik. Det har även gjorts många internationella
studier kring ämnet där man jämfört den finansiella kunskapen i ett flertal länder, se
bl.a. OECD (2016), Kalmi & Ruuskanen (2016), Perry (2008) & Jappelli (2010). I en
studie från år 2016 rankades Finland bland de fem bästa länderna i finansiell kunskap
av 30 undersökta länder (OECD, 2016, s. 8). Finländarnas finansiella kunskap är i
internationell jämförelse alltså på en hög nivå. Dock visar studierna att globalt sett är
den ekonomiska kunskapen bland vuxna individer relativt låg (Jappelli 2010 s. 429)

6

På engelska används begreppet financial literacy, på finska talar man om taloudellinen lukutaito.
Direkt översatt skulle man på svenska även kunna tala om finansiell läskunnighet.

33

Enligt Remund (2010, s.279) omfattar begreppet finansiell kunskap fem delar: 1.
kunskap om finansiella begrepp, 2. förmåga att kommunicera om finansiella begrepp,
3. förmåga att sköta personlig ekonomi, 4. färdighet att göra lämpliga finansiella
beslut, och 5. tillit till att kunna planera effektivt för kommande finansiella behov.
Finansiell kunskap är ett mått för till vilken grad man förstår finansiella nyckelbegrepp
och innehar förmågan och förtroendet att kunna sköta om sin ekonomi, både på kort
sikt och då det kommer till hållbar långsiktig finansiell planering. Finansiell kunskap
kräver alltså att man har kunskap, färdighet och intresse för flera olika delar av
ekonomi och förvaltning. Till finansiell kunskap hör även förmågan att kunna
kommunicera sin kunskap till andra. (Remund 2010, s.279) Då man talar om
konsumenters finansiella kunskap syftar man på konsumenternas förmåga att förstå
saker som hör till skötseln av den privata eller hushållets ekonomi. Samt på förmågan
att kunna tillämpa denna kunskap i praktiken. (Kalmi & Ruuskanen 2016 s. 6)
Studier har visat att individernas attityd har stor påverkan på deras finansiella
beteende, möjligtvis till och med större påverkan än vad den finansiella kunskapen har
(Kalmi & Ruuskanen 2016 s. 13, Perry 2008 s. 189). Många individer tenderar att ha
en högre tilltro till sina egna kunskaper. På grund av för stor självsäkerhet tror individer
att det vet mera än vad de i själva verket gör, vilket kan ha negativa följder. Studier
har visat att för stor självsäkerhet påverkar hur individer fattar beslut eftersom
självsäkra individer värderar sitt eget omdöme högre än andras åsikter. Individer
tenderar oftare att övervärdera sina kunskaper då det kommer till särskilt svåra
uppgifter, medan personer med mer kunskap oftare tenderar att vara mer osäkra på
sina egna förmågor. (Perry 2008 s. 190–192, 200–201) Många personer tror alltså att
de har en större ekonomisk kunskap än vad de i verkligheten har. Respondenter i flera
internationella undersökningar har värderat sin egen finansiella kunskap på en högre
nivå än vad den i själva verket var. (Jappelli 2010 s. 430 & 434)
Kalmi och Ruuskanen har studerat den finansiella kunskapen i Finland. De kunde i sin
studie konstatera att unga personer under 30 år i medeltal visade på lite sämre finansiell
kunskap än resten av befolkningen, även äldre personer (över 60 år) visade på en lite
svagare förståelse av finansiella frågor än resten av befolkningen, men det finansiella

34

beteendet7 hos den äldre befolkningen var på samma nivå som resten av befolkningen
i medeltal.
Då Kalmi och Ruuskanen jämförde skillnaderna mellan kvinnor och män kunde de
konstatera att kvinnor har mer problem med finansiell förståelse (36% av kvinnorna
har problem med den finansiella förståelsen, medan endast 19% av männen har samma
problem) men att kvinnor istället har mindre problem då det kommer till sitt finansiella
beteende (31% av kvinnorna och 34% av männen). (Kalmi & Ruuskanen 2016 s. 15–
16) De grupper som visade sig vara starka då det kommer till finansiell kunskap var
höginkomsttagare, högskoleutbildade, företagare och män. Detta stämmer väl överens
med resultat från tidigare studier (Kalmi & Ruuskanen 2016 s. 15–16, Perry 2008 s.
192, Jappelli 2010 s. 434 & 447).
I Grant Thorntons kartläggning (2019) av hur ideella verksamheter i Sverige arbetar
med ekonomifrågor kom det fram att 62 procent av de tillfrågade styrelseaktiva anser
att deras styrelse har rätt finansiell kunskapsnivå för att möta organisationens aktuella
behov. Då Grant Thornton gjorde motsvarande kartläggning år 2016 var motsvarande
siffra 65 procent, så utgående från dessa två kartläggningar har det skett en marginell
försämring under dessa tre år. Enligt kartläggningen litar man på att styrelsen har rätt
kompetens och förlitar sig i stor utsträckning på externa rådgivare, vilket Grant
Thorntons experter anser att kan vara sårbart. När det gäller framtida utmaningar, anser
endast 55 procent av de tillfrågade att styrelsen har rätt finansiella kunskapsnivå. Detta
menar Grant Thorntons experter visar på att de som väljer styrelserna ännu inte
uppfattat de behov som finns gällande styrelsens finansiella kunskapsnivå. En styrelse
inom den ideella sektorn förväntas idag ha ungefär samma kompetens som en styrelse
för ett listat bolag och styrelsearbetet behöver professionaliseras, menar de. De
understryker att den enskilda styrelseledamoten måste ta sitt ansvar och antingen
tillförskaffa sig kunskap, eller avsäga sig uppdraget. Som styrelseledamot har man ett
högt personligt ansvar, och då räcker det inte med ett högt engagemang om du är
okunnig inom det finansiella området, säger Johan Andersson som är ansvarig för

Med finansiellt beteende menar Kalmi & Ruuskanen t.ex. aktivt sparande, betalande av räkningar i
tid, budgetering, att man aktivt följer med sin ekonomi, att man har satt finansiella mål, att man
använder sig av expertkunskap etc. (Kalmi & Ruuskanen 2016 s. 11–13)
7

35

Grant Thorntons branschgrupp Ideella organisationer och stiftelser. (Grant Thornton
2019 s. 5)
Grant Thornton belyser i sin rapport att det är de som väljer styrelsen som måste börja
väga in finansiell kunskap och att man inte får glömma bort vikten av finansiell
kompetens. Trots det verkar det som att finansiell kunskap inte är en viktig parameter
då styrelsemedlemmar ska väljas. De menar att det idag finns förväntningar bland
allmänheten att alla organisationer ska ha samma kompetens och kapacitet i sin
rapportering som vilket bolag som helst. Särskilt om de får understöd i form av
allmänna medel, det vill säga skattebetalarnas pengar. I dagens transparenta samhälle
är det viktigare än någonsin, menar Grant Thornton. De menar att alla uppgifter som
lämnas ut måste vara rätt och att det är mycket enklare idag att faktiskt kunna
kontrollera data. Grant Thornton menar att det som behövs är en balans av
styrelsekunskap, och inte att alla individer har en specifik ekonomikompetens. (Grant
Thornton 2019 s. 8)
För listade bolag på den finska börsen finns det utskrivna krav på kompetens och
expertis i finansiella frågor, dessa krav listas i Aktiebolagslagen och i den finska
koden för bolagsstyrning. Enligt kraven ska minst en styrelsemedlem ha kompetens
och expertis i redovisning eller revision. Med tillräcklig kompetens avses till
exempel sådan kompetens som har förvärvats genom erfarenhet och ofta också
genom studier eller forskning. Några liknande utskrivna kompetenskrav finns inte på
föreningars styrelsemedlemmar. (Aktiebolagslagen 6 kap § 16 b&c,
Värdepappersmarknadsföreningen rf 2020 s. 31)
Som motsats till finansiell kunskap används ofta termen finansiell okunskap, vilket jag
kommer att redogöra för till näst.

2.8 Finansiell okunskap / Finansiell kunskapsbrist
Med begreppet finansiell okunskap menas avsaknad av den finansiella kunskap som
36

behövs för att förstå och hantera finansiell information och kunna fatta finansiella
beslut. Begreppet kan användas för att beskriva en persons bristfälliga finansiella
kunskaper samt bristande förmåga att hantera ekonomi. (Bay et al. 2014)
Campbell m.fl. (2011) menar att finansiell okunskap är en huvudfaktor då det kommer
till orsakerna till att felaktiga finansiella beslut fattas. Beslut som fattats pga. av
bristfällig finansiell kunskap kan leda till långtgående konsekvenser som drabbar både
individer och hushålls framtida ekonomiska trygghet och välbefinnande. Bay m.fl.
(2014) anser att det går att minska på finansiell okunskap med hjälp av utbildning eller
förbättrad information.
Campbell m.fl. (2011) konstaterar att det finns en direkt koppling mellan finansiell
okunskap och dåligt grundade beslut. En del personer kan sakna kognitiv förmåga att
optimera sin finansiella situation även då de blivit presenterade all information som
krävs för att de skall kunna göra det, vilket kan leda till en genomgripande brist i
grundläggande finansiell kunskap. (Campbell m.fl. 2011 s.92–94)
Campbell m.fl. menar att brist på finansiell kunskap inte nödvändigtvis behöver vara
problematisk, ifall man skulle lära sig att handla optimalt genom att pröva sig fram
(trial and error). Dock menar de att det finns mer och mer belägg för att personer gör
finansiella misstag som kunde undvikas, men som visar sig ha betydande
konsekvenser, de har alltså inte lärt sig att handla optimalt. Dessa misstag är vanligare
bland personer som har lägre utbildning och lägre inkomster, samt lägre finansiell
kunskap, menar Campbell m.fl. (Campbell m.fl. 2011 s.94–95).
Flera studier uppmärksammar den rådande bristen på finansiell kunskap, finansiell
läskunnighet, finansiell förståelse och finansiell förmåga hos den allmänna
befolkningen runt om i världen (Campbell m.fl. 2011, Bay m.fl. 2014). Bay et al (2014)
har undersökt finansiell okunskap i Sverige, och kom i sin studie fram till att finansiell
kunskapsbrist är ett utbrett samhällsproblem speciellt hos den yngre generationen,
vilka uppvisade en oroväckande hög nivå av finansiell okunskap.

37

2.8.1 Finansiell informationsbrist
Begreppet informationsbrist hänvisar till avsaknad av nödvändig information eller att
information presenteras på ett sätt som är otillräckligt för att skapa en förståelse hos
mottagaren av informationen (Perry 2008, Vanstraelen m.fl. 2012). Informationsbrist
menar Vanstraelen m.fl. (2012) kan uppkomma om det finns ett informationsgap
mellan en sändare av information och en mottagare, då t.ex. inte all information som
mottagaren skulle behöva är tillgänglig eller då informationen är svårförståelig, vilket
leder till att mottagaren inte kan tolka eller förstå den information som ges denne. Dock
behöver informationsgapet inte alltid bero på att det råder en brist på information, det
är istället frågan om vilken sorts information som delges och på vilket sätt
informationen presenteras.
Vanstraelen m.fl. (2012) antyder också att informationsbrist kan bero på ett gap mellan
vilken information mottagaren förväntar sig att få, och den information som sändaren
ger. Detta menar Vanstraelen m.fl. att är speciellt vanligt då det kommer till
revisionsrapporter. Det vill säga att användaren av rapporterna förväntar sig få ut mer
information ur rapporterna än vad revisorerna eller verksamhetsgranskarna ger i
rapporterna. Om mottagaren inte förstår funktionen med revisionen så kan de heller
inte förstå rapporterna menar Vaenstraelen m.fl. (2012)
Perry (2008) menar att individer allt för ofta missuppfattar även grundläggande
finansiell information, och att individer ofta tror sig förstå informationen i högre grad
än de i verkligheten gör.

2.9 Finansiell kommunikation
International Organisation of Securities Commissions (IOSCO) skriver i en rapport
från 2009 under principle 6, att oavsett den information som lämnas och beskrivs
tilltänkt mottagare kommer informationen inte få ett genomslag om inte mottagarna
läser informationen eller om mottagaren inte förstår den information hen läser.
Sändaren av informationen måste därför anstränga sig för att öka förståelsen hos
38

mottagaren genom förklarande information som utbildar mottagaren och hjälper
mottagaren att förstå innehållet för att på så sätt kunna fatta välgrundade beslut utifrån
informationen. (IOSCO 2009 s. 2)
Heaths (1987) artikel om effektiv finansiell kommunikation mellan sändare och
mottagare går i liknande spår. För att det ska finnas en förståelse och konsensus mellan
sändaren och mottagaren av information menar Heath att termer måste användas som
båda parter förstår och associerar på samma sätt, annars uppstår en icke-effektiv
kommunikation. Om sändaren använder sig av finansiella termer (som ofta skapats för
att förklara komplexa finansiella händelser som inte kan observeras direkt) till en
mottagare utan ekonomisk förståelse kommer det uppstå problem i form av ickeeffektiv kommunikation och mottagaren kommer tolka informationen på annat sätt än
vad sändaren hade i åtanke, eller inte alls ha möjlighet att tolka informationen. (Heath
1987 s.2)
Vad händer då om sändaren inte själv förstår den information hen borde förmedla?
Finansiell okunskap hos styrelsen kan leda till finansiell informationsbrist hos
föreningen, då styrelsen inte förstår informationen som de bör delge föreningen eller
om de inte kan förklara informationen för föreningsmedlemmarna. Hur kan man
förmedla information om man själv inte förstår informationen som man bör förmedla?

39

3 Metod
I det här kapitlet kommer jag att redogöra för mitt val av metod och hur jag har
applicerat metoden i min undersökning.

3.1 Val av metod
I den här avhandlingen har jag valt att använda mig av en kvalitativ metod, jag har
närmare bestämt valt att använda mig av deltagande observationer samt en strukturerad
intervju via enkät. Deltagande observation kan enligt Alan Bryman och Emma Bell
(2013) beskrivas som att forskaren engagerar sig i en social miljö under en viss tid för
att observera en viss kultur eller grupp i syfte att få en bild av denna (s. 393–394). En
enkät kan å sin sida beskrivas som en strukturerad intervju där det inte finns någon
intervjuare närvarande utan respondenterna läser själv frågorna och svarar på dem på
egen hand (s. 245–246).

3.2 Datainsamling och sampel
Jag har valt att göra deltagande observationer under två finlandssvenska
kulturföreningars föreningsmöten, både under hösten och under våren. Jag har
begränsat min forskning till att göra observationer av två föreningar i Åbo. För att få
mer bredd i studien har jag även genomfört enkätintervjuer med styrelsemedlemmar
från dessa tidigare nämnda föreningar samt med styrelsemedlemmar från en förening
i Helsingfors. Jag har valt att observera just dessa föreningar eftersom jag själv har en
förkunskap om dem och känner till deras verksamhet. Jag är själv medlem i förening
A och har tidigare suttit med i dess styrelse, dock flera år innan jag började med denna
undersökning. I förening B är jag inte medlem men jag har bra kunskap om föreningen
och har flera bekanta som är medlemmar. Jag är inte heller medlem i förening C men
jag har fungerat som anställd i föreningen samt hjälpt dem med deras bokföring och
andra frågor relaterade till ekonomi och förvaltning. Dock har jag inte haft möjlighet
att närvara under deras föreningsmöten.
40

Föreningarna som jag valt att observera och de intervjuade förblir anonyma, detta för
att skydda de intervjuades identitet och föreningarnas rykte utåt. Vid en intervju är det
viktigt att beakta anonymiteten av den intervjuade och tillförlitligheten av de svar som
den intervjuade ger. Föreningarna som observerades i detta arbete var alla små till
medelstora föreningar med under 100 aktiva medlemmar. Samtliga föreningars språk
är svenska.
Förening A och B är kulturföreningar som är aktiva i Åbo, och förening C är en
kulturförening aktiv i Helsingfors. Jag är medveten om att föreningarna jag valt att
undersöka är verksamma på rätt så stora orter där det kan vara lättare att hitta
intresserade personer som är villiga att ställa upp i föreningsstyrelser, jag kan tänka
mig att detta kan vara svårare på mindre orter där det också annars kan vara svårt att
hitta aktiva medlemmar till föreningarna.
Inom förening A och B sköter styrelsemedlemmarna själva allt styrelsearbete och alla
administrativa uppgifter medan förening C har en anställd bokförare som inte är
medlem i föreningen. Föreningarna uppbär årligen en medlemsavgift av sina
medlemmar men större kostnader för t.ex. enskilda evenemang finansieras med
deltagaravgifter och med bidrag.
Alla tre föreningar har en verksamhet där de erbjuder tjänster och får på det sättet in
en del medel, men föreningarna är ändå alla beroende av understöd för att
verksamheten ska fortlöpa.
Utförligare information om föreningarna i bilaga 1.

3.3 Deltagande observation
Som jag tidigare nämnt har jag valt att göra deltagande observationer under
föreningarnas föreningsmöten. Detta innebär att jag deltog i föreningsmötena på
samma sätt som jag skulle göra om jag deltagit i mötena i rollen som endast
föreningsmedlem. Då jag deltog på mötena gjorde jag anteckningar samt spelade in
vad som sades på mötet. Jag hade före början av mötena informerat deltagarna om att
41

jag kommer att observera och spela in och bett om tillstånd till detta av både styrelsen
och de deltagande medlemmarna. Jag lovade mötesdeltagarna att de kommer att
garanteras anonymitet.
Deltagande observation är ett bra sätt att få utförlig och ingående information, och
verkligen se hur gruppen verkar i sin naturliga miljö. Genom deltagande observation
ser man hur de deltagande personerna beter sig i sitt sammanhang. Den som observerar
får se hur händelserna gått till, och behöver därmed inte förlita sig på andras
redogörelse över händelserna. Å andra sidan är deltagande observationer ofta
tidskrävande, det är svårt att sålla ut det viktiga materialet och det ger inte samma
möjlighet till att följa upp eventuella oklarheter, som t.ex. vid intervjuer. Vid
deltagande observationer kan det också vara svårt att separera observatörsrollen från
sin egen roll i gruppen och observationerna blir subjektiva. Det är även så gott som
omöjligt att reproducera undersökningen.
I och med att jag redan är medlem i förening A och från tidigare har ganska starka
kontakter till både förening B och C så var det ganska lätt att få tillgång till dessa och
kunna utföra observationer på föreningarnas föreningsmöten. (Bryman & Bell 2013 s.
437) Dock hade jag inte möjlighet att observera förening C:s föreningsmöten, istället
har jag haft möjlighet att observera samarbetet mellan förenings C:s styrelse och dess
utomstående bokförare.
Det var naturligare både för mig och för föreningens medlemmar att jag observerade
förenings A medlemsmöte i och med att jag som medlem i föreningen också annars
skulle ha kunnat delta i mötet, och jag upplevde det som att de andra deltagarna ganska
fort glömde bort att jag deltog i mötena som observatör, trots att jag i början av mötet
presenterat mig själv och vad jag ämnade göra under mötet. Eftersom jag inte från
tidigare var medlem i förening B var det lite svårare att smälta in under deras möten,
men jag upplevde det ändå som att min närvaro ganska fort glömdes bort även under
förening B:s möten. Det faktum att förening B till stor del består av endast manliga
medlemmar gjorde också att jag som kvinna stod ut på ett annat sätt än i förening A,
dock fanns det under de möten jag observerade ett fåtal andra kvinnor på plats, vilket
kan ha gjort att jag inte väckte lika mycket uppmärksamhet. Om jag inte skulle ha haft
någon kontakt till föreningarna från tidigare tror jag att det skulle ha varit mycket
svårare att få tillträde till att göra observationer under mötena. (Bryman & Bell 2013
42

s. 441, 442–443) I och med att jag från tidigare hade band till alla de föreningar som
jag valt att observera så var det så gott som omöjligt att verka som en fullständig
observatör, men eftersom jag inte (längre) var särskilt aktiv i någon av föreningarna
kunde jag inte heller delta som fullständig deltagare. Jag skulle beskriva min
observatörsroll som det som Bryman och Bell kallar för deltagare-som-observatör. Det
vill säga att medlemmarna i föreningen var medvetna om min roll som forskare, men
de såg mig även som en medlem i föreningen (eller i förening B och C åtminstone
delaktig i föreningens verksamhet) och jag kunde delta i föreningarnas verksamhet
utan att helt frångå min roll som forskare. (Bryman & Bell 2013 s. 447)
I och med att styrelsemedlemmarna i föreningarna jag undersökt är medvetna om att
jag studerat redovisning så har de hänt att de har ställt mig frågor kring föreningens
ekonomi och bett mig om råd. Detta att man växlar mellan olika roller som forskare
eller deltagare menar Bryman och Bell att är en naturlig del i processen med att göra
deltagande observationer och att en etnograf vanligtvis går in i flera roller under en
undersökning. Jag upplever också att jag har haft olika roller med olika medlemmar i
föreningarna, äldre medlemmar har sett mig som en av föreningsmedlemmarna
eftersom de känner mig från den tiden då jag själv var mer aktiv i föreningarnas
verksamhet, medan yngre medlemmar som kommit med då jag inte längre varit lika
aktiv i föreningsverksamheten mera ser mig som en forskare. (Bryman & Bell 2013 s.
449–450)
Eftersom jag kände till föreningarna och deras verksamhet från tidigare så hade jag
också en bra förförståelse för föreningskulturen och kontexten de verkar i. Dock kan
min tidigare uppfattning av föreningarnas verksamhet ha påverkat mig och jag kan ha
missat saker i föreningskulturen som en utomstående observatör kanske skulle ha
uppmärksammat. På samma sätt kan min förförståelse av föreningsverksamheten ha
fått mig att se saker som en utomstående kanske inte skulle ha uppfattat. (Bryman &
Bell 2013 s. 441–442)
Bryman och Bell skriver att det kan vara skäl att använda sig av fler än en
forskningsmetod för att det ska gå att fånga komplexiteten i den insamlade
informationen, jag har därför valt att vid sidan av de deltagande observationerna skicka
ut en enkät till nuvarande och tidigare styrelsemedlemmar inom föreningarna, vilket
jag kommer att redogöra mera för till näst. (Bryman & Bell 2013 s. 396)
43

3.4 Enkätintervjuer
Jag har valt att använda mig av en strukturerad intervju i enkätformat eftersom jag
själv inte hade möjlighet att utföra intervjuer på plats med respondenterna och en del
av respondenterna även var geografiskt sett väldigt utspridda. Jag kom även fram till
slutsatsen att en enkät fungerade bättre än en telefonintervju i det här fallet, dels för att
enkätalternativet är mindre tidskrävande för alla parter, och dels för att
enkätalternativet snabbare att administrera. En enkät tillåter att respondenten svarar på
frågorna då det passar hen bäst och man behöver inte komma överens om någon
tidpunkt som passar både intervjuaren och respondenten. Dels var antalet potentiella
respondenter rätt så stort och en enkät gjorde det möjligt att skicka ut frågorna till alla
respondenter samtidigt medan det skulle ha varit väldigt tidskrävande att komma
överens om intervjutider med alla dessa respondenter skilt.
Dock kan det hända att bortfallet var större i och med att respondenten i stort sett själv
kan avgöra om hen vill och orkar svara på enkäten eller inte, och tröskeln att lämna en
enkät obesvarad antagligen är lägre än då det gäller att tacka nej till en telefonintervju.
Andra nackdelar med en enkät i jämförelse med en telefonintervju är att jag som
intervjuare inte kunde hjälpa till med tolkning av frågorna eller svara på eventuella
frågor som respondenterna hade, enkäten gjorde det även svårare att följa upp svaren
med uppföljningsfrågor, dock var det inte helt omöjligt i och med att jag skickade ut
frågorna per e-post och respondenterna kunde välja att svara på frågorna via e-post.
Jag publicerade även enkäten i två av föreningarnas Facebook-grupper där nuvarande
och tidigare medlemmar är aktiva.
En annan nackdel med enkäten var att respondenten kunde se alla frågor samtidigt och
kunde därmed kanske få en uppfattning om vad det är jag söker för svar i mina frågor,
och jag kan heller inte veta i vilken ordning som frågorna besvaras. En del
respondenter kan också ha ansett att enkäten var för lång och inte orkat svara på alla
frågor. Jag skrev dock i följebrevet till enkäten att det inte är obligatoriskt att svara på

44

alla frågor, och ville på så sätt att så många respondenter som möjligt åtminstone skulle
svara på åtminstone en del av frågorna. (Bryman & Bell 2013 s. 245–248)
Till enkäten skrev jag ett följebrev där jag redogjorde för mitt syfte med enkäten och
presenterade mig. Jag skrev också att svaren kommer att behandlas anonymt och att
respondenterna kunde ta kontakt med mig vid eventuella frågor. En del av
respondenterna känner mig från tidigare eftersom jag själv varit aktiv i en av
föreningarna och rört mig i de kretsar som föreningarna verkar i.

3.5 Tillförlitlighet
En eventuell bias uppstår i och med att de observerade föreningarna endast är tre till
antalet, och att jag inte lyckats få ihop så mycket material från förening C. Alla tre
föreningar är även finlandssvenska och verksamma i rätt så liknande fält. Detta var
dock ett medvetet val från min sida, då jag upplever det som lättare att jämföra
föreningarna sinsemellan då de är ganska lika till sin verksamhet och föreningskultur.

3.6 Respondenter och genomförande
För att nå ut till intresserade respondenter delade jag enkäten i både förening A:s och
i förening B:s interna Facebook-grupper. Grupperna hade vid publicerandet av enkäten
207 (förening A) respektive 180 medlemmar (förening B). Enkätintervjun riktade sig
dock till personer som varit aktiva inom föreningsstyrelserna inom de senaste 10 åren,
dessa personer uppskattas uppgå till ca 40–60 pers. Förening A har en styrelse på 8
personer som byter ca 2–7 styrelsemedlemmar årligen. Förening B har en styrelse på
7 personer som byter 2–6 styrelsemedlemmar årligen.
För att nå ut till respondenter i förening C skickades enkäten ut till 10 nuvarande eller
tidigare styrelsemedlemmar. Föreningen hade vid tiden då undersökningen gjordes, 3

45

stycken styrelsemedlemmar som delade på 5 stycken poster, jag saknar dock uppgifter
på hur ofta styrelsemedlemmarna tenderar att bytas ut.
I följande tabell ses fördelningen av respondenterna enligt förening.
Förening

A

B

C

Antalet

7

11

1

respondenter
Tabell 1. Fördelning av respondenter
Jag har ingen tillförlitlig information om respondenternas ålder, utbildning eller
inkomstnivå och jag har heller inte gjort någon åtskillnad på om respondenterna är
män eller kvinnor. Jag kan därmed inte undersöka om det resultat jag fick på
enkätundersökningen korrelerar med tidigare studier gällande skillnader i finansiell
kunskap baserat på bl.a. dessa variabler (se t.ex. Kalmi & Ruuskanen 2016 s. 15–16).
I nästa kapitel redogör jag för resultatet av observationerna och svaren på
enkätintervjun samt analyserar dessa.

46

4 Analys
I det här kapitlet analyserar jag det data som jag fått fram under min studie.
Datat som analyseras är plockat från de enkätbaserade intervjuer med nuvarande och
tidigare styrelsemedlemmar i förening A, B och C, som gjordes under våren 2020. Jag
har även gjort deltagande observationer under två av förening A:s & B:s
medlemsmöten; vårmötena där båda föreningarna presenterade sina bokslut och
verksamhetsberättelser,

och höstmötena där båda föreningarna valde nya

styrelsemedlemmar till sina styrelser samt presenterade verksamhetsplanerna för det
kommande året.

4.1 Vilken information får styrelsemedlemmarna innan de
tillträder sin post?
I detta kapitel redogör jag för hurdan information de blivande styrelsemedlemmarna
får gällande de kommande ansvarsuppdragen.
Före höstmötet, där föreningen väljer styrelse och funktionärer för det kommande året,
skickar den sittande styrelsen i förening A ut ett mejl till föreningens medlemmar där
det ingår en kort beskrivning över de olika förtroendeposterna. Även förening B
skickar ut en beskrivning över föreningsposterna före höstmötet. Ifall man är
intresserad att ställa upp i styrelsen uppmanas det också till att ta kontakt med de
tidigare innehavarna av styrelseposterna. Förening C publicerar ett infopaket om
styrelsearbetet på sina interna sidor.
Det framkommer inte i någon av föreningarnas stadgar om det krävs någon specifik
kunskap för att verka som styrelsemedlem eller kassör, i stadgarna nämns det inte
heller något om styrelsens ansvar mer än att “föreningens förvaltning omhänderhas av
dess styrelse” (citat ur förening A:s stadgar). I föreningens arbetsordning specificeras
de förtroendevaldas uppgifter närmare. I arbetsordningen för förening A nämns det att
47

styrelsen åligger att leda och organisera föreningens verksamhet, att till höstmötet
inlämna verksamhetsplan och budget för följande verksamhetsår och att lämna in
verksamhetsberättelse och bokslut över föregående verksamhetsår. Dock nämns det i
arbetsordningen ingenting om styrelsens övriga ekonomiska ansvar eller om några
krav på kunskap hos styrelsemedlemmarna. I arbetsordningen framkommer det också
att kassören åligger att “handha föreningens ekonomi, utarbeta föreningens
redovisning” och att “ombesörja biljettförsäljning” vid föreningens evenemang. Här
framkommer inte heller några krav på kassörens kunskaper, t.ex. då det kommer till
kunskaper i bokföring.
I förening A och B finns en tradition att de tidigare styrelsemedlemmarna skriver ett
så kallat testamente till dem som övertar styrelseposten. Testamentet är ofta ett
dokument på några sidor som beskriver de centrala uppgifterna som ingår i
styrelseposten. Det är den tidigare innehavaren av posten som skriver testamentet, så
innehållet kan därmed variera från gång till gång. Den nya styrelsemedlemmen får
tillgång till testamentet då hen tillträder sin nya post.
Utgående från svaren på enkätintervjun är de så kallade testamentena, tillsammans
med hjälp från den tidigare postinnehavaren, den huvudsakliga informationskällan till
hur styrelsearbetet fungerar. Alla tre föreningar har också som tradition att börja det
nya verksamhetsåret med ett inledande möte där den avgående styrelsen träffar den
nya styrelsen.
Vi kan alltså konstatera att alla tre föreningar erbjuder en kort introduktion till de olika
styrelseposterna på förhand. Mera information om arbetet som är kopplat till den egna
posten får man via sin företrädare. Under själva höstmötena hos förening A och B, där
de nya styrelsemedlemmarna väljs in, presenterades inte de olika posterna mer än att
man läste upp posternas beskrivning så som den presenteras i arbetsordningen. I
förening A hade man även möjlighet att ställa frågor till den tidigare postinnehavaren,
ifall denne var närvarande. Styrelsen roll eller ansvar som helhet diskuterades inte
under någotdera höstmötet, inte heller de enskilda styrelseposternas ansvar. Med
undantag för ordförandes roll som ledare av styrelsens verksamhet.

48

De flesta respondenter ansåg att de fått tillräckligt med information om vad det innebär
att sitta i en föreningsstyrelse innan de valdes in i styrelsen. En stor del av de som
svarade på enkätintervjun menade att de fick stor hjälp av systemet med testamenten,
och en del respondenter nämnde också att de hade tidigare erfarenheter av
styrelsearbete.
”[Jag] fick väldigt mycket info från testamente, och hade också tidigare kunskap (suttit
i en annan styrelse tidigare)” – respondent 2 i förening A, som svar på frågan om hen
anser att man fick tillräckligt med information om vad det innebär att sitta i en
föreningsstyrelse innan styrelsearbetet började.
”Ja! Vi har ett omfattande system med testamenten från den föregående postsittaren,
så jag upplevde mig ha de redskap som behövdes.” – respondent 1 i förening A.
En respondent ansåg att hen inte fått testamentet i tid, och att hen därför inte var
medveten om vad det innebar att sitta i styrelsen.
Några respondenter skulle ha önskat mer information om styrelsearbetet innan de
började, och en del menade att det första styrelseåret ofta går åt till att lära sig hur
arbetet i styrelsen fungerar.
”Min posts uppgift var tydlig, men just det här med att hela styrelsen i slut ändan har
ansvar för ekonomin kändes som något abstrakt som jag personligen inte var insatt i.”
– respondent 6 i förening A
”Det som man inte får veta före och som skulle vara hjälpsamt kanske skulle vara hur
möten går till, vad de olika sakerna på en föredragningslista innebär, vad är stadgar,
vad är egentligen styrelsens roll och vad förväntas av en styrelse.” – citat av
respondent 7 i förening A.
”Inte eg[entligen], men mestadels var min post learning-by-doing” – respondent 10 i
förening B, som inte ansåg att hen fått tillräckligt med information innan hens
styrelsepost började.
Man lär sig av sitt första år grunderna för föreningsverksamhet, helt samma vilken
förening eller post man har. Grunderna tänker jag att är erfarenhet som inte går att läras
ut, utan består mest utav "aha-upplevelser". Post- och föreningsspecifika ting lär man sig
av sin föregångare, eller sen inte, men där har man resten av styrelsen till hjälp och råd

49

när man ej förstår själv. Efter att ha suttit flera år i styrelser inom olika uppgifter känns
det som att saker rullar bara på, även med förstagångsledamöter och alla mål kan nås
om man som ordförande kan allokera kompetenser till rätt slags uppgifter.
– respondent

8 i förening B.

I alla tre undersökta föreningar finns alltså ett system där informationen om
styrelseposten överförs från den tidigare innehavaren av posten till den som
tillträder posten. Dock sker detta informationsutbyte först i det skede då den nya
styrelsemedlemmen redan har tillträtt sin post. Från flera av respondenternas
svar kan man se att det tar en tid att lära sig vad styrelsearbetet går ut på. Det
verkar alltså finnas ett behov av mera information om vad styrelsens roll är och
vad som förväntas av en styrelse, redan i det skede då det väls in nya medlemmar
i styrelsen.

4.2 Hur organiseras ekonomiförvaltningen i föreningarna?
I alla tre föreningar förekommer en så kallad farlig arbetskombination där kassören
både har användarrättigheter till bankkontot, godkänner fakturor och sköter
bokföringen. I förening C har den utomstående bokföraren användarrättigheter till
bankkontot och sköter en del av föreningens betalningar, bokföraren har dock inte
tillgång till kontantkassan. Kontantkassan för förening C har cirkulerat bland flera
olika styrelse- och föreningsmedlemmar, och det har visat sig att bokföringen av
transaktionerna för kontantkassan har varit bristfälliga vid flera tillfällen. Alla
föreningar har också valt att ge ordförande användarrättigheter till föreningens
bankkonto och dessa går sporadiskt in och kontrollerar bankkontot. Ingen av
föreningarna har begränsat kassörens/bokförarens användning av bankkontot på något
sätt. I förening C har det uppstått problem då bokföraren saknat information om
betalningar som antingen ordförande eller kassören gjort via nätbanken.
På frågan om vem som har hand om föreningens ekonomi svarade alla 19 respondenter
att det är kassören som ansvarar för ekonomin. Tre av de som svarade nämnde även

50

ordförande vid sidan av kassören. Åtta respondenter nämnde att även styrelsen i helhet
har ansvar. En respondent ansåg att även föreningsmötet har hand om ekonomin.
”Styrelsen bär huvudansvaret, men skattmästaren sköter det löpande och har största
inblicken. I praktiken blir det nog ofta så att de övriga (förutom ordförande) inte har
så mycket insikt/intresse...” – respondent 6 i förening B
”Vi visste nog i princip att alla var ansvariga för det, men i praktiken föll det nog mera
för skattisen, och [ordförande]. När jag själv var vice och ordförande, betonade jag
att det ekonomiska ansvaret var allas.” – respondent 11 i förening B
I enkäten frågade jag också vem de tycker att borde ha koll på föreningens ekonomi.
De flesta ansåg att hela styrelsen borde ha koll på ekonomin, medan vissa ansåg att det
räcker med att kassören och ordförande har koll på ekonomin.
”Kassören först och främst, sedan ordförande och därefter hela styrelsen.” –
respondent 1 i förening B
”Främst kassören och ordförande, men styrelsen borde delges uppdateringar minst en
gång i månaden.” – respondent 7 i förening B
”Kassören i första hand, bra om ordförande också intresserar sig tillräckligt för
ekonomin för att veta hur mycket spelrum det finns.” – respondent 6 i förening B
”Ordförande behöver mera insyn och kunskap. Men hela styrelsen måste förstå
principerna. Som jag sade, hela styrelsen är ansvarig.” – respondent 9 i förening B
En del av de som svarade på enkätintervjun menade också att alla föreningens
medlemmar borde ha koll på ekonomin.
”Alla medlemmar i den mån som är möjligt på t.ex. föreningsmöten. Annars borde nog
hela styrelsen åtminstone veta brett vad som använts åt vad, hurdana summor, vad är
möjligt att genomföra och vad som inte är och kassören i sista hand måste kunna
varenda en liten detalj nästan utantill, eller vara inom en meter från sin portfölj för
att granska information.” -respondent 8 i förening B
”Alla föreningsmedlemmar i viss mån. Ju mera man bryr sig om föreningen, desto
mera koll borde man också ha.” – respondent 11 i förening B
En respondent svarade att det är upp till ”någon sakkunnig” att hålla koll på ekonomin.

51

På frågan om respondenterna upplever att de har eller hade koll på föreningens
ekonomi varierade svaren mycket bland de som svarade. En liten majoritet ansåg att
de hade koll på ekonomin, medan tre av de som svarade upplevde att de inte alls hade
koll på föreningens ekonomi. En del upplevde att de alltid hade fått tillfredställande
svar av kassören ifall det var något de undrade över.
”Jo, vi gick igenom det senaste samt det kommande inom ekonomin varje vecka på
styrelsemötet.” – respondent 1 i förening A
”Inte så bra. Det är svårt att förstå allt som pratas om ekonomin om man inte är
insatt.” – respondent 5 i förening A
I teorin är alltså de flesta respondenter medvetna om att alla i styrelsen borde ha koll
på föreningens ekonomi och ekonomiförvaltning, i praktiken faller skötseln av
ekonomin dock för det mesta enbart på kassören. Den bristande insynen och intresset
för föreningens ekonomiförvaltning i kombination med att kassören ensam sköter alla
utbetalningar, godkännande av fakturor och bokföringen kan leda till riskabla
situationer där det till exempel finns en ökad risk för förskingring av föreningens
medel.

4.2.1 Vilka kontrollmekanismer används?
På frågan om ifall föreningarna har någon form av regler eller instruktioner för
ekonomisk kontroll skiljde sig svaren märkbart åt, även inom en och samma förening.
Detta kan delvis bero på att de som svarat kan ha suttit i styrelsen vid olika tidpunkter,
och reglerna och instruktionerna kan ha förändrats från år till år. En del av de som
svarade menade att det inte fanns några regler för ekonomisk kontroll medan andra
svarade att de inte vet, eller inte minns om det fanns några instruktioner. En del av
respondenterna hänvisade till föreningens stadgar och arbetsordning medan andra sade
att föreningen följer föreningslagen och bokföringslagen.
Föreningslagen och bokföringslagen samt egna stadgarna. Sen förstås alla möjliga
kutymer ”så här har vi alltid gjort (tror jag)”. Kassörens testamente har en del info också.
Mindre summorna kunde godkännas av kassören direkt, större inköp diskuterades med
styrelsen. Gränsen för "större inköp" var inte exakt utan berodde mera på enskilde
styrelsemedlemmens eget omdöme.

52

- Respondent 11 i förening B

En del av de som svarade kunde dock nämna vissa specifika kontrollmekanismer som
styrelsen använt sig av.
”Varje ekonomiskt beslut togs ofta skilt upp under mötena.” – respondent 6 i förening
A
”Alla kvitton ska sparas och inköp på över 20€ måste godkännas i förväg av styrelsen.”
– respondent 1 i förening A. Även en av respondenterna i förening B svarade att ”alla
större införskaffningar skulle godkännas på styrelsemöten”.
I förening C har den externa bokföraren försökt få styrelsen att implementera mera
kontrollmekanismer, t.ex. att alla transaktioner ska godkännas av någon i styrelsen
(gällande kostnadsersättningar skulle transaktionen godkännas av någon annan
styrelsemedlem än den som köpt något) och att större utgifter ska protokollföras. Detta
har enligt bokföraren dock inte alltid följts av styrelserna. Respondenten för förening
C menade att instruktionerna är ”vaga och råddiga.”
Ungefär hälften av de som svarade på frågorna nämnde att de hade varit med om någon
form av farosituation gällande föreningens ekonomi.
”Ja, det sker alltid då och då små hiccups som vore synd men ändå inte sådana som
skulle ha påverkat föreningens existens.” – respondent 8 i förening B
”Många, men inget som blev farligare. Men idag finns det så mycket bestämmelser om
allt och där är det viktigt att styrelsen förstår, och i synnerhet kassören, kan regler om
både arbetsgivaravgifter, skatter, etc. Allt som involverar stat och myndigheter som
kräver stenkoll.” – respondent 9 i förening B
”Inte under min tid i styrelsen, men har hört om en tidigare kassör som inte skötte sitt
ansvarsområde, vilket ledde till stora räddningsoperationer för den nästa.” –
respondent 1 i förening A [Detta ledde till att föreningen anställde en bokförare för att
sköta bokföringen som den tidigare kassören inte hade klarat av att fullborda].
Utgående från respondenternas svar verkar de ekonomiska kontrollmekanismerna och
hur man diskuterar och hanterar ekonomisk risk varierar mycket mellan styrelserna
också inom samma förening. Då det kommer till den interna kontrollen tycks det dock
finnas rum för förbättring bland alla de undersökta föreningarna. Inom alla tre
53

föreningar finns det någon form av regler eller instruktioner för ekonomisk kontroll,
men alla styrelsemedlemmar verkar inte vara medvetna om dessa. Eftersom ungefär
hälften av respondenterna svarade att varit med om någon farosituation gällande
föreningens ekonomi skulle en ökad satsning på den interna kontrollen vara på sin
plats. Detta kunde även öka insynen i föreningens ekonomi hos de övriga
styrelsemedlemmarna.

4.2.2 Intern bokföring framom extern
I förening A och B sköts bokföringen av kassörerna, medan förening C har valt att
anställa en bokförare som inte är medlem i föreningen. I alla fallen har det blivit lite
av en tradition att bokföringen sker på detta sätt och det har inte (enligt den information
som jag har fått fram) under den senaste tiden diskuterats inom föreningarna att ändra
på detta.
”[Bokföringen sköttes] internt. "Så har de alltid varit". De som tenderar ta emot en
sådan kompetensspecifik och arbetsdryg post brukar sitta [i styrelsen] flera år i rad
och säkerställa att dess efterträdare har all nödvändig kunskap för att klara av
uppgiften minst lika bra.” – respondent 8 i förening B
”Intern bokföring. Orsaken till detta är säkert gammal ohejdad vana men samtidigt är
omsättningen under ett normalt år också relativt liten vilket gör att det går att hantera
utan extern bokförare. Däremot kan jag i efterhand tänka att det skulle varit bra med
fler [personer] med insyn i ekonomin som på det viset skulle upptäckt fel i
beslutsgången. Nu blev det ofta att kassören var beställaren, betalaren, sakgranskaren
och godkännaren.” – respondent 9 i förening B
”Internt. Jag har inte hört att det skulle ha funnits behov för en yttre, vår egna kassör
har oftast klarat av det utan större problem. Dock är vi en relativt liten förening, det
kanske förenklar det.” – respondent 1 i förening A
Förening A har dock, för några år sen, valt att betala en av sina medlemmar för att
sköta bokföringen under ett halvt års tid, då det kom fram att den tidigare kassören inte

54

klarade av att sköta bokföringen.8 Förening B har åtminstone under de senaste 10 åren
haft en kassör som både varit medlem av styrelsen och skött bokföringen.
Som orsak till att bokföringen sköts internt nämns ofta att det är billigare och enklare.
Då föreningens kassör sköter bokföringen uppstår inga extra kostnader, som skulle
uppkomma då man anställer en utomstående kassör.
”Den sköttes internt. Enklare så och inga extra avgifter tillkom.” – respondent 1 i
förening B
”Internt, antagligen pga. [att det är] billigare” – respondent 2 i förening A
”Bokföreningen sköttes internt. Enkel bokförening är inte så hemskt dyrt heller, men
(...) föreningar brukar vara noga med pengarna.” – respondent 11 förening B
En del av de som svarade på enkätintervjun menade också att det är lättare att ha en
intern bokförare än en extern bokförare. Delvis på grund av att det är lättare att hålla
en överblick av ekonomin med en intern bokförare, och delvis för att det finns
säregenheter

i

föreningsbokföring

som

alla

kanske

inte

känner

till.

”Internt. Delvis kostnadsfråga, delvis bättre överblick.” – respondent 7 i förening B
”Internt. Det är så mycket i en förenings bokföring som görs på vissa sätt som kan
vara knepiga att förklara för en extern bokförare plus att det är bra om det alltid finns
någon inom föreningen(s styrelse) som känner till hela processen.” – respondent 7 i
förening A
Förening C valde för ca. fyra år sedan att anställa en utomstående bokförare som inte
har någon koppling till föreningen.
”Vi använde oss av en extern bokförare. Detta för att se till att ekonomin sköts rätt.”
– respondent 1 i förening C.
Alla tre föreningar har för tillfället aktiva eller tidigare medlemmar som sköter
verksamhetsgranskningen. Förening B hade i några år en utbildad revisor som
verksamhetsgranskare, som valt att granska föreningens verksamhet pro bono eftersom
hen själv varit medlem i föreningen tidigare.

8

se citatet i kapitel 4.2.1

55

Både förening A & B som valt att använda sig av en intern bokförare, och förening C
som använder sig av en extern bokförare, grundar delvis sina beslut på hur det gjorts
tidigare. Förening A & B motiverar också sina beslut med att det krävs en viss kunskap
för att sköta föreningens bokföring och att intern bokförare ger bättre insikt i
ekonomiförvaltningen. Förening C motiverar även sitt beslut med att det krävs en viss
kunskap för att sköta bokföringen, men de har istället kommit fram till att det nås
genom att anlita en extern bokförare. Oberoende vilken slutsats man kommer fram till
är det viktigt att diskutera om den kunskap som krävs för att sköta föreningens
bokföring finns inom föreningen, eller om det skulle vara skäl att anlita en utomstående
bokförare. Man bör också fundera kring hur valet av bokförare påverkar insynen i
ekonomiförvaltningen.

4.3 Finansiell kunskap inom föreningsstyrelserna
I min enkätintervju tar jag upp frågor om ifall kassörerna fått någon form av ekonomisk
utbildning innan eller i och med att de tillträder sin post och om de hade kunskap om
bokföring innan sitt tillträde. Jag frågar även hurdana finansiella kunskaper
styrelsemedlemmarna upplever att de har och hur den finansiella kunskapen inom
föreningen överförs mellan styrelserna.
Endast en person av de 19 respondenterna svarade att hen hade kunskaper i bokföring
innan hen blev styrelsemedlem. Denna respondent har inte själv verkat som kassör i
föreningen i fråga. Bland alla de som deltog i undersökningen svarade fyra personer
att de verkat som kassör i respektive förening. Ingen av dessa hade haft kunskaper i
bokföring innan de blev invalda som kassörer. Tre av dem som verkat som kassör hade
dock gått kurser i redovisning under tiden som de verkade i styrelsen.
I enkäten frågar jag hur respondenterna upplever att deras finansiella kunskap är/var
då de satt i föreningens styrelse. Jag frågar även om de anser att de behöver mer
kunskap om finansiella frågor. I en av frågorna ville jag veta om de vet vilka finansiella
rapporter som ingår i ett bokslut och om de anser att de förstår de finansiella rapporter
som ingår i ett bokslut (balans- och resultaträkning, specifikationer och
kassaflödesrapporter). De flesta respondenterna ansåg att deras finansiella kunskaper
56

var rätt så dåliga eller haltande, men flera svarade också att deras kunskaper
förbättrades under åren som de satt i styrelsen. Majoriteten av de som svarade menade
dock att de vet vilka rapporter som ingår i ett bokslut och att de förstår dessa. Två
personer svarade att de inte förstår de finansiella rapporterna i ett bokslut och några
ställde sig tveksamma till sin kunskap.
Jag frågade även om respondenterna skulle kunna förklara rapporterna för andra
föreningsmedlemmar. Sex personer svarade att de kan förklara rapporterna för andra,
medan några menade att de själv måste studera rapporterna grundligt innan de kan
förklara åt någon annan. Fyra personer svarade att de inte skulle kunna förklara
rapporterna.
”Helt ok kunskap, förstår då någon förklarar [de finansiella rapporterna], men skulle
inte kunna förklara själv, minns inte utantill vad alla termer betyder.” – respondent 3
i förening A.
”Jag lärde mig det mesta som jag absolut behövde veta under första året -gällande de
finansiella rapporterna i ett bokslut visste jag vilka som ingår redan innan jag blev
kassör men det var först när jag sammanställde mitt första bokslut som jag började
förstå dem. Jag skulle kunna förklara dem för andra.” – respondent 7 i förening A.
”Hade nog varit bra med en grundläggande kurs. Enkel balansräkning är logisk, men
direkt det kommer andra faktorer än "pengar in" och "pengar ut" så har jag inte full
koll.” – respondent 7 i förening B.
För att testa respondenternas kunskaper i att läsa finansiella rapporter visade jag en
bild från en balansrapport (se Bild 1) och frågade hur mycket pengar föreningen har
att tillgå under kort sikt. Som svarsalternativ gav jag alternativen a) 15 500€ (summan
av kassa bank), b) 15 650€ (summan av kassa & bank plus kortfristiga fordringar.
Detta skulle ha varit rätt svar), c) 12 700€ (eget kapital) och d) 2 700€
(räkenskapsperiodens vinst).

57

Bild 1. Utdrag ur en balansräkning

SVARSFÖRDELNING
15 500

15 650

12 700

2700

Tomt

1; 5 %
1; 5 %

4; 21 %

9; 48 %

4; 21 %

Diagram 1: Svarsfördelning (alla tre föreningar)
I förening A svarade fyra personer att föreningen på kort sikt har 15 500€ att tillgå,
vilket delvis är rätt svar då det är summan som föreningen har i kassan och på banken.
Två personer svarade korrekt, 15 650€, alltså summan av kassa och bank tillsammans
med de kortfristiga fordringarna. En person svarade att summan av eget kapital skulle
vara det som föreningen har att tillgå på kort sikt.
58

I förening B svarade fem personer att föreningen har 15 500€ att tillgå på kort sikt.
Även i denna förening var det två av respondenterna som svarade att de kortsiktiga
tillgångarna är 15 650€. Två personer svarade att tillgångarna består av summan av
eget kapital, medan en person svarade att de kortsiktiga tillgångarna skulle bestå av
räkenskapsperiodens vinst. En av respondenterna i föreningen valde att inte svara på
frågan.
Två av de personer som på den tidigare frågan hade svarat att de förstår de finansiella
rapporterna och kan förklara dem för andra medlemmar, valde på denna fråga
alternativ c, 12 700€, dvs. summan för eget kapitel. Medan två av de fyra personer som
valde rätt alternativ (15 650€) hade varit osäkra på sin kunskap i att läsa finansiella
rapporter. Av alla 19 respondenter som svarade på enkäten valde endast 4 personer det
korrekta alternativet. Medan hälften av respondenterna valde alternativ a, 15 500€
(summan av kassa bank).
Det var alltså endast en person av de 19 personer som deltog i undersökningen som
svarade att hen hade någon form av utbildning i redovisning eller bokföring innan hen
blev styrelsemedlem. Tre andra respondenter hade gått kurser i redovisning under tiden
de satt i styrelsen. Trots detta ansåg majoriteten av respondenterna att de vet vilka
rapporter som ingår i ett bokslut och att de förstår dessa, och sex respondenter ansåg
att de har tillräcklig förståelse för rapporterna för att kunna förklara dem till andra. Då
jag testade respondenternas kunskap i att utläsa en balansrapport visade det sig dock
att en del av personerna som ansåg sig ha tillräckligt goda finansiella kunskaper inte
kunde utläsa rätt svar i rapporten, medan en del av personerna som varit osäkra på sin
kunskap valde rätt svar. Den uppfattade finansiella kunskapen stämmer alltså inte
nödvändigtvis överens med den verkliga förståelsen.

4.4 Är styrelsemedlemmarna medvetna om det
ekonomiska ansvaret?
På frågan om vem respondenterna anser att har det ekonomiska ansvaret i en förening
59

svarade alla förutom tre personer att de anser att det är hela styrelsen som har det
ekonomiska ansvaret. Två personer ansåg att det är kassören och ordföranden som har
det ekonomiska ansvaret, medan en person ansåg att det ekonomiska ansvaret hör till
”den som blivit utdelad [...] ansvaret i sista hand”. Två personer ansåg även att det i
förlängningen är hela föreningens, det vill säga alla föreningens medlemmars ansvar.
Jag anser att föreningen som juridisk person har ansvaret. Ansvaret faller på alla
medlemmar som har rösträtt och de tar och utrycker sitt ansvar genom att välja enligt
föreningens åsikt de mest pålitliga och kompetenta personer[na] till en styrelse. En
styrelse har således mera ansvar för ekonomin än övriga, och inom styrelsen är det kassör
eller motsvarande som har praktiskt ekonomiskt ansvar med ordförande som håller koll
på att saker som görs rätt. Går något fel, och man skall peka finger tycker jag inte att det
är kassörens fel, eller ens ordförandes fel som borde haft bättre koll, utan det är hela
styrelsens fel och kollektiva ansvar.
- Citat

av respondent 8 i förening B

Flera respondenter kunde dock konstatera att det i praktiken oftast ändå är kassören
som har koll på föreningens ekonomi.
”Juridiska ansvaret är hela styrelsens tillsammans. I praktiken är det förstås
skattmästarens uppgift att vara den som har bäst koll, men det är bra att så många
som möjligt följer med, åtminstone ordförande.” – respondent 11 i förening B
”Alla i styrelsen, men jag tror få förutom kassör och ordförande egentligen har koll
på vad det praktiskt innebär.” – respondent 6 i förening A
Man kan alltså konstatera att i teorin var de flesta respondenter som deltog i
undersökningen medvetna om att alla styrelsemedlemmar bär det ekonomiska ansvaret
i föreningen. I praktiken faller ändå hela ansvaret oftast på kassören. Detta är dock
något som är värt att uppmärksamma, då det juridiskt sätt är hela styrelsen som är
ansvarig för föreningens förvaltning. En enskild styrelsemedlem kan därmed inte
frånsäga sig sitt ansvar för skötseln av föreningens ekonomi.

60

5 Slutsatser och diskussion
I detta kapitel diskuteras resultatet av min studie samt förslag till framtida forskning.

5.1 Diskussion och sammanfattning
Syftet

med

denna

studie

var

att

undersöka

hurdan

finansiell

kunskap

styrelsemedlemmarna i de kulturföreningar jag undersökt har, och om denna kunskap
är tillräcklig för att på ett tillfredställande sätt kunna sköta föreningen och dess
ekonomi. Detta är något som bl.a. Loimu anser att är viktigt att fundera på redan i det
skede då man ska välja en ny ansvarsperson till en förening. Tror man att personen i
fråga har den kunskap och vilja som det krävs för att fungera i föreningens styrelse och
är personen medveten om vilket ansvar hen har som styrelsemedlem. (Loimu 2002 s.
123) Jag ville även undersöka om styrelsemedlemmarna är medvetna om det ansvar
de har som representanter för föreningen.
Jag är själv medlem i flera föreningar och jag har erfarenhet av att ha suttit med i
föreningsstyrelser i flera år, bland annat som kassör, jag har även skött bokföringen
för ett antal föreningar. Mitt intresse för avhandlingens tema väcktes då jag var som
mest aktiv i föreningsverksamheten och på nära håll såg många av de problem som jag
nämner i avhandlingen. Titeln på avhandlingen är ett direkt citat från ett av de
föreningsmöten som jag observerade under arbetet med avhandlingen.9 Ett flertal
föreningar har även under den senaste tiden uppmärksammats i medierna då de hamnat
i problem pga. bristande ekonomisk kunskap och bristande intern kontroll. Jag har tagit
upp några exempel på detta i avhandlingens inledning.
Är då styrelsemedlemmarna medvetna om det ansvar de har då de tillträder sin post
inom en föreningsstyrelse? I min undersökning har jag kommit fram till att detta
varierar från person till person, men att en stor del av dem som deltog i undersökningen
inte var medvetna om sitt kommande ansvar som styrelsemedlemmar i det skede då de

9

Bokslutet hade inte blivit klart i tid till vårmötet, och mötet måste därmed ajourneras och fortsättas
några veckor senare. Ordförande avslutade mötet med att säga “nästa möte ser vi hur pengarna kom
och for”.

61

tillträdde sin styrelsepost. För en del styrelsemedlemmar klarnar ansvaret under tiden
som de sitter i styrelsen, medan det förblir oklart för andra. Utgående från svaren på
den enkätbaserade intervjun kan jag konstatera att de flesta av de tillfrågade
styrelsemedlemmarna i teorin vet att alla styrelsemedlemmar har ett ansvar för
föreningen, trots att det i ett tidigare citat framkom att det inte alltid varit så tydlig för
alla styrelsemedlemmar att de även har ett ekonomiskt ansvar.10 I praktiken verkar det
dock inte alltid fungera på detta vis, utan det ekonomiska ansvaret faller ofta på
kassören och ibland på ordförande.
Som Lydman påpekar11 bör en styrelsemedlem minnas då hen tar på sig
styrelseuppdraget, att hen inte kan delegera eller undvika ansvaret och skyldigheterna.
Lydman nämner även att en förening inte alltid väljer sina styrelsemedlemmar
utgående från vad som är bäst för föreningen, utan att motiven kan vara många. Det
kan bl.a. vara svårt att hitta föreningsmedlemmar som dels är intresserade av att sitta i
styrelsen, och som dels har den kompetens som detta skulle kräva. I de föreningar som
jag har undersökt verkar det ibland vara svårt att fylla alla styrelseposter. Bland de 19
personer som deltog i enkätintervjun ansåg 13 personer att det ibland eller alltid varit
svårt att hitta intresserade personer som är villiga att ställa upp för styrelseposterna.
Om man utöver intresse för posten även kräver förhandskunskap i ekonomiförvaltning
kan det bli väldigt svårt att fylla alla styrelseposter. Men som Lydman (2013 s.25)
understryker bör styrelsemedlemmarna inte endast ha en tillräcklig förståelse för den
ideella verksamheten i föreningen utan de behöver även ha en förståelse för de
ekonomiska realiteterna. En styrelsemedlem kan inte skylla på att man inte har den
vetskap som krävs eller att man inte förstod vad man gjorde. Detta är något som bör
klargöras för styrelsemedlemmarna, senast i det skede då de tillträder sin post.
Föreningars verksamhet regleras av Föreningslagen (26.5.1989/503). Men det är
föreningens styrelse som har både makten och ansvaret för att föreningens verksamhet
fungerar och följer reglerna, både de som stipuleras i lagen och föreningens egna
stadgar. Styrelsemedlemmarna borde alltså känna till både de lagar som gäller för
föreningen samt organisationens egna regler. (Hilden 2018)

10
11

Se citat i kapitel 4.1.
se kapitel 2.3.4

62

Enlig Jegers (2011, s 110) påverkas ofta bokförarens arbete av att det i ideella
föreningar saknas en process för intern kontroll, vilket i sin tur även kan försvåra
arbetet för verksamhetsgranskaren. Som en riskfaktor lyfter han fram det faktum att
det oftast är frivilliga som är verksamma inom föreningens ekonomiska
administration. Jegers menar att: “accounting and financial control have been viewed
for decades as (un)necessary evils in the nonprofit sector” han menar att detta kan ha
att göra med ett ideologisk förkastande av kommersiella värderingar och praxis.
(Jegers 2011, s 111) Jag upplever det dock som att det här i Finland mera har att göra
med okunskap, samt en uppfattning om att intern kontroll inte är något som är
nödvändigt i föreningar. Hilden (2018) understryker att nyckelfrågan då det kommer
till intern kontroll i föreningar är styrelsernas attityd till frågan. Om frågan anses viktig
så brukar den interna kontrollen även fungera, menar hon.
De ekonomiska kontrollmekanismerna och hur man diskuterar och hanterar
ekonomisk risk varierar mycket mellan styrelserna som deltagit i undersökningen. Då
det kommer till den interna kontrollen verkar det dock finnas rum för förbättring bland
alla de undersökta föreningarna. Utgående från svaren jag fick på frågan om
föreningarna har någon form av regler eller instruktioner för ekonomisk kontroll tycks
det finnas en del kontrollmekanismer inom alla tre föreningar, men alla
styrelsemedlemmar verkar inte vara medvetna om dessa.12 Kontrollmekanismerna
verkar också variera från styrelse till styrelse, kontrollmekanismerna är alltså olika
från år till år även inom samma förening.
Som jag konstaterade i teorikapitlet13 anser bl.a. Hilden att det bästa sättet att se till att
den interna kontrollen fungerar är att uppgifterna delas upp på flera personer. Detta är
dock oftast inte möjligt att förverkliga i små organisationer. Hilden menar ändå att man
bör se till att åtminstone godkännandet av kostnader fungerar på ett bra sätt genom att
skapa ett system där åtminstone en annan person än den som sköter betalningarna
måste godkänna dessa (Hilden 2018). Detta har man försökt implementera i förening
C, och åtminstone i vissa fall i de två andra föreningarna. Dock fungerar dylika system
endast om alla inblandade faktiskt följer dem som överenskommet, och för att kunna
följa dem måste alla styrelsemedlemmar även vara medvetna om att dessa
12
13

se kapitel 4.2.1
kapitel 2.4

63

kontrollmekanismer finns. Något som förekom hos alla föreningar var en farlig
arbetskombination i form av brist på kontroll kring användandet av föreningarnas
bankkonton och kontantkassor.
Som Hilden (2018) nämner är verksamhetsgranskarens roll viktig då det kommer till
att övervaka den interna kontrollen. Man bör dock minnas att det enligt lagen i sista
hand är styrelsens ansvar att se till att ekonomin och förvaltningen sköts på ett
tillförlitligt sätt och så att föreningens verksamhet kan fortgå (Lydman & Löfman
2021, Hilden 2018). I de föreningar som jag har observerat har jag märkt att valet av
verksamhetsgranskare eller revisor ofta grundar sig på vem man lyckas övertala att
ställa upp, och vad man har för personliga kontakter. I praktiken har man inte så många
personer att välja mellan och styrelsen presenterar för medlemmarna ofta endast just
så många granskare som krävs för att uppfylla kravet i stadgarna. De som ställer
upp/väljs till verksamhetsgranskare har inte nödvändigtvis den kunskap som krävs för
uppgiften och de får inte heller någon ersättning för sitt arbete, vilket antagligen kan
påverka granskningen. Lydman (2013 s.24) nämner att nivån på granskningen av
verksamheten ofta är i relation med ersättningen som granskarna får för sitt arbete. Att
betala för granskningen är dock något som oftast inte är möjligt inom de flesta ideella
föreningar. Granskarna har ofta också någon koppling till verksamheten och/eller
styrelsen, vilket kan påverka bedömningen. Dock kan en viss förförståelse för
verksamheten vara till hjälp då man granskar en förenings verksamhet, vilket bland
annat Loimu (2002 s. 159–160) och Tuokko (2007) också påpekar. Värt att minnas är
också det faktum att verksamhetsgranskningen ofta sker i efterhand (efter att
verksamhetsåret redan är slut och bokföringen är gjord), vilket kan leda till att de fel,
oegentligheter och missbruk som verksamhetsgranskaren eventuellt upptäcker kan ha
pågått en lång tid, redan innan verksamhetsgranskaren har inlett sitt arbete (Hilden
2018).
Gällande den finansiella kunskapen hos styrelsemedlemmarna finns det även rum för
förbättring. Hos alla tre undersökta föreningar fanns det brister i den finansiella
kunskapen hos styrelsemedlemmarna, även bland kassörerna. Den finansiella
kunskapsbristen påverkar även hur man informerar de övriga föreningsmedlemmarna
om föreningens ekonomi, vilket resulterar i informationsbrist bland föreningens
medlemmar. I min enkätintervju tar jag upp frågor om ifall kassörerna fått någon form
av ekonomisk utbildning innan eller i och med att de tillträder sin post och om de hade
64

kunskap om bokföring innan sitt tillträde. Det visade sig att ingen av de fyra kassörer
som deltog i undersökningen hade någon form av ekonomisk utbildning innan de
tillträdde sin post. Tre av dem hade dock gått kurser i redovisning under tiden som de
verkade i styrelsen. Endast en person av de 19 respondenterna som deltog i
undersökningen svarade att hen hade kunskaper i bokföring innan hen blev
styrelsemedlem. Denna respondent har inte själv verkat som kassör i föreningen i
fråga. Jag frågar även hurdana finansiella kunskaper styrelsemedlemmarna upplever
att de har och hur den finansiella kunskapen inom föreningen överförs mellan
styrelserna. Enligt Anheier (2014, s. 370) är ekonomihantering ett viktigt verktyg för
att styra föreningen, planera, fatta beslut och övervaka dess dagliga verksamhet. De
flesta respondenterna ansåg att deras finansiella kunskaper var rätt så dåliga eller
haltande, men flera svarade också att deras kunskaper förbättrades under åren som de
satt i styrelsen. Färre än hälften av respondenterna menade dock att de skulle kunna
förklara de finansiella rapporterna i ett bokslut åt andra föreningsmedlemmar. Då jag,
för att testa respondenternas kunskaper i att läsa finansiella rapporter, bad dem
utgående från en balansrapport (se Bild 1) svara på hur mycket pengar föreningen har
att tillgå under kort sikt, valde endast 4 personer det korrekta alternativet. Utgående
från min undersökning verkar det alltså finnas mycket utrymme för förbättring
gällande den finansiella kunskapen bland styrelsemedlemmarna i de undersökta
föreningarna.
Alsén och Sagerberg anser att det bör ställas högre krav på styrelsen än på övriga
medlemmar eftersom styrelsens ansvar för föreningens planering och ekonomi är
betydande. De menar att alla styrelsemedlemmar bör ha grundläggande kunskaper i
planering och budgetering, samt att de bör ha så mycket kunskap i redovisning att de
kan förstå föreningens ekonomiska handlingar, vilket enligt min undersökning inte är
fallet i de föreningar som jag undersökt. Alsén och Sagerberg menar också att utöver
de kunskapskrav som de rekommenderar för hela styrelsen, så bör de
styrelsemedlemmar som är ansvariga för ekonomi och planering ha fördjupade
kunskaper i ekonomi samt kunskaper att lära ut ekonomiska frågor till föreningens
medlemmar. (Alsén & Sagerberg 1983 s. 223) Som Loimu (2002) nämner, och vilket
också kommer fram i de artiklar som publiceras i media då någon förening råkat illa
ut, är kassörens arbete i en förening ofta sådant att det vanligen uppmärksammas först
då någonting har gått fel. Loimu påpekar att då man väljer kassör bör man välja en
65

noggrann person som har tillräckligt med kunskap om finansiell förvaltning och som
har tid och lust att sköta föreningens ekonomi ordentligt. Om en sådan person inte
hittas bland föreningens medlemmar är det skäl för föreningen att fundera på om de
kan skaffa en utomstående kassör. Johan Andersson, ansvarig för branschgruppen
Ideella organisationer och stiftelser på Grant Thornton anser dock att styrelserna
måste sluta förlita sig på extern kompetens. Grant Thornton anser att de ideella
organisationerna inte har hängt med i de ökade krav som idag finns på professionalism.
Andersson menar att en styrelse inte ska behöva förlita sig på externa konsulter för att
ha förståelse för den operativa verksamheten och den finansiella information som
presenteras. O andra sidan menar han att det idag förväntas att styrelsen ska kunna
uppmärksamma områden där det kan finnas risker och då ta in specialister. Men han
anser att det att man förväntar sig att ”någon annan” berättar att något är fel inte är
förenligt med styrelseansvaret. (Grant Thornton 2019 s. 9)
Behovet av finansiell kunskap varierar förstås också beroende på föreningens storlek,
verksamhet och ekonomi. I en förening med mycket pengar i omlopp krävs mer
kunskap än då det handlar om mindre summor. Dock kan även mindre summor stjälpa
en hel förenings verksamhet. Om föreningens ekonomi inte fungerar kan det äventyra
hela verksamheten för föreningen, vilket inte nödvändigtvis endast påverkar
föreningens medlemmar utan även det övriga samhället som tar del av föreningarnas
verksamhet (exempelvis kulturutbud, välgörenhet och idrottsmöjligheter). En av
respondenterna i förening B nämner att det förekommit en del farosituationer gällande
föreningens ekonomi ”men ändå inte sådana som skulle ha påverkat föreningens
existens.”14
Föreningens storlek och storleken på omsättningen är också något som respondenterna
tog upp som en motivering till varför föreningen använder sig av en intern bokförare i
stället för en extern bokförare, ”omsättningen under ett normalt år [är] också relativt
liten vilket gör att det går att hantera utan extern bokförare”15. Jag skulle dock
argumentera för att användandet av intern eller extern bokförare inte har så mycket att
göra med storleken på föreningen eller omsättningen. Istället anser jag att valet av
bokförare har mer att göra med kunskapen hos styrelsen och hur valet av bokförare
14
15

se kapitel 4.2.1
respondent 9 i förening B, se kapitel 4.2.2

66

påverkar den interna kontrollen. Då föreningen använder en extern bokförare krävs det
att styrelsen själva är aktiva och intresserade, vilket dock även är viktigt ifall
föreningen valt att använda sig av en intern bokförare. Jag har behandlat skötseln av
föreningars bokföring mer ingående i kapitel 2.3, där jag bland annat konstaterar att
outsourcing av bokföringen endast bör göras om det är ekonomiskt lönsamt, dvs. att
bokföringskostnaderna inte är för höga i relation till föreningens ekonomiska ställning.
Man bör dock minnas att den ekonomiska kontrollen i en förening påverkas väldigt
centralt av bokföringen. Kostnaden för bokföringen kan alltså betala tillbaka sig i form
av ökad intern kontroll. Loimu (2002 s. 90) skriver att även i en liten förening är
bokföringen ett så krävande arbete att vem som helst inte kan sköta det. Han menar att
om det inom föreningen inte finns någon bokföringskunnig så lönar det sig för
föreningen att anställa någon utomstående att sköta bokföringen.
Trots att den ekonomiska kontrollen kan förbättras i och med att föreningen outsourcar
bokföringen är detta inte alltid fallet ifall styrelsen inte själv är aktiv och intresserad. I
förening C, som använder sig av en extern bokförare, har styrelsen i princip ingen
information om det ekonomiska läget i föreningen ifall de inte ber bokföraren om
denna information, vilket styrelsen under de senaste räkenskapsperioderna inte har
gjort. Föreningens styrelse har därmed även en väldigt begränsad kontroll över vad
bokföraren gör med föreningens tillgångar och följer inte aktivt upp bokförarens
arbete. Bokföraren upplever själv att hen ofta måste uppmuntra styrelsen i förening C
att visa intresse för ekonomin i föreningen och att det ofta har varit problem i kontakten
med styrelsen då dessa inte visat något intresse för de ekonomiska frågorna. Detta kom
speciellt tydligt fram i bokslutstider då bokslutet blev försenat pga. att bokföraren inte
fått all den information som behövs för bokslutet, trots flera påminnelser till
styrelsemedlemmarna. Bokföraren bjöds heller inte in till medlemsmötet för att
presentera bokslutet, vissa år hade styrelsen inte heller informerat bokföraren om när
medlemsmötet skulle hållas.
Viktigt att tänka på är att en utbildad bokförare och revisor har mer kunskap och
expertis om bokföring men om denne inte är medlem i föreningen känner hen inte
nödvändigtvis till föreningens verksamhet lika väl som en intern bokförare. En extern
bokförare sitter troligtvis inte heller med på föreningens styrelsemöten och kan därmed
inte ge aktuell information om det ekonomiska läget på samma sätt som en kassör som
67

är medlem i styrelsen. Om föreningen har en extern bokförare krävs det ännu mer av
de övriga styrelsemedlemmarna för att aktivt ta reda på hur den ekonomiska
situationen ser ut för föreningen. Det är också upp till styrelsemedlemmarna att se till
att den externa bokföraren får den information som behövs, information som en intern
bokförare/styrelsemedlem kanske skulle få automatiskt då hen deltar i styrelsemöten.
Med detta i åtanke anser jag att förening C har gjort rätt val då de anlitat en extern
bokförare för att sköta föreningens bokföring. Trots det kunde styrelsen förbättra
kommunikationen mellan bokföraren och styrelsen, samt visa mer intresse för den
finansiella förvaltningen i föreningen. Förening A och B verkar hittills ha klarat sig
rätt bra med interna bokförare (och förening A anlitade snabbt en ny bokförare då det
visade sig att kassören inte klarade av sin uppgift). Dock finns det även utrymme för
ökad finansiell kunskap inom dessa två föreningar.
Alsén och Sagerberg menar att även alla enskilda föreningsmedlemmar bör ha kunskap
om föreningens verksamhet och ekonomi. De skriver bl.a. att föreningens årsmöten
och andra medlemsmöten är sådana tillfällen där man kan utbilda föreningens
medlemmar om verksamheten och att det därför är viktigt att styrelsen presenterar
informationen på ett enkelt sätt. (Alsén & Sagerberg 1983 s. 221) För att de enskilda
föreningsmedlemmarna ska kunna ha koll på föreningens ekonomi, vilket också en del
av respondenterna ansåg att de enskilda föreningsmedlemmarna borde ha, så behöver
styrelsen kunna förmedla informationen till föreningsmedlemmarna. Om styrelsen inte
kan förmedla informationen till medlemmarna så uppstår det inom föreningen
informationsbrist i form av ett informationsgap.
Hur mycket ekonomin diskuteras inom föreningarna varierar mycket från år till år,
men generellt är de föreningar som jag följt med i min undersökning rätt så dåliga på
att informera föreningens medlemmar om föreningens ekonomi. Detta trots att flera
styrelsemedlemmar anser att föreningens ekonomi hör till alla föreningsmedlemmars
ansvar. Under mina deltagande observationer av förening A och B:s vårmöten kunde
jag konstatera att styrelsernas förmåga att presentera föreningarnas ekonomi för
föreningsmedlemmarna var rätt så bristfällig. Presentationerna av bokslutet
behandlades som en nödvändig del av mötesordningen och jag fick bilden av att man
ville gå vidare med mötet så fort som möjligt. Inte heller de enskilda
föreningsmedlemmarna verkade vara särskilt intresserade av att behandla bokslutet,
68

med vissa undantag. Förening A var tvungen att ajournera sitt vårmöte så att ekonomin
behandlades på två skilda möten. På ett av mötena kunde den kassör som sammanställt
bokslutet inte närvara, så presentationen sköttes av ordförande tillsammans med den
nya kassören. Detta resulterade i att ordförande uttryckte följande citat ”enklast att
fråga [XX (kassören som inte var närvarande)] om ni har frågor”. Under samma möte
förklarade ordförande också att om föreningen köper in föreningsmärken så ”blir dessa
en tillgång som ökar resultatet”. I detta fall hade de närvarande styrelsemedlemmarna
alltså inte den kunskap som skulle ha krävts för att på ett tillförlitligt sätt kunna
förmedla

information

om

föreningens

ekonomiska

situation

åt

föreningsmedlemmarna. Som Hilden (2018) skriver grundar sig verksamheten i
finländska föreningar långt på förtroende, men hon nämner också att det är svårt att
ifrågasätta någon som har en bättre förståelse (eller som man tror att har en bättre
förståelse) för verksamheten än vad man själv har. Som föreningsmedlem förväntar
man sig att styrelsen skall ha koll på hur föreningens verksamhet ser ut, också den
ekonomiska delen av verksamheten.
Resultaten var ganska långt vad jag väntade mig när jag inledde studien. Till viss del
kan detta bero på att jag hade ganska bra insikt i fältet i och med min bakgrund som
medlem och anställd i flera kulturföreningar. Dock varierar både den finansiella
kunskapen och medveten om vilket ansvar den enskilda styrelsemedlemmen har,
mycket från person till person och från styrelse till styrelse. Det som var mest
förvånande var att ingen av de kassörer som deltog i undersökningen hade erfarenhet
av redovisning eller bokföring innan de tillträdde sin post som kassör.
Genom att lyfta fram de frågor som diskuterats i avhandlingen anser jag att man kan
hjälpa både de undersökta föreningarna och andra föreningar att identifiera brister i
sina processer och att hitta eventuella förbättringsmöjligheter. Jag hoppas att dessa
frågor kan väcka tankar kring den interna kontrollen och vara till stöd för föreningar
och dess styrelsemedlemmar.

69

5.2 Framtida forskning
Min undersökning av den ekonomiska förståelsen hos kulturföreningar är endast ett
litet ytskrap. Det har gjorts väldigt lite forskning i ämnet, speciellt i Finland, trots att
föreningars verksamhet och därmed föreningarnas ekonomi är något som berör en
väldigt stor del av Finlands befolkning.
I fortsatta studier kunde man till exempel undersöka styrelsemedlemmars finansiella
kunskap mera ingående t.ex. genom enkäter med flervalsfrågor, i stil med Kalmi &
Ruuskanens (2016) undersökning av finansiell kunskap hos finländare. Det skulle även
vara intressant att göra en större studie med fler föreningar och respondenter. Denna
studie är rätt så begränsad då jag endast bekantat mig med tre föreningar. Antalet
respondenter var även ganska litet, speciellt i förening C.
Många av studierna kring finansiell kunskap koncentrerar sig på hur individerna sköter
sin egen och familjens ekonomi. Det saknas dock studier som forskat i finansiell
kunskap i relation till hur man sköter någon annans eller en gemensam ekonomi, som
t.ex. ett företags eller en förenings ekonomi.
Den interna kontrollen i föreningar kunde undersökas närmare genom deltagande
observationer på föreningarnas styrelsemöten, något som jag inte hade möjlighet att
göra under arbetet med denna avhandling.
Det

finns

även

ett

behov

av

fortsatta

diskussioner

kring

kraven

på

verksamhetsgranskning och bokförare för ideella föreningar. I denna avhandling har
jag undersökt rätt så små föreningar med en relativt liten ekonomi, men det finns även
betydligt större föreningar med både större ekonomi och större påverkan då det
kommer till medlemmar och andra intressenter. Trots det finns det inga krav på vare
sig bokförare eller verksamhetsgranskare för föreningar i Finland. Borde det finnas
krav på ekonomisk kunskap hos de som sköter föreningars verksamhet? Och borde
kraven på verksamhetsgranskningen skärpas, så att man på det sättet lättare kunde
märka eventuella problem i föreningarnas ekonomi?

70

6 Avslutning
Som jag tidigare konstaterat är Finland föreningarnas förlovade land, och en stor del
av Finlands befolkning har någon form av kontakt till föreningsverksamhet. Antingen
genom att man själv är medlem i en förening eller genom att man tar del av en
förenings verksamhet på något annat sätt, t.ex. genom att delta i de evenemang och
verksamheter som föreningarna erbjuder.
En förenings verksamhet är dock långt beroende av sin styrelse och styrelsen består
ofta av lekmän. Dessa styrelsemedlemmar kan ha begränsad kompetens när det
kommer till bl.a. ekonomisk förståelse. Hur föreningens ekonomi sköts kan dock vara
avgörande för föreningens möjligheter att fortsätta sin verksamhet. Det är därmed
viktigt att hela styrelsen har insikt i hur föreningens verksamhet sköts, och att
styrelsemedlemmarna är medvetna om att var och en har ett ansvar för detta. Finansiell
kunskap är därmed inte endast något som berör kassören och den som sköter
föreningens bokföring, utan det är också viktigt att övriga styrelsemedlemmar har en
ekonomisk förståelse. För att föreningens medlemmar ska kunna följa med
föreningens ekonomi måste styrelsen också kunna förmedla den finansiella
informationen till medlemmarna.

71

Källor
Aktiebolagslagen 21.7.2006/624
Alsén, Olle & Sagerberg, Tom (1983) Ideell och rationell: planering, ekonomi och
personal i ideella föreningar. Malmö. Liber
Andersson, F & Carlsson, M (2018) En alternativ årsredovisning för
bostadsrättsföreningar. Framtagen för att underlätta bostadsrättsköparens förståelse
av finansiell information. Examensarbete Handelshögskolan vid Karlstads
Universitet.
Anheier, Helmut K. (2014) Nonprofit Organizations. Theory, Management, Policy
(2. uppl.). London. Routledge
Bay, Charlotta., Catasús, Bino. & Johed, Gustav. (2014) ”Situating financial
literacy” Critical Perspectives on Accounting nr. 25 s. 36–45
Bokföringslagen 30.12.1997/1336
Bryman, A. & Bell, E. (2013). Företagsekonomiska forskningsmetoder (2. uppl.).
Malmö: Liber.
Campbell. John Y., Jackson. Howell E., Madrian. Brigitte C. & Tufano. Peter.
(2011) “Consumer Financial Protection” The Journal of Economic Perspectives, Vol.
25, Nr. 1, s. 91-113
COSO - Committee of Sponsoring Organizations of the Treadway Commission
(2013) ”Internal Control – an integrated framework. Executive Summary”
https://www.coso.org/Documents/990025P-Executive-Summary-final-may20.pdf
Hämtad 11.1.2020
Finlands officiella statistik (FOS): (2018) “Befolkningsprognos” [e-publikation].
ISSN=1798-5145. , Tabellbilaga 1. Befolkning efter ålder 1900 - 2070 (åren 20202070: prognos) Korrigerad 18.12.2018 . Helsinki: Statistikcentralen .
http://www.stat.fi/til/vaenn/2018/vaenn_2018_2018-11-16_tau_001_sv.html
Hämtad: 10.1.2020
72

Finlands officiella statistik (FOS): Förhandsuppgifter om befolkningen [epublikation].
ISSN=1798-839X. (November 2019). Helsinki: Statistikcentralen.
http://www.stat.fi/til/vamuu/2019/11/vamuu_2019_11_2019-12-20_tie_001_sv.htm
Hämtad: 10.1.2020
Förening.se - ansvarsfrihet
https://forening.se/fortroendevalda/revisorerna/ansvarsfrihet/ Hämtad 24.1.2020
Föreningslagen 26.5.1989/503.
Föreningsresursen - föreningstyper https://xn--freningsresursenmwb.fi/om_foreningar/foreningstyper/ Hämtad 30.11.2019
Föreningsresursen - styrelsen
https://foreningsresursen.fi/administration/styrelsen/ Hämtad 9.1.2020
Föreningsresursen - styrelsens ansvar
https://foreningsresursen.fi/administration/styrelsen/styrelsens_ansvar/ Hämtad
9.1.2020
Grant Thornton (2019) Varannan ideell styrelse behöver stärka sin finansiella
kunskap. Kartläggning av hur ideella organisationer arbetar med ekonomifrågor.
Handspik Dahlänger, E & Magnusson, M (2016) Finansiell förvaltning i
bostadsrättsföreningar. En kvantitativ studie om styrning, riskhantering,
informationsgivning och policy som antas på styrelsenivå. Examensarbete
Handelshögskolan Umeå Universitet.
Heath, Loyd. C (1987) “Accounting, Communication, and the Pygmalion Syndrome”
Accounting Horizons. American Accounting Association.
Hilden, J. (2018) ”Yhdistyksen ja säätiön sisäinen valvonta – onko sitä?” Tilisanomat
1/2018 18.1.2018
Häggman, F (2017) ”Misstänkta ekobrott vid Åbo djurskyddsförening går till
åtalsprövning” Svenska Yle 20.09.2017
73

https://svenska.yle.fi/artikel/2017/09/20/misstankta-ekobrott-vid-abodjurskyddsforening-gar-till-atalsprovning Hämtad 18.11.2018
Häggman, F (2018) ”TS: Villkorligt för Resoveterinären i djurföreningshärvan” Åbo
underrättelser 28.3.2018 http://news.abounderrattelser.fi/ts-villkorligt-forresoveterinaren-i-djurforeningsharvan/ Hämtad 18.11.2018
IOSCO (2009) “IOSCO consults on point of sale disclosure for Collective
Investment Schemes” International Organization of Securities Commissions Media
Statement 6.11.2009 https://www.iosco.org/library/statements/pdf/statements-11.pdf
Hämtad 2.2.2020
Jappelli, Tullio (2010) ”Economic Literacy: An International Comparison”. The
Economic Journal. Vol 120, Nr 548 s. 429-451
Jegers, Marc (2011) Managerial Economics of Non-profit Organisations Bryssel.
ASP
Kalmi, Panu & Ruuskanen, Olli-Pekka. (2016) “Suomalaiset pärjäävät
taloudellisessa tietämyksessä ja käyttäytymisessä hyvin suhteessa muihin maihin”
Kansantaloudellinen aikakauskirja. 1/2016. s. 6-21.
Kokkonen, Kaisa (2018) ”Mitä hallituksen jäsenen tulisi tietää talouden seurannasta
ja ohjauksesta?” Kauppakamari - Kamari kouluttaa 20.11.2018
https://kamarikouluttaa.fi/2018/11/20/mita-hallituksen-jasenen-tulisi-tietaa-taloudenseurannasta-ja-ohjauksesta/ Hämtad 19.3.2020
Liiri, Erja (2019) ”Miten toimii yhdistyksen taloushallinto?” Tilisanomat 14.10.2019
Loimu, Kari (2002). Yhdistystoiminnan käsikirja (2. uud. p.). Helsingfors. WSOY.
Lund, Kim (2020) ”Åtal: 35 000 euro försvann ur sjöräddarkassa” Åbo
Underrättelser 2.9.2020
Lydman, Kari (2013) ”Valta ja vastuu” Tilisanomat 3/2013 s. 24-26.
Lydman, Kari & Löfman, Martin (2021) ” Rahastointi yhdistyksessä ja säätiössä”
Tilisanomat 5.3.2021
74

OECD (2016), “OECD/INFE International Survey of Adult Financial Literacy
Competencies”, OECD, Paris, www.oecd.org/finance/OECD-INFE-InternationalSurvey-of-Adult-Financial-Literacy-Competencies.pdf Hämtad 17.1.2020
Patent- och registerstyrelsen. (2020a) ”Antalet föreningar och religionssamfund i
föreningsregistret och i registret över religionssamfund” Uppdaterad 08.10.2020
https://www.prh.fi/sv/yhdistysrekisteri/statistik/antaletforeningarochreligionssamfun
d.html Hämtad 1.11.2020
Patent- och registerstyrelsen. (2019b) “Bilda förening” Uppdaterad 19.9.2019
https://www.prh.fi/sv/yhdistysrekisteri/yhdistyksen_perustajalle.html Hämtad
30.11.2019
Patent- och registerstyrelsen. (2019c) “Fakta om föreningsregistret” Uppdaterad
19.09.2019 https://www.prh.fi/sv/yhdistysrekisteri/yhdistysrekisterin_esittely.html
Hämtad 30.11.2019
Patent- och registerstyrelsen. (2019d) “Statistik över registrerade nya föreningar och
religionssamfund” Uppdaterad 19.09.2019
https://www.prh.fi/sv/yhdistysrekisteri/statistik/registreradenyaforeningarochreligion
ssamfund.html Hämtad 10.1.2020
Patent- och registerstyrelsen. (2019e) “Under 2018 registrerades färre nya föreningar
än tidigare” Uppdaterad 08.01.2019
https://www.prh.fi/sv/uutislistaus/2019/P_17306.html Hämtad 10.1.2020
Patent- och registerstyrelsen. (2015) ”Vad är föreningsverksamhet?” Uppdaterad
27.04.2015 https://www.prh.fi/sv/yhdistysrekisteri/tietoa_yhdistysrekisterista.html
Hämtad 23.5.2018
Petrovits, Christine., Shakespeare, Catherine., Shih, Aimee. (2011) “The Causes and
Consequences of Internal Control Problems in Nonprofit Organizations.” The
Accounting Review Vol. 86, Nr. 1, s. 325-357
Perry, Vanessa Gail (2008) “Is Ignorance Bliss? Consumer Accuracy in Judgments
about Credit Ratings” The Journal of Consumer Affairs Vol. 42, Nr. 2 2008 s. 189205
75

Ratsula, Niina (2016) Yrityksen sisäinen valvonta. (2. uud. p.). Helsingfors. Edita
publishing.
Remund, David L. (2010) “Financial Literacy Explicated: The Case for a Clearer
Definition in an Increasingly Complex Economy.” Journal of Consumer Affairs.
Vol. 44 Nr.2, s.276-295.
Revisionslagen 18.9.2015/1141
Ruohonen, Janne (2016) “Kirjanpitäjä kavalsi rahoja - tilintarkastajat tuomittiin
vahingokorvauksiin.” Tilisanomat 4/2016 s. 48-49
Saarinen, Tytti & Suontausta, Seppo (2019) “Tarkastuksissa on eroja – mutta mitä?”
Tilisanomat 14.1.2019
Santonen, P. (2018) ”Medlem förskingrade pengar av SFP i Raseborg” Svenska Yle
17.4.2018 https://svenska.yle.fi/artikel/2018/04/17/medlem-forskingrade-pengar-avsfp-i-raseborg Hämtad 10.1.2020
Skatteförvaltningen (2011) “När är en förening eller en stiftelse allmännyttig?”
Uppdaterad 1.4.2011 https://www.vero.fi/sv/foretag-och-samfund/omforetagsbeskattningen/inkomstbeskattning/foreningar-ochstiftelser/nar_ar_en_forening_eller_en_stiftelse_a/ Hämtad 12.1.2020
SOSTE Finlands social och hälsa rf, Finlands Ungdomssamarbete – Allians rf, Valo
Finlands Idrott rf (2015) God förvaltningssed i föreningar. Rekommendation.
25.11.2015
Sulasol ry. Luottamushenkilön käsikirja
https://sulasol.fi/jasenille/luottamushenkilon-kasikirja/ Hämtad 18.11.2018
Tuokko, Timo (2007) “Tilintarkastuslaki muuttuu” Tilisanomat 2/2007 s. 34-37
Vahtera, Niko (2020) ”Luokkaretkirahojen kavalluksesta syytetty myönsi teon”
Turun Sanomat 20.10.2020

76

Vanstraelen, Ann., Schelleman, Caren., Meuwissen, Roger. & Hofmann, Isabell
(2012) “The Audit Reporting Debate: Seemingly Intractable Problems and Feasible
Solutions.” European Accounting Review., Vol. 21 Nr. 2 2012, s. 193-215.
Värdepappersmarknadsföreningen rf (2020) Finsk kod för bolagsstyrning. Corporate
Governance 2020 https://cgfinland2.fi/wpcontent/uploads/sites/39/2020/01/bolagsstyrningskoden-2020.pdf Hämtad 26.3.2020

77

Tabellöversikt
Tabeller:
Tabell 1. Fördelning av respondenter s.46
Bilder:
Bild 1. Utdrag ur en balansräkning s. 58
Diagram:
Diagram 1: Svarsfördelning s.58

78

Bilagor
Bilaga 1
Översikt över de analyserade föreningarna
Förening A

Förening B

Förening C

Åbo

Åbo

Helsingfors

Ca. 60

Ca. 60

Ca. 30

8

7

3 (5 poster)

Intern

Intern

Extern (anställd)

2 verksamhetsgr.

2 verksamhetsgr.

1 verksamhetsgr.

(interna)

(interna)

(oftast intern)

Balansomslutning (€)

Ca. 60 000

Ca. 45 500

Ca. 15 000

Intäkter av ordinarie

Ca. 36 500

Ca. 98 000

Ca. 4 600

Ca. 2 000

Ca. 36 000

Ca. 18 500

Antal anställda

0

0

1

Observationer under

Ja

Ja

Nej

Antal respondenter (enkät)16

7

11

1

Medlem

Ja

Nej

Nej, varit anställd

Ort
Medlemsantal
Antal styrelsemedlemmar
Bokförare
Verksamhetsgr./Revisor

verksamhet (€)
Bidrag (€)

föreningsmöten

Samtliga föreningar är finlandssvenska kulturföreningar.

Gällande förening A och B delades enkäten i föreningarnas interna Facebook-grupper. Grupperna
hade vid publicerandet av enkäten 207 (förening A) respektive 180 medlemmar (förening B). Den
enkätbaserade intervjun riktade sig dock till personer som varit aktiva inom föreningsstyrelserna inom
de senaste 10 åren, dessa personer uppskattas uppgå till ca 40-60 pers. Förening A har en styrelse på 8
personer som byter ca 2-7 styrelsemedlemmar årligen. Förening B har en styrelse på 7 personer som
också byter 2-6 styrelsemedlemmar årligen.
Gällande förening C skickades den enkätbaserade intervjun ut till 8 stycken nuvarande eller tidigare
styrelsemedlemmar. Föreningen hade vid tiden då undersökningen gjordes, 3 stycken
styrelsemedlemmar som delade på 5 stycken poster, jag saknar dock uppgifter på hur ofta
styrelsemedlemmarna tenderar att bytas ut.
16

79

Bilaga 2
Enkätfrågor:
Hej!
Jag skriver en pro gradu i redovisning om finansiell kunskap och intern kontroll i
föreningsstyrelser. Det skulle hjälpa mig mycket om du vill ägna några minuter av din
tid för att svara på följande frågor.
Frågorna skickas ut till nuvarande och tidigare styrelsemedlemmar i några
finlandssvenska föreningar. Alla svar kommer att behandlas anonymt. Svaren kommer
inte att kopplas till enskilda personer. Om du inte känner att du kan svara på alla frågor
så får du lämna de frågorna obesvarade.
Du får gärna ta kontakt ifall du har frågor gällande enkäten, via e-post [xxx@xxx.xx].
Tack för ditt svar!
1. Vilken/vilka styrelseposter har du innehaft?
2. Tycker du att du fick tillräckligt mycket info om vad det innebär att sitta i en
föreningsstyrelse före du blev styrelsemedlem? Om inte, vad skulle du ha
velat veta innan du började som styrelsemedlem?
3. Vem har/hade hand om föreningens ekonomi?
4. Sköter/skötte föreningen om bokföringen internt eller används/användes en
extern bokförare? Varför använde ni er av en extern bokförare/varför inte?
5. Vem anser du att har det ekonomiska ansvaret i en förening?
6. Upplever du att du har/hade koll på föreningens ekonomi?
7. Vem tycker du att borde ha koll på föreningens ekonomi?
8. Har/Hade styrelsen några regler/instruktioner för ekonomisk kontroll?
9. Har du varit med om några farosituationer i fråga om föreningens ekonomi?
10. Hur upplever du att din finansiella kunskap är/var då du satt i
föreningsstyrelsen? Anser du att du behöver mer kunskap om finansiella
frågor?
a. Vet du vilka finansiella rapporter som ingår i ett bokslut?
b. Anser du att du förstår de finansiella rapporter som ingår i ett bokslut
(balans- och resultaträkning, specifikationer och
80

kassaflödesrapporter)? Skulle du kunna förklara rapporterna för andra
föreningsmedlemmar?
11. Om posterna i balansräkningen ser ut så här, hur mycket pengar har
föreningen att tillgå under kort sikt?

a. 15 500€
b. 15 650€
c. 12 700€
d. 2 700€
12. Om du är/varit kassör: kunde du bokföra innan du blev kassör?
a. Ja
b. Nej
13. Hur överförs den finansiella kunskapen från en styrelse till en annan (då
styrelsen byts)?
14. Får kassören någon form av utbildning då hen tillträder sin post?
15. Har det varit svårt att hitta personer till styrelsen? Vilka poster har det varit
svårt att få tillsatta?
Övriga kommentarer och tankar:
Tack att du deltog!

81

