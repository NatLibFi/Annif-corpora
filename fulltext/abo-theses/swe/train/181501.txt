Mera sex, droger och politisk rock n’ roll?
En kvantitativ innehållsanalys av tabloidiseringstrender i finländsk
kvällspress åren 1984, 2004 och 2021

Magnus Hansén

Statskunskap med medier och kommunikation
Magisteravhandling
Fakulteten för samhällsvetenskaper och ekonomi
Åbo Akademi
Vasa, 2021

Magnus Hansén
ÅBO AKADEMI – FAKULTETEN FÖR SAMHÄLLSVETENSKAPER OCH
EKONOMI
Magisteravhandling
Ämne: Statskunskap med masskommunikation
Författare: Magnus Hansén
Arbetets titel: Mera sex, droger och politisk rock n’ roll. En kvantitativ innehållsanalys av
tabloidiseringstrender i finländsk kvällspress åren 1984, 2004 och 2021
Handledare: Tom Carlson
Handledare:
Abstrakt:
Flera studier pekar på att dagstidningarna de senaste decennierna har närmat sig
kvällstidningarnas sätt att presentera verkligheten för sina läsare. Den här trenden kallas allmänt
för tabloidisering och definieras som en allmän nedgång av journalistiska standarder eller
nyttjas i förbindelse med fördumning som i värsta fall kan leda till att urholka medborgarnas
förutsättningar att orientera sig i de allt mer komplexa demokratiska processerna.
Det övergripande syftet med min magistersavhandling är att synliggöra huruvida den finländska
kvällspressen tabloidiseras över tid. Orsaken till att jag undersöker tabloidiseringstendenser i
kvällspressen beror på att de närmast antagit en roll som måttstock när man ska undersöka
huruvida den seriösa pressens nyhetsprofiler genomgått en förändring över tid. Men om även
tabloiderna ytterligare tabloidiseras kan vi utgå ifrån att måttstocken lever och rör sig
tidsmässigt linjärt. Denna kontextuella förändring är problematisk eftersom det medför att en
empirisk

tolkning

av

själva

begreppet

tabloidisering

försvåras

eftersom

själva

tabloidiseringsprocessen hänvisar i de flesta fall till tabloider. Därför måste de först undersökas
skilt för sig innan de kan fungera som en måttstock för att spåra eventuella
tabloidiseringstrender i den seriösa pressen.
Resultaten av undersökningen visar att den finländska kvällspressen tabloidiserats i fråga om
hur de visuellt formaterar nyheterna, men inte vad gäller urvalet av nyheter eller hur de
presenteras.

Nyckelord: Tabloidisering, nyhetsvärdering, masskommunikation, massmedier, kvällspress,
kommersialisering, nyheter, medieutveckling
Datum:
Sidoantal: 79
Abstraktet godkänt som mognadsprov:

2

Magnus Hansén
1 Inledning
1.1 Problemgestaltning
1.2 Kvällspressen
1.3 Syfte och frågeställning
1.4 Avhandlingens disposition

5
5
8
10
10

2 Teoretiska utgångspunkter
2.1 Tabloidisering som fenomen
2.1.1 Tidigare forskning
2.2 Definition av tabloidisering
2.3 Tabloidisering i försvar
2.4 Skillnader mellan seriös journalistik och tabloidiserad journalistik
2.5 Sammanfattning

12
12
13
16
23
25
30

3 Tabloidiseringens orsaker och följder
3.1 Pressens kontext
3.1.1 Medieteknologins utveckling och mediernas globalisering
3.2 Pressens arbetssätt
3.3 Nyhetsvärdering
3.4 Sammanfattning

32
32
35
37
40
41

4 Studiens teoretiska ram
4.1 Avgränsning

43
44

5 Den empiriska undersökningens uppläggning, material och metodval
5.1 Material
5.1.2 Undersökningsperiod
5.2 Val av metod
5.3 Operationalisering av begreppet tabloidisering
5.3.1 Resultatvaliditet och reliabilitet
5.4 Sammanfattning

47
47
48
50
51
53
54

6 Resultat
6.1 Tabloidiseringstrender utifrån indikatorn urval
6.2 Tabloidiseringstrender utifrån indikatorn stil
6.3 Tabloidiseringstrender utifrån indikatorn presentation
6.4 Sammanfattning av resultaten

55
55
59
61
63

7 Diskussion
7.1 Förslag till framtida forskning

65
67

Litteraturförteckning

68

Bilaga 1 - Tidningar

74

Bilaga 2 - Kodningsschema

75

3

Magnus Hansén

Figur- och tabellförteckning
Figur 1. Förhållandet mellan visualisering och trivialisering

21

Figur 2 Journalistikens två axlar

28

Figur 3. De olika pressfälten

29

Figur 4. Visualisering av tabloidiseringens tre dimensioner

43

Tabell 1 De finländska dagstidningarnas innehåll åren 1991 till 2004

15

Tabell 2. Mediernas fyra marknader

34

Tabell 3. Antal undersökta artiklar

50

Tabell 4: Politisk relevans utifrån totala antalet artiklar

56

Tabell 5. Proportion av artiklarnas totala yta utifrån politisk relevans

57

Tabell 6: Nyhetsomgivning utifrån totala antalet artiklar

57

Tabell 7: Proportion av artiklarnas totala yta utifrån nyhetsomgivning

58

Tabell 8. Fördelningen mellan politisk relevans och nyhetsomgivning

59

Tabell 9. Andelen bilder, rubriker och text av den totala artikelytan

60

Tabell 10. Antal bilder i nyhetsartiklarna per år

61

Tabell 11. Förekomsten av olika typer av personer i nyhetsartiklarna

62

Tabell 12. Förekomsten av olika typer av personer utifrån miljö

63

4

Magnus Hansén

1 Inledning
1.1 Problemgestaltning
Det amerikanska pressinstitutet (American Press Institute) definierar journalistik
som processen att insamla, värdera, skapa och presentera nyheter och information men understryker att journalistiken också är en produkt av dessa processer1. Själv är
jag mera bekväm med en betydligt enklare definition som förklarar mer preciserat
vad yrkesroller förutsätter: om en person säger att det regnar och en annan säger att
det är uppehåll så är det journalistens uppgift att titta ut genom fönstret och se vilket
påstående som stämmer. Hur en journalist inom ramen för sitt nyhetsmedium väljer
att gestalta och presentera verkligheten beror på vilken form av journalistik
nyhetsmediet bedriver. Grovt förenklat och tämligen generaliserat kan man säga att
den samtida medielogiken, alltså de grundregler för hur man ska arbeta med allt
innehåll, inom ramen för den nordiska tidningsverksamheten vilar på två
huvudsakliga pelare. Den första pelaren bärs upp av de traditionella dagstidningarna
som betonar vikten av objektiva och neutrala nyheter och vittnar om en seriositet och
utpräglad ståndaktighet som inte rider på de bekväma och lättillgängliga vågorna av
sensationalism, känslor eller subjektiva bedömningar för att fånga den breda
publikens uppmärksamhet och intresse. I denna kontext nedtecknas verkligheten med
en måttfullhet både vad gäller semantik, visualisering och problematisering.
Publiken ska på sätt eller annat förstå skeenden utifrån den verkliga graden av
upplevd dramatik. I denna kontext betonas nyheter av “hård” karaktär, det vill säga
frågor som rör politik, ekonomi eller välfärd.
Den andra pelaren bärs däremot upp av det som vi traditionsenligt kallar för
kvällspressen eller tabloider. Det är ett nyhetsmedium som ofta förknippas med en
hög grad av in-your-face-politik (Mutz, 2015) och där prefixet sensation spelar en
central roll. Denna form av journalistik upplevs ha en tendens att gestalta världen
som en film vara dramatiska kurva aldrig planar ut. De filmiska tendenserna
genomsyrar även det ”mjuka” innehållet där skandaler, katastrofer, kändisar och
spelgestaltningar upptar mycket utrymme för att ständigt locka till läsning och
appellera till de kommersiella krafterna som bär upp verksamheterna (jfr Ghersetti,
1

https://www.americanpressinstitute.org/journalism-essentials/what-is-journalism/#:~:text=Journalism
%20is%20the%20activity%20of,certain%20identifiable%20characteristics%20and%20practices.

5

Magnus Hansén
2004; Hjarvard, 2013; Hamilton, 2004; McManus, 1994; Strömbäck & Jönsson,
2005).
De grova förenklingarna till trots kan det vara skäl att minnas att dagens
medievärld är oerhört komplex och inte tillåter en svartvit eller för den delen binär
nyansering av verkligheten. Davis (2019) argumenterar för att vi klivit in i den
politiska kommunikationens fjärde tidsålder där algoritmer väljer vilka slags nyheter
ur vilka slags perspektiv vi exponeras för. Det här medför att medborgare
konsumerar nyheter i allt större utsträckning via sociala medier och därmed även
från källor vars tillförlitlighet i många fall inte kan verifieras. Det leder i sin tur till
att de etablerade mediernas traditionella roll som grindvakter minskar och för att
stävja denna markanta förändring och förvandling menar Davis att nyhetsmedier och
andra former av offentlig kommunikation bör betraktas i samma ljus som andra
former av fundamentala infrastrukturer som vattenförsörjning, utbildning och
transport. Det här inbegriper metoder för att exempelvis trygga finansiering och se
till att de kvarvarande mediebolagen sköts på rätt sätt. Men hur ska då mediebolagen
skötas på ett adekvat sätt så att journalistiken även i framtiden bibehåller sin breda
samhällsrelevans? Frågan i sig kan studeras och problematiseras ur en mängd olika
perspektiv (både interna och externa strukturer) men inom ramen för min studie
väljer jag att enbart rikta in mig på de innehållsmässiga elementen som utgör själva
kärnan i den västerländska journalistiken. Jonas Jungar, chef för kvalitetskontroll och
publikdialog vid Svenska Yle2, belyser syftet med journalistik i ett medielandskap i
ständig förändring på följande sätt:
”Vi har genomlevt en otrolig transformation från svartvit tv, transistorradio och trycksvärta
till Facebook-algoritmer, virtuell verklighet och fake news. Men fortfarande behövs någon
som sållar i oceanerna av information. Som gör en bedömning av vad som är relevant och
trovärdigt, som presenterar det i en begriplig form och ger nyheten ett sammanhang. Det
hantverket kallas journalistik och förutsätter en yrkeskunskap, precis som vilket som helst
annat värv.”

Denna strävan är på inget sätt en enkel uppgift eftersom journalisternas ”sållning
av information” är en mångfacetterad process som påverkas av en mängd faktorer,
som nyhetsvärde, tillgång till källor och information, kontextualisering och en
subjektiv bedömning av vilka aspekter som utgör grunden och ramen för en nyhet.
Allt detta sker dessutom inom ramen för den övergripande form av journalistik
2

https://svenska.yle.fi/artikel/2018/03/12/jonas-jungar-ansvarsfull-journalistik-alla-medierevolutionertill-trots-finns-det

6

Magnus Hansén
(seriös eller sensationalistisk) som mediet vilar på. Även om det råder en bred
uppfattning om att vi kan dela in journalistiken i seriös och sensationalistisk så finns
det de facto tydliga tecken på att de två pelarna rör sig både i sidled och djupled
inom ramen för den journalistiska spelplanen och mängder av studier pekar på att
dagstidningarna de senaste decennierna har närmat sig kvällstidningarnas sätt att
presentera verkligheten för sina läsare (jfr Bird, 2009; Djupsund & Carlson, 1998;
Magin & Stark, 2015); Johnsson, 2020; Storstad Gran, 2015. Den här trenden kallas
allmänt för tabloidisering och definieras som en allmän nedgång av journalistiska
standarder (Kurtz, 1993) eller nyttjas i förbindelse med fördumning (Örnebring,
2004) som i värsta fall kan leda till att urholka medborgarnas förutsättningar att
orientera sig i de allt mer komplexa samhälleliga demokratiska processerna
(Djupsund & Carlson, 1998).
Huruvida tabloidisering som fenomen främst medför negativa konsekvenser för
journalistiken är även en omtvistad fråga och jag ska återkomma till den i ett senare
skede av studien. Innan jag går närmare in på själva syftet med min studie behöver vi
rikta

uppmärksamheten

på

en

tidigare

konstaterad

trend; nämligen att

dagstidningarna närmar sig kvällstidningarnas sätt att presentera nyheter. Det här
förutsätter i en vidare bemärkelse att kvällstidningarna är måttstocken och en form
av innehållsmässig konstant för att spåra dagstidningarnas tabloidiseringstrender
över tid.
Lawrence (2006) argumenterar för vikten av att studera hela den kontextuella
spelplanen i vilken all form av seriös nyhetsverksamhet opererar (jfr Rotschild &
Schafranek, 2017). Med stöd i tidigare forskning lyfter hon särskilt upp den
homogena nyhetsförmedlingen i stort. Det vill säga att samma nyheter kablas ut av
en uppsjö nyhetsförmedlare där den enda väsentliga skillnaden stavas inramningen,
alltså hur nyheter tolkas eller definieras. Om kvällstidningarna genomgår samma
tabloidiseringsprocess som dagstidningarna och i slutändan leder till att de
sensationalistiska tendenserna även inom ramen för den explicita kontexten ökar,
behöver vi med jämna mellanrum undersöka graden av tabloidisering för att kunna
analysera och bedöma villkoren för den moderna journalistikens yttringar.

7

Magnus Hansén

1.2 Kvällspressen
Den brittiska journalisten Nicholas Tomalin (1931‒1973) inledde ofta sina
nyhetsartiklar med ett slagkraftigt konstaterande om temat ifråga. Det mest berömda
av alla dessa konstateranden hittar vi i tidningen Sunday Times från 1969:
”The only qualities essential for real success in journalism are ratlike cunning, a plausible
manner and a little literary ability”.

Översatt till svenska lyder citatet: ”de enda kvalifikationer som krävs för framgång
inom journalistiken är en råttas slughet, ett trovärdigt uppförande och en smula
litterär talang”. Citatet har med åren blivit synonymt med framför allt med de
brittiska kvällstidningarnas sätt att bedriva journalistik. Här argumenterar dock
Hvitfelt (2005) att det finns en distinkt skillnad mellan nordisk kvällspress och
brittiska tabloider. De brittiska tabloiderna prioriterar nyheter som handlar om sex,
brott, skandaler och kändisjournalistik. Därtill satsar de på opinionsdrivande
journalistik framom renodlade politiska nyheter och kravet på sanningshalt i de
brittiska tabloiderna är inte är inte lika hög som i de nordiska. Gripsruds (2000)
definition av begreppet tabloid bottnar i Paletz’ (1981) syn på de amerikanska
tabloiderna National Enquirer och Star och följer långt Hvitfelts tolkning men
tillägger att tabloiderna i den amerikanska kontexten dessutom är villiga att frångå
den journalistiska etiken, bland annat genom att använda sig av makroobjektiv och
betala för intervjuer. Berättelserna är även där ofta tillspetsade om inte påhittade
(Gripsrud 2000, s. 293). Även om en stor del av den västerländska journalistiken
faller inom ramen för det som Hanitzsch m.fl. (2019) kallar för en övervakande
journalistisk kultur (monitorial journalistic culture) vilken kännetecknas av en liberal
syn på journalistik och där det journalistiska oberoendet är en av hörnpelarna som
själva demokratin vilar på, så uppvisar den övervakande journalistiken stora
kulturella skillnader där journalisternas personliga tolkningar får mer utrymme i
länder som USA och Storbritannien medan nyhetsrapporteringen i Norden går i en
annan riktning och är mera faktaorienterad.
Kvällspressens anor härstammar från en tidningsform som växte fram i Europa
under tidigt

1900-tal. Nya tidningar introducerades på

marknaden som

kännetecknades av ett mindre format anpassat för läsning i till exempel bussen eller

8

Magnus Hansén
spårvagnen. Formatet kallades för tabloid i framför allt den anglosaxiska världen
medan i Sverige kallades de nya tidningarna för kvällspress på grund av den sena
utgivningstiden. (Hadenius & Weibull, 2003, s. 64). Den rikssvenska chefredaktören
Joachim Berner som lett både morgontidningen Dagens Nyheter och kvällstidningen
Expressen menar att, förutom de kontextuella skillnaderna, så skiljer sig
tidningsformaten även vad beträffar hierarkisk struktur3. Han poängterar att
morgontidningen har en betydligt långsammare och mera demokratisk beslutsgång,
medan kvällstidningarna i hög grad styrs av chefredaktören och han tillägger att:
”En kvällstidning är en sekt, det är ett djur på ett helt annat sätt än vad en morgontidning är.”

Till skillnad från andra länders tabloider, menar Hvitfelt att det finns förenande
publicistiska

ambitioner

mellan

de

nordiska

kvällstidningarna

och

morgontidningarna, vilket kännetecknas av att kvällstidningarna inkluderar ett
vidsträckt opinionsmaterial med kultursidor, kolumnister och politiska kommentarer.
Ser vi närmare på det som explicit utmärker det redaktionella konceptet hos den
nordiska kvällspressen har Expressens förste redaktionschef Carl-Adam Nycop
sammanfattat principerna i fem tydliga punkter:
● Uppseendeväckande typografisk utstyrsel.
● Stoff och rubriker som bygger på identifikation.
● Hårda och djärva bilder.
● Feature med praktisk nyttig information.
● Krav på realism och fakticitet (Hadenius & Weibull, 2003, s. 64).
Nycop beskrev sig själv som en förkämpe för pressmoral och skrev vid sidan av det
journalistiska arbetet flera böcker om vikten av etik och moral inom framför allt den
form av journalistik som de nordiska kvällstidningarna bedriver (Nycop, 1973; 1988;
1996). De finländska kvällstidningarna följer i stort sett samma mönster som de
rikssvenska och precis som i Sverige med Aftonbladet och Expressen så domineras
den finländska marknaden av två stora kvällstidningar; Iltalehti och Ilta-Sanomat.

3

https://s3.eu-central-1.amazonaws.com/kvartal-podd/podcast/bokm_ssan_1.mp3 1h04min40 sek in i
klippet.

9

Magnus Hansén

1.3 Syfte och frågeställning
Det övergripande syftet utgående från den förda inledande diskussionen är att
synliggöra huruvida den finländska kvällspressen tabloidiseras över tid. Orsaken till
att jag undersöker tabloidiseringstrender och frågar mig hur dessa trender
manifesteras i finländsk kvällspress beror på att tabloidisering, som jag tidigare
nämnde, närmast antagit en roll som måttstock när man ska undersöka huruvida den
seriösa pressens nyhetsprofiler genomgått en förändring över tid. Även om
tabloiderna ytterligare tabloidiseras kan vi utgå ifrån att måttstocken lever och rör sig
linjärt över tid. Denna kontextuella förändring är problematisk eftersom det medför
att en empirisk tolkning av själva begreppet tabloidisering försvåras eftersom själva
tabloidiseringsprocessen i de flesta fall hänvisar till tabloider. Därför måste de först
undersökas skilt för sig innan de kan fungera som en måttstock för att spåra
eventuella tabloidiseringstrender i den seriösa pressen (jfr Uribe & Gunter, 2004, s.
388).

1.4 Avhandlingens disposition
För att närma mig den huvudsakliga frågeställningen redogör jag i kapitel 2 för
begreppet tabloidisering som fenomen och förklarar vad det innebär, hur
tabloidiseringen kommunicerar med publiken och vilken slags information den ser
till att sprida. Jag redogör även för tidigare forskning inom ramen för
tabloidiseringen som i därpå följande kapitel 2.2 utmynnar i en definition av
tabloidisering. I syftet inkluderas ambitionen att kasta ljus på tabloidisering som
fenomen och huruvida den förtjänar den negativa konnotation som associeras med
processen. Eller kan de facto tabloidiseringen ytterligare öka den breda massans
förståelse för den rådande politiska verkligheten genom att locka till läsning så att de
kan fatta genomtänkta beslut som i längden påverkar de flesta aspekter av vardagen?
Den frågan avhandlas närmare i kapitel 2.3. I kapitel 2.4 redogör jag för skillnaderna
mellan seriös och tabloidiserad journalistik och hur det påverkar sättet att presentera
nyheter.
I kapitel 3 belyser jag tabloidiseringens orsaker och konsekvenser utifrån tre
omständigheter; pressens kontext, pressens arbetssätt och nyhetsvärdering.

10

Magnus Hansén
I kapitel 4 presenterar jag avhandlingens teoretiska ram och de tre dimensioner
som ligger till grund för undersökningen. Eftersom tabloidiseringstrender kan
undersökas ur olika perspektiv avslutas kapitlet med en redogörelse för vilka
dimensioner av tabloidiseringen jag valt att utesluta.
I kapitel 5 beskriver jag det empiriska underlaget för undersökningen och redogör
varför jag valt att undersöka tabloidiseringstrender under de tre tidpunkterna 1984,
2004 och 2021. I kapitel 5.2 presenterar jag vilken metod jag använder för att uppnå
mitt syfte som avslutningsvis utmynnar i en operationalisering av begreppet
tabloidisering.
I kapitel 6 presenteras resultaten av den kvantitativa innehållsanalysen som
omfattar de två stora finländska kvällstidningarna Iltalehti och Ilta-Sanomat under tre
tidsnedslag.
I kapitel 7 diskuteras resultaten av undersökningen och förslag till vidare
forskning.

11

Magnus Hansén

2 Teoretiska utgångspunkter
Eftersom tabloidisering är avhandlingens tema kommer jag att behandla aspekter ur
tidigare forskning som har relevans för mitt syfte. Vidare definierar jag begreppet
tabloidisering, presenterar forskning som försvarar tabloidiseringen och belyser de
centrala skillnaderna mellan seriös och tabloidiserad journalistik.

2.1 Tabloidisering som fenomen
För att förstå innebörden av fenomenet tabloidisering behöver vi först bekanta oss
med begreppet tabloid. Ordet härstammar ursprungligen från läkemedelsbranschen
och Tabloid var en medicin med en narkotisk effekt som också var mycket lätt att
svälja (Esser, 1999, s. 292). Termen registrerades i England av läkemedelsföretaget
Burroughs, Wellcome & Co. som ett varumärke för en kombination av orden ”tablet”
och ”alkaloid” (Tulloch, 2000, s. 146) men med tiden började begreppet tabloid
också referera till de tidningar av en mindre storlek som lätt kunde läsas på tåg och i
bussar (Esser, 1999, s. 292). Den brittiske tidningsmagnaten Alfred Harmsworth
hade dock en annan syn på begreppet tabloid. För honom hade begreppet snarare en
innehållsmässig innebörd framom en hänvisning till ett specifik tidningsformat.
Harmsworth ansåg att tabloid handlar om att vara sparsam med ord genom att
använda sig av kortare stycken och kortare meningar (Tulloch, 2000, s. 131).
Begreppet tabloidisering slog igenom i slutet av 1980-talet och har sedan dess
spridit sig. Martin Kalb, direktör för Shorenstein Center on the Press, Politics and
Public Affairs vid Harvard University, förklarar tabloidisering som en nedgradering
av ”hårda” nyheter som politik ekonomi, välfärdsfrågor, och vetenskapliga rön och
en uppgradering av ”mjuka” nyheter som skandaler, sex och infotainment. Otto,
Glogger och Boukes (2017) benämner fenomenet för HSN (hard news and soft news)
och betonar att frågan inte längre är begränsad till innehåll utan begreppet används
även ifråga om format och i USA anses kvällsnyheterna vara hårda nyheter, medan
olika debattprogram eller program som inriktar sig på politisk satir anses vara mjuka
nyheter. Men begreppet tabloidisering i sig kan inte definieras på ett enkelt och
entydigt sätt och (Bird, 2009) lyfter fram att även om begreppet är relativt känt så
finns det ingen entydig överenskommelse om vad processen innebär i praktiken.

12

Magnus Hansén
Därtill rör sig debatten kring tabloidiseringen även i flera led; dels finns det
skillnader mellan olika medier ifråga om nyhetsinramning, dels finns det olika
synsätt på vilka uttryck tabloidiseringen i själva verket tar. I ljuset av Birds forskning
argumenterar Wasserman (2019) för att tabloidiseringen bör granskas utifrån tre
perspektiv: tabloidiseringen som 1) kommunikation, 2) kultur och 3) kritik. Vad
beträffar det första perspektivet ställer vi oss frågan om hur den tabloidiserade
journalistiken kommunicerar med publiken och vilken slags information den ser till
att sprida. I ett bredare kommunikativt perspektiv bör vi enligt Wasserman även
fråga oss huruvida den tabloidiserade journalistiken kan leda till uppkomsten av
alternativa offentliga sfärer som i slutändan kan påverka demokratin (jfr Habermas,
1989).
Ifråga om det andra perspektivet bör vi undersöka vilka slags kulturella
värderingar, betydelser och symboliska ramverk som påverkas av den tabloidiserade
journalistiken. Därtill behöver vi öka förståelsen för olika nationella kontexter och
hur de kulturella ideologierna skiljer sig inom ramen för journalistik.
Det tredje perspektivet som Wasserman (2019) lyfter fram utgår ifrån en bredare
samhällskritik där vi bör utreda ifall tabloidiseringen avleder medborgarna från
politiskt engagemang eller huruvida den här formen av journalistik de facto kan
tjänstgöra som verktyg för den breda publiken att bättre förstå och utvärdera de
maktstrukturer som existerar i samhällen.
Slutligen råder det även delade meningar huruvida tabloidiseringen som process
överhuvudtaget existerar. Att säga att tabloiderna och allt vad de representerar har
funnits en längre tid är inte samma sak som att säga att den process vi kallar
tabloidisering sker idag eller har skett tidigare. Det förutsätter enligt Sparks (2000)
att tabloiderna har ökat avsevärt i antal gentemot den seriösa pressen och att den
närmat sig tabloiderna i fråga om presentation och innehåll.

2.1.1 Tidigare forskning
Tidigare forskning tecknar även en motstridig bild av fenomenet tabloidisering. En
innehållsanalys genomförd av Simms (1998) med fokus på den brittiska
radiokanalen Radio 4 fann inga tecken på en nedgradering av hårda nyheter eller en
uppgradering av human-interest. Detsamma gäller en studie genomförd av Barnett

13

Magnus Hansén
(1998) med inriktning på den brittiska televisionen. Trots att undersökningen
baserade sig på ett fåtal fall var slutsatserna förvånande. Under en femårsperiod hade
nyheterna genomgått en förändring, men en förändring mot det mera seriösa (Sparks,
2000, s. 22). Däremot har MacLachlan och Golding (2000) och Uribe och Gunter
(2004) spårat taboidiseringstendeser i de brittiska dagstidningarna respektive
kvällstidningarna

och

kommit

fram

till

att

det

existerar

en

mild

tabloidiseringsprocess. Magin och Stark (2015) har undersökt nationella skillnader i
tabloidisering i Tyskland och Österrike utifrån tre dimensioner (tema, fokus och stil)
och studien visar att dagstidningarna i dessa länder genomgått en tydlig
tabloidiseringsprocess.
Belt och Just (2008) har studerat närmare 34 000 amerikanska nyhetsinslag och
filtrerat innehållet genom fem dimensioner eller element som utifrån tidigare
forskning vittnar om kvalitet i en lokal nyhetskontext: signifikans, hantverk, balans,
auktoritetsbetonad rapportering och relevans. Resultaten av undersökningen visar
att den hårda kritiken som riktas mot nyhetsjournalistik överlag och lokalbevakning i
synnerhet i viss mån är obefogad. Många olika ämnesområden avhandlades i de
undersökta nyhetsinslagen och även om dryga fyrtio procent handlade om brott
(negativa nyheter) och alldagliga händelser (mjuka nyheter), så handlade en fjärdedel
om signifikanta nyheter (hårda nyheter). Vad gäller det journalistiska hantverket var
resultaten aningen nedslående eftersom enbart sex procent av nyheterna baserade sig
på intervjuer eller undersökande journalistik. I fråga om balans var resultaten enligt
Belt och Just mera upplyftande eftersom i en fjärdedel av inslagen fick minst två
källor uttala sig i frågan. Inslagen var också relativt auktoritetsbetonade eftersom i
nästan fyrtio procent av inslagen fick en expert komma till tals. Vad beträffar det
fjärde och sista elementet visade undersökningen att lokala nyheter är synnerligen
relevanta där över sextio procent av inslagen på sätt eller annat tog avstamp i det
lokala samhället.
Djupsund och Carlson (1998) har granskat utvecklingstrender i finländsk och
svensk regional- och rikspress 1982‒1997. De kom fram till att graden av
visualisering (mera visuella element) och trivialisering (orientering mot bl.a. mjuka
nyheter) är förhållandevis hög i de undersökta tidningarna. Skillnaderna mellan
länderna består huvudsakligen i att de finländska tidningarna starkt utvecklats åt
detta håll medan de svenska tidningarna redan från tidigare legat på höga nivåer i
dessa avseenden. Andersson (2013) har undersökt sju rikssvenska dagstidningar
14

Magnus Hansén
åren 1990, 2000 och 2010 som formaterats från broadsheet till tabloid och granskat
om tidningarna i samma veva även innehållsligt tabloidiserats. Resultaten visar att en
tabloidisering skett genom att antalet nyhetsartiklar minskat genom åren samtidigt
som de visuella elementen ökat. Politiska frågor har även fått ett krympande
utrymme, men värt att notera är att andelen artiklar som kan kategoriseras som
human-interest

inte

nämnvärt

ökat.

Vidare

noterar

Andersson

en ökat

sensationalistisk approach i nyheter som rör brott och olyckor och att
personifieringen i nyhetsbevakningen gradvis ökat de senaste decennierna.
I Tabell 1 ser vi de finländska dagstidningarnas innehåll från år 1991 till år 2004.
Ur den kan vi dra slutsatsen att andelen artiklar blivit färre och speciellt andelen
artiklar med fokus på inrikesnyheter reducerats med dryga åtta procentenheter från
1991 till 2004. Detta samtidigt som tidningarnas inriktning på underhållning under
samma tidsperiod har ökat med närmare tio procentenheter.

Tabell 1 De finländska dagstidningarnas innehåll åren 1991 till 2004
(Källa: Statistikcentralen)
Redaktionellt
material

1991
1992
1994
% av utrymme i tidningarna

1996

1998

2000

2002

2004

Artiklar
Kultur
Inrikes
Utrikes
Ekonomi
Sport
Underhållning
Debatt
Serier
Radio och TV

5,3
6,3
33,6
7,6
8,4
14,4
11
2,4
2,9
8,2

5,7
6,8
33,9
6,7
8
14,8
10,4
2,6
2,9
8,3

5,1
6,1
33,4
7,3
8
14,8
11,1
2,6
2,6
9

5,1
6,8
31,6
6,5
8,1
14,7
13,7
2,5
3,3
7,7

5,1
6,8
31,6
6,3
7,8
13,9
13,8
2,5
2,5
9,7

4,5
7
30,4
6,2
9,9
13,6
13,6
2,7
2,4
9,6

4,6
6,1
26,5
6,4
9,2
13,2
19,4
2,4
2,2
9,5

4,2
5,8
25,9
6
9,2
13,8
20,7
2,7
2,1
9,6

Totalt

100

100

100

100

100

100

100

100

Om vi tolkar tabloidisering som en minskning av hårda nyheter och en ökning av
mjuka nyheter kan vi dra slutsatsen att det åtminstone under 1990- och 2000-talet
pågått en tabloidisering i den finländska dagspressen.
Orsaken till varför Finland historiskt sett i förhållande till Storbritannien, USA
och Sverige ligger efter i tabloidiseringsprocessen kan spåras till en mängd
omständigheter. Dels pratar vi i Finland om eran av självcensur som frodades under
president Kekkonens mandatperioder. Dessa formativa år (1956‒82) där tabloiderna
15

Magnus Hansén
runtom i Europa och USA blev allt djärvare i sin rapportering, rapporterade vi i
Finland först när vi, något karikerat, hade muntligt löfte om att nedteckna
verkligheten.4
En annan väsentlig skillnad i ett bredare internationellt perspektiv (jfr USA) är att
vi i Finland har en stark public service som når ut till lejonparten av finländarna på
daglig basis.5 Det här både i ett historiskt och samtida perspektiv. Landets public
service bolag Yles uppgift är att genom sin verksamhet främja yttrandefrihet,
högklassisk journalistik och mångsidighet inom media. Detta modus operandi är
definierat i lagen om Rundradion Ab.6 En stark public service med ett tydligt och
definierat uppdrag har i många hänseenden effekt på de kommersiella medierna som
opererar i samma miljö och måste tävla om uppmärksamheten både vad gäller
uppslag men också kvalitet.
Med detta sagt bör vi ändå komma ihåg att också de journalistiska processerna
vars huvudsyfte är att leverera relevant och trovärdig nyhetsförmedling i Finland
också utmanas av ständigt förekommande tabloidiseringstendenser som ökad
personifiering och accelererad frekvens av sensationsinriktade budskap (jfr.
Djupsund & Carlson, 1998).
Sparks’ (2000) slutsats ifråga om tabloidiseringen utifrån en bred mediekontext är
att pressen och televisionen rör sig i olika riktningar och med olika hastigheter.
Televisionen håller sina nyhetsvärden relativt konstanta och kan till och med på sikt
bli ännu mer seriösa, medan konkurrensen inom tidningsindustrin driver den seriösa
pressen närmare tabloiderna och tabloiderna själva blir ytterligare tabloidiserade. Så
länge det råder en konsensus att tabloidiseringen inte är ett förlegat begrepp som
saknar verklighetsförankring är det skäl att undersöka dess utvecklingstrender. Först
och främst krävs en definition av begreppet.

2.2 Definition av tabloidisering
Om vi återgår till den inledande definitionen där journalistiken definieras utifrån
processen att insamla, värdera, skapa och presentera nyheter och information, så
svarar tabloidiseringen på frågan hur denna process manifesterar sig för den breda
4

https://www.journalisti.fi/artikkelit/2016/1/itsesensuuri-suomea-muistellen/
https://svenska.yle.fi/artikel/2019/12/04/96-procent-av-finlandarna-anvander-yles-tjanster-varje-veck
a-yle-allt-viktigare
6
https://www.finlex.fi/sv/laki/ajantasa/1993/19931380#a19.8.2005-635
5

16

Magnus Hansén
publiken. Bird (2009) argumenterar för att tabloidiseringen är ett kontextuellt
fenomen eller, enklare uttryckt, ett sätt att paketera det journalistiska innehållet för
att attrahera läsare och bibehålla intresset. Däremot har tabloidiseringen flera
dimensioner och Esser (1999) argumenterar för att tabloidiseringen kan tolkas både
ur ett mikro- och ett makroperspektiv. Tabloidiseringen ur ett mikroperspektiv kan
ses som ett mediefenomen där den traditionella dagstidningen genomgår en
omarbetning som drivs framåt både på grund av läsarnas preferenser och av de
kommersiella krafterna. Belt och Just (2008) ser en tydlig koncentrering av
ägarstrukturer (exempelvis Murdochs internationella medieimperium) vilket har en
tendens att likrikta journalistiken och de påpekar att det även råder en extremt hård
konkurrens på mediemarknaden, vilket i sin tur kan leda till att journalistik av låg
kvalitet (brott, sensationer, infotainment med mera) är ett vinnande koncept för till
exempel lokala nyheter som inte kan hävda sig i den nationella konkurrensen.
Tabloidiseringen sett ur ett makroperspektiv kan i sin tur enligt Esser tolkas som
ett socialt fenomen som både sporrar och symboliserar större förändringar i
samhället. Lawrence (2006) för diskussionen om makroperspektivet vidare och
betonar vikten av att mediernas roll i samhället och de nyheter som produceras måste
ses som blott en bricka på en betydligt större spelplan som påverkas av politiska,
sociala och historiska krafter och ordningar. Här bör vi, enligt Lawrence, komma
ihåg att nyheter inte är enbart en slutprodukt utan också en process som skapas
utifrån förhandlingar och synergier mellan flera olika parter som alla strävar mot
samma mål; nämligen synlighet, påverkan och kontroll.
Lawrence för fram att själva nyhetsprocessen, alltså hur en nyhet blir till från
idéstadium

till

slutprodukt,

är

ett

resultat

av

våra

delade

kulturella

överenskommelser, värderingar, maktstrukturer och journalistiska normer. Utifrån
denna teoretiska aspekt är kultur och ideologi inte externa faktorer som påverkar
nyhetsinnehållet, utan de facto inbäddade och djuprotade krafter som snarare bör ses
som en vital del av en nyhets grundläggande uppbyggnad. Det här leder enligt
Lawrence till att den övergripande bilden av medier som en självständig institution
är ytterst problematisk eftersom nyhetsverksamheten i själva verket är oerhört
påverkad av normer och maktstrukturer i en bred samhällelig kontext.
Eftersom min studie ämnar spåra tabloidiseringstrender i den finländska
kvällspressen ska tabloidisering primärt granskas ur ett mikroperspektiv. Det innebär
att målet för min studie inriktar sig på vad som skrivs (hårda eller mjuka nyheter)
17

Magnus Hansén
och hur innehållet presenteras (fler kortare artiklar med betoning på bilder och
illustrationer) och i vilket perspektiv (offentligt eller privat). Men samtidigt måste vi
inse att det råder delade meningar om hur läsarnas preferenser och de kommersiella
krafterna styr tabloidiseringen. Härnäst presenteras några definitioner av
tabloidisering jag finner relevanta för mitt övergripande syfte att undersöka
tabloidiseringstrender.
Kurtz (1993) definition av tabloidiseringen utgår ifrån en övergripande bild av
tidningsverksamheten och kastar ljus på processen utifrån följande övergripande
uttryck:
● En allmän nedgång av journalistiska standarder.
● En minskning av hårda nyheter och en ökning av mjuka nyheter.
● Tabloidisering är en process som sker över tid.
● Tabloidisering betyder att tabloida nyheter sprider sig från populärpressen till
den seriösa pressen.
● Tabloidisering är inte en internationellt enhetlig process. Därför måste
tabloidiseringen undersökas med kulturella och historiska skillnader i åtanke.
Strömbäck och Jönsson (2005, ss. 15‒21) utgår från en sammanfattning av teorier
och tidigare forskning (bl.a. Ghersetti, 2004; Hamilton, 2004; Hjarvard, 2001) för att
definiera hur tabloidiseringen tar sig i uttryck i den konkreta nyhetsjournalistiken.
För att minska kostnadstrycket, hantera varumärken, öka publikontakt och i
synnerhet nå de målgrupper som annonsörerna vill rikta sig mot, antas
tabloidiseringen få bland andra följande konsekvenser för journalistiken7:
1. Färre nyheter som handlar om politik och partipolitik.
Eftersom tabloidiserade medier kan förväntas utforma nyheterna för att fånga
marginalläsarna eller marginaltittarna hävdar Strömbäck och Jönsson att
utrymmet för den politiska journalistiken och hårda nyheter även kan sjunka
ju mer kommersialiserade medierna är.

7

Strömbäck och Jönsson (2005) lyfter totalt fram 13 konsekvenser utifrån tidigare forskning om
tabloidisering.

18

Magnus Hansén
2. Spelgestaltningar intensifieras.
Medierna tenderar att presentera politik antingen med fokus på sakfrågor
eller som ett spel med fokus på vinnare eller förlorare. Strömbäck och
Jönsson menar att politiska spelgestaltningar möjliggör mer spännande och
dramatiserade berättelser än att presentera politik som sak. Esser m.fl. (2016)
tillägger att ständigt presentera opinionsmätningar kan även snabbt ge en
överskådlig bild av var i den politiska tävlingen vi befinner oss just nu och de
betonar strategiaspekten där journalisterna som förutom att rama in nyheter i
en spelkontext, ser det som sin uppgift att tolka de politiska aktörernas ord
och handlingar.
3. Fler nyheter om brott, kändisar och human-interest.
Tabloidiseringen leder till att journalistiken i allt högre grad lägger tonvikten
på nyheter som handlar om brott, kändisar och human-interest. Strömbäck
och Jönsson för fram att dessa former av nyheter kittlar människors
nyfikenhet och därför är effektiva ifråga om att fånga uppmärksamheten.
4. Ett ökat användande av sensationshöjande språk.
Den tabloidiserade journalistiken kan, enligt Strömbäck och Jönsson,
använda språket som sensationshöjande medel. Att skriva ”katastrof” istället
för ”problem” eller ”attack” istället för ”att inte hålla med”, eller att nyttja
svarta rubriker är exempel på hur språket kan manipuleras för att dramatisera.
5. Ett ökat utrymme för journalisterna och deras tolkningar.
Strömbäck och Jönsson hävdar att ju mer tabloidiserade nyheterna är, desto
större kan utrymmet för journalisterna och deras tolkningar förväntas vara.
Esser m.fl. (2016) tillägger att graden av personliga bedömningar av rådande
faktiska omständigheter ökat markant de senaste åren. Enkelt uttryckt för
Esser m.fl. fram att dagens nyhetsrapportering är en mix av fakta och
tolkningar och ju mer utrymme för tolkningar, desto större journalistisk
kontroll

över

nyhetsbudskapet

eller

produkten. Den vetenskapliga

definitionen av tolkande journalistik vilar i studien på tidigare forskning som
poängterar att en tydlig journalistisk röst genomsyrar berättelser och

19

Magnus Hansén
manifesterar sig genom förklaringar, utvärderingar, kontextualisering och i
viss mån även spekulering utanför ramen för konkret fakta.
6. En ökad personifiering.
Strömbäck och Jönsson för fram att personifieringen kan i stort sett tolkas på
två sätt: dels kan journalisterna själva personifieras och det leder till att deras
redaktionella utrymme och betydelse för varumärket och tidningen i stort
ökar. Dels innebär personifieringen även att enskilda personer får allt större
utrymme i nyhetsartiklar. Esser m.fl. (2016) tillägger att personifiering är en
välstuderad trend inom journalistikforskningen som är relativt enkel att
operationalisera: är nyhetsrapportering individ- eller institutionscentrerad? Är
det

exempelvis

via

personen,

partiet

eller

myndigheterna

som

nyhetsförmedlingen filtreras?
I min studie koncentrerar jag mig främst på de konsekvenser av tabloidiseringen som
leder till färre nyheter om politik och partipolitik (punkt 1), fler nyheter om brott,
kändisar och human-interest (punkt 3) och personifiering (punkt 6). Jag förklarar
närmare i kapitel 4.1 varför vissa konsekvenser inte beaktas i min operationalisering
av tabloidisering.
Djupsund

och

Carlson

(1998)

benämner

utvecklingsdrag i grova drag för en trivialisering.

ovanstående

innehållsliga

De argumenterar för att

tabloidiseringen även består av formmässiga aspekter, något de valt att kalla för
visualisering. En sådan process ger ”allt större bilder och andra ikoniska tecken,
alltmer färger, allt oftare bildurval baserade på bedömningar av graden av estetisk
kvalitet” (Djupsund & Carlson, 1998, s. 53)
Dessa utvecklingsdrag får enligt Djupsund och Carlson flera konsekvenser i ett
demokratiteoretiskt perspektiv. Då det gäller trivialisering urholkas medborgarnas
”förutsättningar att erhålla kunskap som är relevant för att kunna följa med och
deltaga i det samhälleliga beslutsfattandet”. Beträffande visualiseringen ”är det
möjligt att sådana händelser i verkligheten som ger bra bilder – estetiska och
händelserika – börjar prioriteras framför andra. En sådan utveckling riskerar att
snedvrida det informationsunderlag på vilket medborgarna grundar sin kunskap om
samhälleliga frågor och skeenden” (Djupsund & Carlson, 1998, s. 53).

20

Magnus Hansén
För att åskådliggöra förhållandet mellan visualisering och trivialisering har
Djupsund och Carlson sammanfört dem i Figur 1 som visar på fyra olika
utvecklingsmöjligheter.

Figur 1. Förhållandet mellan visualisering och trivialisering (Djupsund & Carlson, 1998, s.
53).

Fält I (låg visualiseringsgrad, hög trivialiseringsgrad) är enligt Djupsund och Carlson
”en ovanlighet eftersom ett material baserat på mjuka nyheter och human-interest i
allmänhet är rikligt illustrerat med bilder. En sådan framställning faller troligen inom
fält II (hög trivialiseringsgrad, hög visualiseringsgrad), platsen för traditionell
kvällspress” (Djupsund & Carlson, 1998, s. 53) Fält III (låg trivialiseringsgrad, låg
visualiseringsgrad)

representeras

enligt

författarna

i

extremen

av

tysk

tidningstradition (Frankfurter Allgemeine) men också en kontinental tradition (Le
Monde). Risken för att kunskapsklyftor uppstår blir dock överhängande i detta fält
eftersom en dylik framställningsform kan vara svår att attrahera den stora massan.
Fält IV (låg trivialiseringsgrad, hög visualiseringsgrad) är därför ett mindre ont
alternativ: samhällsorienterade nyheter presenteras på ett attraktivare sätt och når
därmed breda medborgargrupper.
Bird (2000) håller med Kurtz’ definition i den meningen att tabloidiseringen är en
process som fungerar på olika sätt i olika kulturer. Bird argumenterar för att den

21

Magnus Hansén
kulturella kontexten är av stor vikt om vi ska dra slutsatser huruvida tabloidiseringen
är ”bra” eller ”dålig” för journalistiken. Först och främst råder det en konsensus att
de tabloida nyheternas stil ligger närmare ”sagoberättandet” med fokus på
personskildringar. För det andra ser vi en ökning av bilder och illustrationer på
bekostnad av analyser och faktamässiga beskrivningar, en trend som observerats av
flertalet mediekritiker och som även sträcker sig utanför nyhetssfären. Och för det
tredje ökar användningen av dramatiska tekniker, till exempel att bilder justeras eller
förbättras och att händelser återskapas.
Örnebring (2004) konstaterar att ordet tabloidisering ofta används i förbindelse,
eller som synonym till fördumning. I den här bemärkelsen betyder tabloidisering att
medierna blir mera tabloida i fråga om nyhetsvärderingar (hur man väljer innehåll)
och stil (inom vilken ram innehållet presenteras), framom en formatändring. I den
här betydelsen är det inte bara dagstidningar som kan bli tabloidiserade, utan den
inbegriper även andra medier som exempelvis televisionen. Men likt Kurtz och Bird
så framhåller Örnebring (2004) att de förändringar som tabloidiseringen medför ofta
är ospecificerade och själva begreppet är tämligen vagt, men det finns några
återkommande element. Tabloidiseringen av nyhetsvärderingar betyder en ökning av
andelen artiklar med fokus på human-interest och en ökning av andelen artiklar från
områden som populärkultur och underhållning ofta med fokus på kändisskap. Denna
ökning anses stå i proportion till en sänkning av hårda nyheter från traditionella
nyhetskällor som handlar om ämnen som traditionellt har ansetts vara nyhetsmässigt
relevanta.
Stilaspekten handlar om att medierna antar de sätt och strategier som tabloiderna
använder sig av. Bland dessa strategier nämner Örnebring det sensationella, att
fokusera på det spektakulära i en berättelse genom att slå på stora rubriker och
selektivt välja ut de fakta som ska presenteras. Det sensationella står också i nära
relation till det emotionella, vilket är ett fokus på emotionella aspekter av en
berättelse och att använda språket för att framkalla ilska och/eller sympati. Både det
sensationella och det emotionella är besläktade med polarisering, vilket är baserat på
en förenkling och eliminering av nyanser och resulterar i att sakfrågor presenteras
som antingen bra eller dåliga. Det finns inget däremellan.
Örnebrings tankar om tabloiderna är att de representerar allt som inte seriös
journalistik bör förknippas med. Tabloiderna är i hans mening vulgära och har en
tendens att både förenkla och feltolka. Tabloiderna blåser upp oväsentligheter istället
22

Magnus Hansén
för att rapportera om viktiga sakfrågor. Han menar till och med att den tabloidiserade
journalistiken kan innebära ett hot mot demokratin och dess grundläggande
funktioner.

2.3 Tabloidisering i försvar
Gripsrud (2000) håller med om att ordet ”tabloidisering” ofta förknippas med förfall
och en sänkning av journalistiska standarder som i slutändan underminerar idealen
för hur massmedier ska fungera i en demokrati. Men Gripsrud anser att vi behöver en
ökad och mera nyanserad förståelse av de journalistiska processer och former som
tabloidiseringen medför och hur de står i relation till de demokratiska mediernas
ideal (Gripsrud, 2000, s. 285).
Härvidlag menar Gripsrud att mycket av kritiken mot tabloidisering grundar sig
på den utbredda tron att tabloiderna strider mot de grundläggande funktionerna i en
demokrati. Men tabloiderna kan genom sina mera optimistiska och mindre elitistiska
perspektiv öka intresset för politiska och kulturella sakfrågor. Tabloida nyheter kan i
en annars seriös nyhetskontext ses som element som möjliggör att vanliga maktlösa
människors problem och angelägenheter lyfts fram i offentligheten (Gripsrud, 2002,
s. 237‒238). Därför menar Gripsrud att vissa former av tabloidiserad press kan vara
bra för vissa ändamål.
Sparks (2000) lyfter fram samma argument som Gripsrud men för debatten vidare
genom att hävda att tabloider och vad de förespråkar kan ses som ett uttryck för
opposition mot den rådande makten. Fiske (1992) ansluter sig till denna uppfattning
och tar det ytterligare ett steg vidare genom att hävda att även uppdiktade berättelser
i skvallertidningar erbjuder en alternativ verklighet och fungerar som en idealistisk
fantasi av frigörelse från fattigdomens restriktioner och förnimmelse av socialt
misslyckande. I den meningen tjänar den seriösa pressens nyhetsvärderingar och
dess tillämpning endast som ett sätt att förstärka makten hos den sociala eliten och
dess kontroll över legitima betydelser och tolkningar. De tabloida medierna är därför
en viktig källa där ”vanliga” läsare kan skapa sina egna uppfattningar och genom det
stå upp mot ”makthavarna”. Langer (1998) ger en mera nyanserad bild och till
skillnad från Fiske så koncentrerar han sig på tabloidens intrång i den seriösa
nyhetsförmedlingen. Han förespråkar en syn som han kallar för ett ”liberalt
beklagande” som grundar sig på att den seriösa nyhetsförmedlingen är begränsad i

23

Magnus Hansén
den mån att den inte lyckas tillgodose vissa mänskliga behov som den ”övriga
nyhetsförmedlingen” lyckas förmedla. Vad den seriösa pressen erbjuder i form av
identifikation och underhållning är mycket avlägsen och främmande för de breda
massorna.
Sparks (2000) menar att tabloidens försvarare i många avseenden har rätt och
lyfter fram relevanta argument som för debatten vidare. Det faktum att tabloiderna
personifierar och koncentrerar sig på mjuka nyheter betyder inte att hårda nyheter
lämnar utanför intressesfären. I motsats till vad som vanligtvis hävdas är tabloider
lika engagerade i bevakningen av sociala skillnader och den spänning de ger upphov
till, som den seriösa pressen. Genom att anta en personifierad vinkel presenteras
skillnaderna och spänningarna som mera konkreta och lättförståeliga i stället för
avlägsna och abstrakta (Sparks 2000, s. 26).
Vad beträffar frågan om fördumning eller om huruvida en nyhet kan betecknas som
”bra” eller dålig” är dessutom en fråga som kan och ska problematiseras främst ur
ett konsumtionsperspektiv. Ny forskning för exempelvis fram att unga har lättare att
ta till sig av nyhetsförmedlingen och dela budskapet vidare ifall det är kryddat med
humor.8 Infotainment definieras ofta som en bidragande orsak till tabloidiseringen,
men om information och kontext enklare kan spridas med humor är det i slutändan
en vinst för demokratin. Informerade medborgare har en större tendens att fatta
beslut vilkas följder de förstår. För att nyttja kritikerns egen ideologiska föresatser
kan man ställa sig frågan om ändamålen helgar medlen. Kan god journalistik eller
kvalitetsjournalistik också definieras utifrån hur väl den når fram och vilket konkret
intryck och avtryck den ger? Det finns en gammal aforism som låter förstå att
definitionen på en klassiker är att alla har hört om den, men ingen har läst den. Vad
beträffar journalistik är själva förutsättningen också att den konsumeras. Mutz
(2015) drar till och med slutsatsen att denna kontextuella inramning de facto gagnar
demokratin i ett bredare perspektiv. Det här gäller i synnerhet i frågor om
informationsspridning. Mutz argumenterar för att vi har en större benägenhet att
sprida information som påverkar oss känslomässigt. Känner vi ingenting, finns det
heller inget incentiv att sprida den informationen vidare. Utifrån dessa perspektiv
kan tabloidiseringen i mångt och mycket ses som en överlevnadsstrategi och här kan
vi dra argumentet till sin spets och ställa oss frågan om det är bättre med
8

https://www.asc.upenn.edu/news-events/news/new-study-finds-delivering-news-humor-makes-young
-adults-more-likely-remember-and

24

Magnus Hansén
tabloidiserade nyheter än inga nyheter alls i förlängningen inom ramen för
tidningsverksamheten.
Därtill finns det även fog att problematisera indelningen fler hårda nyheter och
färre mjuka nyheter eftersom denna kategorisering inte tar i beaktande de
innehållsmässiga uttrycken för kvalitet. Här bör vi komma ihåg att icke-signifikanta
nyheter om brott- och livsstilsrelaterade frågor kan bidra till att öka förståelsen för
omvärlden och samtidigt genomföras på ett mycket professionellt sätt där flera
åsikter kommer till tals, experter uttalar sig och hela nyheter baserar sig på
förstahandskällor (tvärtemot rådande åsikter om vinstmaximeringen). Precis som ett
inslag av synnerligen signifikant betydelse utifrån de kriterier som nämns kan i
slutändan visa sig vara en undermålig produkt. Vi får helt enkelt inte glömma att det
journalistiska hantverket är av stor betydelse när frågor om kvalitet ska mätas eller
bedömas. Precis som Lawrence (2006) för fram så bör vi, för att nå en större syntes i
studierna av den politiska kommunikationen, vända och vrida på varje bricka på den
kontextuella nyhetsspelplanen.

2.4 Skillnader mellan seriös journalistik och tabloidiserad
journalistik
Hur ska vi då avgöra vad som skiljer seriös journalistik från tabloidiserad
journalistik? Gripsrud (2000) lyfter fram Paletz (1981) kategorisering av det samlade
pressutbudet som ett exempel. Paletz menar att det finns fyra typer av
nyhetsleverantörer; elit-, prestige-, populär-, och tabloidpress. Denna rätt så enkla
indelning antyder att distinktionen mellan leverantörerna främst sker på basis av
formen och det innehåll som framträder i dem. Elitpressen lägger tonvikt på
samhälle och politik och använder sig av utrikeskorrespondenter. Nyheterna
innehåller både bakgrund och förklaringar och använder sig ofta av flera källor.
Skillnaden mellan elit- och prestigepress är inte så stor. Den främsta distinktion som
görs är att prestigepressen uttrycker sig aningen mera visuellt. Populärpressen
betonar drama, spänning, underhållning, förenkling och personifiering och

är

formgiven för att vara enkel att läsa. Tabloidpressen kan enligt Paletz jämföras med
skvallertidningarna. Här läggs tonvikten på kändisar, skandaler och brott.
Tabloidpressen betalar för intervjuer och deltar i biljakter för att få en skymt av
kändisar. Ibland är artiklarna journalisternas egna påfund.
25

Magnus Hansén
Det bör understrykas att amerikanerna har en annan uppfattning av eller
benämning på tabloidpressen än vad vi har i exempelvis Finland och Sverige. Jag
återkommer till detta problem längre fram.
Gripsrud (2000, s. 292) urskiljer fyra parametrar som har används för att
genomföra denna kategorisering:
1. Innehåll. Att inkludera eller exkludera olika typer av artiklar (brott,
skandaler, kändisar) mot internationella nyheter och artiklar om politik och
ekonomi.
2. Proportion och variation av innehåll. Hur mycket utrymme det
ovannämnda innehållet får.
3. Presentation. Artiklarnas längd och användning av visuella element som
exempelvis bilder och grafik.
4. Journalistiska tekniker och etik. Användningen av en eller flera källor,
respekt för integritet och privatliv.
Om dessa parametrar används för att undersöka medierna blir resultatet, enligt
Gripsrud, i de flesta fall ganska blandat. Det här beror på att de flesta medierna har
en ganska bred och olikartad publik. Han menar också att det beror på att de flesta
medierna rapporterar om händelser som flygkrascher, politikers smutsaffärer och så
vidare. Gripsrud menar att parametrarna 2 och 4 är viktigare än 1 och 3. Enligt
Gripsrud är kärnan i distinktionen inte huruvida brott, olyckor och underhållning är
inkluderade, utan snarare hur de prioriteras och hur mycket utrymme de får i relation
till exempelvis artiklar om politik, ekonomi och samhälle. Användningen av visuella
element och en inbjudande ombrytning betyder inte att mediet i sig är tabloidiserat
och längden på en artikel står inte i proportion till kvaliteten.
Som tidigare framhållits skiljer sig definitionen av tabloider mellan olika länder. Det
här beror på en mängd omständigheter.
Sparks (2000) menar att konkurrensen i USA uppfattas som ett hot mot de höga
standarderna för seriös nyhetsförmedling som journalistiken har lyckats bibehålla
genom monopol på den lokala marknaden. I Europa uppfattas konkurrensen som en
av huvudmekanismerna som tvingar journalister att tänka mera försiktigt och
flexibelt hur man ska nå ut till människor som annars är likgiltiga. Dessa olika
synsätt gör att taboidiseringen uppfattas på olika sätt. Till exempel i USA ses
26

Magnus Hansén
tabloidiseringen som ett potentiellt hot mot nyheterna, medan andra länder ser
tabloidiseringen som ett sätt att rädda nyheterna från att uppfattas som irrelevanta för
den stora allmänheten (jfr Gripsrud, 2000).
Sparks (2000) menar att en delorsak till varför det råder så delade meningar om
tabloidisering beror på att det saknas en tydlig definition av vad tabloidisering
egentligen innebär och framför allt huruvida massmedierna håller på att
tabloidiseras. För att definiera tabloidiseringen bör vi, enligt Sparks, först inse att
ordet ”tabloid” har en klar och tydlig innebörd, den hänvisar till ett specifikt format
av nyhetstidningar. Enligt Sparks är tidningar av detta format en viktig del av
diskussionen men han understryker att alla tidningar av detta format inte är tabloider
i den nedsättande betydelsen. Det finns tidningar som exempelvis den franska Le
Monde som är motsatsen till det sensationsriktade vad gäller både innehåll och
design. Begreppet tabloid används också rutinmässigt i diskussioner om tv och radio.
Dessa är vitt skilda medier med olika sociala funktioner och olika innehåll. Att
använda en övergripande betydelse för ordet tabloidisering är därför ofta både
förvirrande och vilseledande.
I ljuset av begreppsförvirringen menar Sparks att begreppet tabloidisering bör
betraktas på tre sätt.
Det första sättet är specifikt för nyheter. Genom detta perspektiv är tabloiden en
form som markeras av två faktorer. Den riktar relativt lite uppmärksamhet till politik,
ekonomi och samhälle och relativt mycket till sport, skandaler och underhållning (jfr
Strömbäck & Jönsson, 2005). Den fokuserar sig på det privata livet; både kändisar
och vanliga människor, framom politiska processer, ekonomisk utveckling och
sociala förändringar. Om seriös nyhetsförmedling fokuserar på samhälle, ekonomi
och politik och tabloider på underhållning, sport och skandaler och innehållet i
medierna går mot det senare, betyder det i princip att medierna håller på att
tabloidiseras.
Det andra sättet är att man prioriterar underhållning framom nyheter och
information. Tabloidiseringen används i den här bemärkelsen främst av tv och radio.
Speciellt i länder var public service-sändningar har spelat en framträdande roll. Ett
exempel på detta är att flera radio- och tv-kanaler flyttar bort sina nyhetsprogram
från bästa sändningstid till förmån för program som fokuserar på underhållning. Det
argumenteras för att detta agerande utgör ett avståndstagande från televisionens
seriösa dagordning mot en mera sensationsinriktad och populistisk policy.
27

Magnus Hansén
Det tredje sättet är kanske mest specifikt för USA. Det handlar om de skiftande
gränserna för vad som är smakfullt respektive smaklöst inom olika medier. Här lyfter
Sparks det numera nedlagda programmet Jerry Springer som ett exempel. Det bör
dock understrykas att debattprogram i sig inte är tabloidiserade men undantaget som
bekräftar regeln är att Jerry Springer och dylika moderna varianter låter fel
människor (som inte är experter) prata om fel ämnen (deras privata problem) i fel
atmosfär (på tv med publik).
Av dessa tre betraktelsesätt på tabloidiseringen är den första mest relevant för min
undersökning eftersom den riktar in sig på nyheter och antyder att utrymmet för
seriösa nyheter är hotat av mjukare nyheter (jfr Kalbs komprimerade definition av
tabloidisering). Enligt Sparks vilar nyhetsmedierna på två axlar (Figur 2).

Figur 2 Journalistikens två axlar (Sparks, 2000).

Den ena axeln sträcker sig från koncentration på offentligt liv till privatliv. Den
andra axeln sträcker sig från en koncentration på politik, ekonomi och samhälle till
sport, skvaller och underhållning. En seriös tidning placeras sig där innehållet
koncentrerar sig på offentligt liv, politik, samhälle och ekonomi. Medan en tabloid
placerar sig där innehållet koncentreras på privatliv, skandaler, sport och
underhållning.

28

Magnus Hansén
Figur 2 visar på ett förhållande som knappast är troligt. Men det fungerar som en
modell för hur den seriösa pressen skiljer sig från tabloiderna i ett absolut tillstånd.
För att denna modell ska vara helt verklighetstrogen krävs det enligt Sparks att
seriösa tidningar skriver endast om politiska, ekonomiska och samhälleliga nyheter
medan tabloiderna bara skulle rapportera om skandaler, sport och underhållning.
Eftersom de flesta tidningar skriver om både politik och underhållning och
koncentrerar sig både på den enskilda individen och på det offentliga livet, menar
Sparks att verkligheten snarare ser ut som i Figur 3.

Figur 3. De olika pressfälten (Sparks, 2000).

I den här modellen placerar sig tidningarna i förhållande till hur mycket
uppmärksamhet de ger åt de olika elementen (Sparks, 2000, s 8‒16). I en finländsk
kontext faller de flesta dagstidningar som Vasabladet, Hufvudstadsbladet och
Helsingin Sanomat inom kategorin ”seriös press”. I kategorierna ”halvseriös press”
och ”seriös populärpress” har jag svårt att hitta en nordisk motsvarighet. Här ger
Sparks

tidningarna Guardian och USA

Today som exempel. Kategorin

kvällstidningar har däremot Sparks svårt att hitta en tidning som passar in. Det beror
på att den amerikanska nyhetskulturen inte har någon motsvarighet till vad Hadenius
och Weibull (2003) kallar för komplementjournalistik.9 Alltså våra kvällstidningar
som de svenska Aftonbladet och Expressen och de finska Iltalehti och Ilta-Sanomat.
9

Enligt Hadenius och Weibull (2003) har kvällspressen i Sverige haft karaktären av
komplementjournalistik som följd av att de allra flesta kvällstidningsläsare också läste en traditionell
dagstidning.

29

Magnus Hansén
Skvallerpressen utgörs av tidningar som Se & Hör, Katso och OHO. Tidningar som
domineras av skandaler, kändisar och underhållning.
I alla dessa perspektiv på tabloidiseringen har kvällspressen närmast antagit en roll
som måttstock när man ska undersöka huruvida den seriösa pressens nyhetsprofiler
genomgått en förändring. En förändring som markeras både av innehållsmässiga
förändringar och av förändringar i presentationen. Uribe och Gunter (2004) hävdar
att de flesta, för att inte säga alla, studier av tabloidiseringstrender i pressen har
inriktat sig på tidningar i broadsheetformat (underförstått tidningar som inte är
renodlade tabloider vad gäller innehåll) medan tabloiderna antagit en sekundär roll.
Denna inriktning är enligt Uribe och Gunter problematisk. Främst genom att den
hindrar en empirisk tolkning av själva begreppet tabloidisering därför att själva
processen hänvisar till tabloider (Uribe och Gunter 2004, s. 388).

2.5 Sammanfattning
I kapitel 2 har jag koncentrerat mig på fenomenet tabloidisering. Först och främst har
jag påvisat att tabloidiseringen riktar mindre uppmärksamhet mot politik, ekonomi
och samhälle och relativt mycket till sport, skandaler och underhållning. Den
fokuserar på det privata livet; både kändisar och vanliga människor, framom
politiska processer, ekonomisk utveckling och sociala förändringar.
Det råder även delade meningar om huruvida tabloidiseringen som fenomen
överhuvudtaget existerar. Men jag har slagit fast att det pågår en tabloidisering och
att den får sin näring genom att konkurrensen inom tidningsindustrin är hård. Detta
driver den seriösa pressen närmare tabloiderna och här bör vi granska huruvida
tabloiderna själva omfattas av tabloidiseringsprocessen.
Jag har även uppmärksammat att tabloidiseringen kan undersökas ur ett mikrooch ett makroperspektiv. Eftersom min studie ämnar spåra tabloidiseringstrender i
den finländska kvällspressen är det givet att tabloidiseringen ska granskas ur ett
mikroperspektiv. Det innebär att målet för min studie inriktar sig på stilen, alltså hur
innehållet presenteras (fler kortare artiklar med betoning på bilder och illustrationer),
urvalet, alltså vad som skrivs (mera underhållning, mindre information) och
presentationen, alltså ur vilket perspektiv nyheterna presenteras.
30

Magnus Hansén
Jag har även kastat ljus över det faktum att tabloidiseringen uppfattas på olika sätt
inom medieforskningen. Vissa forskare förknippar fenomenet med förfall och en
sänkning av journalistiska standarder (se Kurtz, 1993; Örnebring, 2004) medan andra
anser att tabloiderna kan genom deras mera optimistiska och mindre elitistiska
perspektiv kan öka intresset för politiska och kulturella sakfrågor (se Gripsrud, 2000;
Sparks, 2000). Slutligen har jag också konstaterat att de flesta studier av
tabloidiseringstender i pressen har inriktat sig på den seriösa pressen. Detta medför
att tabloiderna antar en roll som måttstock. Om tabloiderna själva befinner sig i en
tabloidiseringsprocess måste de först undersökas innan deras roll som måttstock kan
ses som valid.

31

Magnus Hansén

3 Tabloidiseringens orsaker och följder
För att kunna spåra eventuella tabloidiseringstrender behöver vi också en förståelse
av vad som ligger bakom själva tabloidiseringsprocessen. En orsak till
tabloidiseringen beror på förändringar i pressens kontext där speciellt den ökade
konkurrensen på mediemarknaden och i synnerhet de sociala mediernas frammarsch
tvingat tidningarna att ta den kommersiella logiken i hänsyn för att tillfredsställa
kraven från ägare och investerare. Den ökade konkurrensen beror i sin tur på
medieteknologins utveckling och mediernas globalisering.
Förändringar i pressens kontext medför även förändringar i pressens arbetssätt.
Johansson (2020) argumenterar för att ett sätt att förklara tabloidiseringen är att rikta
uppmärksamheten på den teknologiska utvecklingen, som förutom att ha påverkat
sättet vi presenterar, distribuerar och konsumerar nyheter, även påverkar
journalisternas arbetsmetoder så till den grad att de kan inkluderas i teorier om
tabloidisering. Den ökade konkurrensen ökar trycket på att medierna tillhandahåller
ett innehåll som är konkurrenskraftigt. Detta har i sin tur gett upphov till en
medielogik, en sorts mer eller mindre uttalade normer för hur man ska arbeta med
allt innehåll i ett medium och en nyhetsvärdering, det vill säga en medvetenhet vad
man väljer att skriva om och hur man väljer att presentera det.

3.1 Pressens kontext
För att förstå dagens komplexa medievärld behöver vi bena ut de historiska
milstolparna som banat väg för samtidens fjärde politiskt kommunikativa tidsålder
som Aeron Davis (2019) beskriver i boken Political Communication - A New
Introduction For Crisis Times. Den första tidsåldern etablerades i kölvattnet av
Andra

världskriget

och

beskrivs

ofta som den

gyllene tidsåldern där

partitillhörigheten var betydande, medborgarna lojala och medierna uppskattade.
Den andra tidsåldern sträckte sig från 1960- till 1990-talet och markerades av ett
ökande utbud av nyhetskällor och framför allt tv-politik som engagerade
medborgarna i allt högre grad. Den tredje tidsåldern kännetecknades av en
professionalisering av politiken där mediestrategier blev en del av vardagen och
framväxten av en allt tydligare identitetspolitik där egenintresset i hög grad styr
diskursen. Den fjärde tidsåldern är delvis en påbyggnad av de sammanlagda

32

Magnus Hansén
framstegen och måhända snedstegen tidigare tidsåldrar gett upphov till, men framför
allt en naturlig följd av de senaste decenniernas accelererande teknologiska framsteg.
Här betonar Davis i synnerhet internet, trådlösa teknologier och framväxten av
sociala medier. I sin forskning ringar Davis in fyra medieomständigheter som i ljuset
av den demokratiska krisen och i kombination med dagens teknologi vittnar om att
den fjärde tidsåldern har anlänt:
1. Flera etablerade nyhetsorganisationer framför allt inom dagspress har på
grund av den teknologiska revolutionen antingen bleknat, utarmats eller
försatts i konkurs.10
2. Medborgare konsumerar nyheter i allt större utsträckning via sociala medier
och därmed även från källor vars tillförlitlighet i många fall inte kan
verifieras. Det här leder till att de etablerade mediernas traditionella roll
som grindvakter försvagas (jfr Settle, 2018).
3. Ett överflöd av information och sanningar har exponentiellt växt fram vilket
leder till att medborgare har allt svårare att hitta relevant och trovärdig
information.11
4. Dagens medieklimat kännetecknas av en tydlig fragmentering och
polarisering där kön, ålder, utbildning, politisk orientering och religion intar
oppositionella

ståndpunkter

för

att

snärja

och

tilltala

specifika

publiksegment (jfr Settle, 2018).
Dessa generella trender påverkar mediebranschen på en mängd olika sätt och trots
genomgripande förändringar under ett par decennier har nya teknologier försvårat de
traditionella mediernas grepp om publiken. Går vi tillbaka i tiden för att spåra hur
problemen startade finner vi en förklaring i McManus’ (1994) teori om att medierna
konkurrerar på fyra marknader samtidigt, och var och en av dessa präglas av
specifika utbyten med motparterna på respektive marknad (Tabell 2). Det här leder
enligt Strömbäck och Jönsson till att:

10
11

https://www.cjr.org/special_report/print_analog_comeback.php
https://archives.cjr.org/feature/overload_1.php

33

Magnus Hansén
”medier som är reklamberoende säljer sina tittares, lyssnares och läsares uppmärksamhet till
annonsörerna. Det är publikens uppmärksamhet som är den egentliga handelsvaran, men
för att kunna sälja den till annonsörerna måste medierna först fånga den genom att
erbjuda ett medieinnehåll som fångar den publik annonsörerna är intresserade av.
Medieinnehållet får dock inte vara av den art att det hotar investerarnas intressen, eftersom
det skulle minska det investeringskapital medierna behöver. Detta får konsekvenser även för
nyhetsredaktionerna, som bara utgör en liten del av medieföretagens totala verksamhet.”
(Strömbäck & Jönsson, 2005, s. 12).

Tabell 2. Mediernas fyra marknader (McManus, 1994; Strömbäck & Jönsson, 2005,
s. 12).
Medierna erbjuder...

Medierna får...

Publikmarknaden

Innehåll

Uppmärksamhet

Annonsmarknaden

Publikens uppmärksamhet

Pengar

Nyhetsmarknaden

Publikens uppmärksamhet

Information

Kapitalmarknaden

Vinster

Investeringskapital

Enligt Strömbäck och Jönsson är det ekonomiska värderingar som styr riktningen för
medier av det här slaget och de tillägger att

“journalistiken har berövats sin

professionalitet – istället för en nyhetsverksamhet styrd av journalistiska principer
har nyhetsverksamheten helt koloniserats av ekonomiska värderingar” (Strömbäck &
Jönsson, 2005, s. 12).
Hvitfelt (2005) menar att kvällstidningar möter konkurrensen och de sjunkande
upplagorna på tre olika sätt. För det första skär de ner på antalet redaktioner vilket
även innebär att antalet journalister minskar. För det andra försöker de skapa
mervärde genom att ständigt inkludera tidningsbilagor. För det tredje, och kanske det
viktigaste, ömsar också innehållet skinn. Enligt Hvitfelt är färdriktningen klar. Som
förebilder nämner han de brittiska tabloiderna Sun och Mirror eller tyska
Bild-Zeitung, men poängterar att de nordiska tidningarna fortfarande har en lång bit
kvar i tabloidiseringsprocessen innan de är på samma innehållsmässiga nivå som
dessa tidningar. Framför allt de brittiska tabloiderna riktar in sig i stor utsträckning
på nyheter som rör brott, sex och kändisjournalistik eftersom dessa har visat sig vara
ett

framgångsrikt

nyhetskoncept.

Hvitfelt

poängterar

att

oavsett

vad

kvällstidningarna uppmärksammar och lyfter fram så präglas innehållet av
halvsanningar och spekulativa artiklar som gärna dramatiserar och skapar konflikt

34

Magnus Hansén
för att locka till läsning. Kvällstidningarna driver gärna olika former av kampanjer
grundade i en stark opinionsdriven journalistik och skapar därmed sitt eget innehåll
som de mer än gärna lyfter fram på paradplats i sina löpsedlar. Samtidigt som
kvällstidningarna konkurrerar med till exempel tv och internet, lever de enligt
Hvitfelt även i en livsviktig symbios med dessa medier. Artiklar om kändisar,
programledare, deltagare i dokusåpor eller sporthändelser pryder nyhetssidorna både
utifrån deras offentliga uppträdanden och händelser som rör privatlivet. I Hvitfelts
mening är det ett “tydligt exempel på en allmän och redan länge etablerad praxis där
medierna iscensätter sina egna händelser som de sedan förmedlar på olika sätt i olika
inslag av distributionsmedier” (Hvitfelt, 2005, s. 38).

3.1.1 Medieteknologins utveckling och mediernas globalisering
Om den ökade konkurrensen ses som den viktigaste orsaken till tabloidiseringen,
kvarstår frågan om den ökade konkurrensens orsaker. I grova drag kan vi identifiera
två huvudförklaringar (jfr Alström, 2004; Hadenius & Weibull, 2003; Strömbäck &
Jönsson, 2005).
Den första och numera viktigaste förklaringen inom ramen för medieteknologins
utveckling är sociala medier. Den amerikanska it-entreprenören Sean Parker som i
tiderna revolutionerade musikbranschen via fildelningsnätverket Napster och var
dessutom en av de tongivande krafterna bakom det sociala nätverket Facebook, sade
under en konferens 2017 följande om sociala medier:12 “It literally changes your
relationship with society”.
Parker menar alltså att sociala medier förändras vårt sätt att tänka och agera i en
bred samhällskontext och argumenterar vidare för att plattformar som Facebook i
grunden är konstruerade som ett ekorrhjul av social bekräftelse vars syfte är att fånga
så mycket av användarnas tid och uppmärksamhet som möjligt. I praktiken handlar
det om att exploatera en inbyggd sårbarhet i det mänskliga psyket.
Ifråga om vilka sorts nyheter vi exponeras för menar Settle att de tabloidiserande
dragen som tidigare studerats i hög grad utifrån dagstidningarnas utveckling (jfr
Djupsund & Carlson, 1998) också kan skönjas på sociala medier. I denna
onlinekontext är dragen betydligt mera utbredda och iögonfallande och en
bidragande orsak är att engagemanget ökar avsevärt ifall rubriker, ingresser och
12

https://www.salon.com/2017/11/09/facebooks-co-founder-blasts-social-media-it-literally-changes-yo
ur-relationship-with-society/

35

Magnus Hansén
visuella element tilltalar och lockar till läsning, något som enligt Settle lett till att
även seriösa nyhetsmedier kämpar med att balansera graden av underhållning och
journalistik. Humor är en annan form av innehåll som vinner politisk terräng på
sociala medier, mycket tack vare att ett gott skratt ökar sannolikheten för innehåll att
spridas vidare. Lägst ner i hierarkin över politiskt innehåll på sociala medier finner vi
fejknyheter. Framför allt under politiska kampanjer har spridningen av fejknyheter
visat sig nå ut till användare och i viss grad också format deras beteenden.
Men, enligt Alström (2004), finns det flera faktorer som påverkar den tekniska
utvecklingen och framför allt kommersiella vinster är den drivande kraften. Det
resulterar i att projekt där den förmodade vinstmarginalen är låg eller närmast
obefintlig knappast heller förverkligas. Enligt Alström betyder det att “i sista hand är
det alltså marknaden, eller konsumenterna, som medvetet eller omedvetet styr
teknikutvecklingen. Utvecklingens riktning och hastighet är inte förutbestämd”
(Alström, 2004, s. 20). Den här utvecklingen beror i sin tur på konvergensfenomenet
och Alström identifierar med stöd i en statlig konvergensutredning från 1999 fyra
olika distinkta fenomen.
● Nätkonvergens, där kanaler traditionellt avsedda för en speciell
typ av tjänster nu även kan användas för andra tjänstetyper.
● Tjänstekonvergens, där olika tjänster smälter samman.
● Apparatkonvergens,

där

olika

tjänstetyper

utnyttjas

med

användning av samma apparat.
● Marknadskonvergens, där företag inom en sektor utsträcker sin
verksamhet till en annan sektor (Alström, 2004, s. 20–21).
I ett samtida perspektiv används ofta termen hybridisering där ett exempel på
nätkonvergensen manifesteras av att broadcastbolagens tv-nyheter utmynnar i
artiklar på webben och tidningsjournalistikens dito blir webbvideo. Medan
tjänstekonvergensen manifesteras genom produkten av en hybridisering där
exempelvis internationella mediebolag köper upp lokala nyhetsproducenter
(Hanitszsch m.fl., 2019, s. 300).

36

Magnus Hansén
Den andra förklaringen handlar om mediernas och politikens globalisering.
Teknikens utveckling och avregleringen av de stora monopolen13 har bidragit till att
de nationella gränserna blivit mindre viktiga och beroendet av omvärlden ökat
(Hadenius & Weibull, 2003, s. 254). Strömbäck och Jönsson (2005) hävdar att i och
med framväxten av transnationella organisationer som Europeiska Unionen (EU),
globala kommunikationsnät som internet och den ökade makt och betydelse som
gigantiska mediekoncerner fått ”är det nästintill omöjligt för ett enskilt land att
undvika en ökad konkurrens om människors uppmärksamhet och en ökad
tabloidisering” (Strömbäck & Jönsson, 2005, s. 8).

3.2 Pressens arbetssätt
Ytterligare en orsak till tabloidiseringen finner vi i pressens arbetssätt och det finns
inom ramen för medieforskningen tankar om en form av medielogik som styr
nyhetsverksamheten och grundar sig i ett outtalat regelverk för hur man arbetar med
allt nyhetsinnehåll. (Hvitfelt, 2005, s. 34).
Enligt Strömbäck (2004) handlar medielogiken om att medierna lyckats nå en
position där de kontrollerar en stor del av den opinionsbildande verksamheten, men
trots det så pågår det en ständig kamp där företagen slåss om att locka till sig nya
kunder. I takt med att den kollektiva nyhetspelplanen breddas, blir också kampen om
uppmärksamheten allt mer intensiv.
Den intensiva kampen mellan medieföretagen resulterar enligt Strömbäck i att
informationsflödet ökar samtidigt som den tillgängliga uppmärksamheten minskar.
Det här resulterar i att medier med publicistiska ambitioner av det mera begränsade
slaget är tvungna att erbjuda ett så konkurrenskraftigt innehåll som möjligt för att
fånga och bevara publikens uppmärksamhet. Det här betyder i praktiken att fokus
riktar in sig på nyheter om till exempel dokusåpor och tv-serier och annan form av
underhållning på bekostnad av den renodlade nyhetsjournalistiken (Strömbäck,
2004, s. 128‒129).
För medier med högt uppställda krav på sin journalistiska verksamhet måste
uppmärksamheten fångas på andra sätt. Altheide och Snow (1991) menar att de
seriösa medierna istället får förlita sig på den specifika form av medielogik som

13

1993 genomgick den finländska televisionen sin största förvandling då det reklamfinansierade
TV-bolaget MTV3 fick en egen kanal. I dag finns det en uppsjö kommersiella kanaler i Finland.

37

Magnus Hansén
dikterar villkoren för hur nyhetsmaterial organiseras, presenteras och betonas i alla
nyhetsmedier. Det här formatet används sedan som ett ramverk för hur olika
samhällsfenomen tolkas och presenteras. (Altheide & Snow, 1991, s. 9).
Strömbäck framhåller att detta resonemang skapar stora ringar på det mediala
vattnet och tillägger att:
För att kunna fånga människors uppmärksamhet måste man först fånga mediernas
uppmärksamhet, men för att kunna fånga mediernas uppmärksamhet måste man första
anpassa sig till medierna och deras logik. Detta leder till en medialisering av samhället.
Medialisering kan definieras som en process varigenom mediernas urval, presentation, form,
rytm, tempo och innehåll präglar hela samhällslivet (Strömbäck, 2004, s. 129).

Det här har i sin tur lett till att journalistiken har en tendens att prioritera olika
tolkningar än att förklara vad som hänt och spekulera om olika tänkbara utfall istället
för att hålla sig till fakta. Det här leder till att gränsen mellan regelrätt rapportering
och spekulativ nyhetsanalys suddas ut och att journalisterna själva får en mera
framträdande roll i tidningarna (Nord och Strömbäck, 2002, s. 132).
Av detta drar Strömbäck slutsatsen att medielogiken är en produkt av
nyhetsmediets specifika format, de interna strukturer och normer som råder och hur
mycket uppmärksamhet som mediet i fråga är i behov av. De ovannämnda
berättarteknikerna är de konkreta uttryck som medielogiken tar sig och Strömbäck
tillägger att “ju större behovet av uppmärksamhet är, ju mer ett medium riktar sig till
en masspublik, desto starkare kan medielogikens genomslagskraft förväntas vara”
(Strömbäck 2004, 130).
Hvitfelt (2005) konstaterar den specifika form av medielogik som förknippas med
tv-mediet är helt och hållet beroende av underhållning och underhållningsvärde.
Själv ser jag att Hvitfelts resonemang om tv-mediet logik står i nära relation till
kvällspressens logik. Hvitfelt menar att det finns en tydlig distinktion mellan
tv-mediet logik och exempelvis dagspressens logik, där den tidigare i större
utsträckning koncentrerar sig på att förmedla känslor än till exempel djup. I hans
mening har dagspressen en större benägenhet att förmedla djup genom att i artiklarna
besvara i trogen ordning de klassiska journalistiska frågorna vem, vad, hur och
varför? (Hvitfelt 2005, 34).
Eftersom känslor prioriteras framom djup innebär det för tv:s nyhetsförmedling
att enkla och dramatiska händelser prioriteras i rapporteringen. Ett exempel som
38

Magnus Hansén
Hvitfelt för fram är att den mediala inriktningen på brott har stadigt ökat under
1990-talet, även om den faktiska brottsligheten inte ökat i samma utsträckning. Här
är dock Belt och Just (2008) av en annan åsikt och konstaterar att i takt med att
brottsligheten avsevärt minskat i USA de senaste decennierna, har även intresset för
nyheter om brott överlag minskat. Här hänvisar de till undersökningar genomförda i
början av millennieskiftet som visar att nyheter om brott är av marginellt större
intresse för den breda publiken än till exempel nyheter om hälsorelaterade frågor.
Det här betyder i praktiken att mediebolagen i jakten på vinstmaximering i en
krympande marknad präglad av benhård konkurrens tror att de lockar till sig en ökad
publik genom att tvångsmata dem med mjuka nyheter även om det i själva verket
inte alls är vad publiken föredrar.
Mutz (2015) belyser utveckling de senaste åren och konstaterar att mycket av
dagens mediala bevakning handlar om att bevittna politiker som tävlar i konsten att
överrösta motparten - gärna i extrem närbild. I ett bredare perspektiv poängterar hon
att dessa känslouttryck utgör den förhärskande mediala inramningen i vilken politik
presenteras för allmänheten.
Hvitfelt menar att den journalistiska utvecklingen i Norden följer i hög
utsträckning samma nyhetstrender som vuxit fram i USA och det gäller även
benägenheten att koncentrera nyhetsbevakningen på andra uppslag än regelrätta
sakfrågor. Politikers privatliv nagelfars och politik och valrörelser har en tendens att
få samma mediala inramning som till exempel större idrottsevenemang..
Orsaken att nyheterna lyfter fram konflikter och har en tendens att skapa
sensationer beror på att sådana nyheter möjliggör en tydlig dramaturgi. Denna
dramaturgi i kombination med journalister vars stjärnstatus aktivt kultiveras och
framhålls av mediebolagen leder till att politiker i slutändan måste anpassa sig till
medielogiken för att vara tillräckligt intressanta och relevanta för att inkluderas i
rapporteringen. Enligt Hvitfelt drivs denna utvecklingen på grund av att kampen om
publiksiffror och annonsörer är stenhård (Hvitfelt, 2005, s. 36).
Mutz poängterar att här bör vi ställa oss frågan om debatten blivit ohyfsad under
de senaste decennierna eller om detta förhållningssätt inte alls är en trend, utan de
facto en välrotad del av det politiska systemet som i USA:s fall närts ända sedan
nationen grundades. Frågan är alltså om det är det politiska systemet som banat väg
för medier att rikta nästintill all uppmärksamhet på konfliktskapande eller är det
medierna som i grunden förändrat det politiska systemet. Mutz argumenterar för att
39

Magnus Hansén
det enda vi vet med säkerhet är att publiken i grunden föraktar denna form av
politisk kommunikation. Ett påstående som bestyrks av en opinionsundersökning där
95 procent av de svarande håller med om att hövlighet är viktigt inom politiken.
Dessa utmärkande journalistiska drag genomsyrar inte enbart den kommersiella
televisionen och tabloiderna. Strömbäck och Nord hävdar att samma trender kan
spåras i utvecklingen av public service-nyheter och i dagstidningar men kanske inte
riktigt i samma utsträckning. Vem som däremot har anpassat sig till vem är ännu
oklart, men de flesta forskare anser att det sker en rörelse mot ökad konvergens och
att det är tabloidiseringen som förändrar det journalistiska innehållet (Nord &
Strömbäck 2002, s. 132).

3.3 Nyhetsvärdering
En tredje orsak till tabloidiseringen beror på nyhetsvärderingen. I praktiken handlar
det om att alla händelser genomgår en utvärderingsprocess innan de blir en nyhet.
Hvitfelt (1985) poängterar att det faktiska nyhetsflödet består av en aldrig sinande
källa av händelser men bara en försvinnande liten del av dessa händelser når över
den så kallade nyhetströskeln och utmynnar i ett regelrätt nyhetsinslag. Processen att
välja ut nyheter kallas för nyhetsvärdering och även om begreppet i sig inte har en
klart definierad innebörd så används det dels för att förklara de processer som rör
urvalet av nyheter och dels för att analysera resultaten av dessa urvalsprocesser.
I Hvitfelts mening kan därför nyhetsvärderingen ses som en process där medierna
justerar eller till och med manipulerar delar av verkligheten för att passa in i de
förhärskande nyhetsramar som gäller för olika publicistiska ambitioner. Hvitfelt
understryker att nyhetsvärdering kan ske på flera olika sätt. För det första får vissa
ämnesområden betydligt större utrymme än andra. För det andra bestäms ur vilken
infallsvinkel nyheten ska presenteras för allmänheten. För det tredje bedöms vissa
personer ha ett större nyhetsvärde än andra och för det fjärde bedöms även
nyhetsvärdet utifrån de bilder eller grafik som finns tillgängliga för att illustrera
nyheten och de rubriker som kan locka till läsning.
Flera teorier och undersökningar existerar om nyhetsurvalets struktur. Bland
andra Galtung och Ruge (1965), Gans (1979), Schultz (1982) och Östgaard (1968)
har undersökt nyhetsvärderingen – om än ur olika synvinklar. Hvitfelt har baserat sin
hypotes om nyhetsvärderingen på de ovannämnda forskarnas teorier och resultat.

40

Magnus Hansén
Dessa ovannämnda teorier sammanfattar Hvitfelt i en hypotetisk formel för
nyheternas innehållsliga egenskaper. Formeln för nyhetsvärdering14 lyder:
Sannolikheten för att en nyhetsartikel ska produceras, publiceras, placeras på första
sidan och där bli huvudartikel ökar ju mer den behandlar:
1. Politik, ekonomi samt brott och olyckor
2. och om det är kort geografiskt eller kulturellt avstånd
3. till händelser och förhållanden
4. som är sensationella eller överraskande,
5. handlar om enskilda elitpersoner
6. och beskrivs tillräckligt enkelt
7. men är viktiga och relevanta,
8. utspelas under kort tid men som en del av ett tema,
9. har negativa inslag
10. och har elitpersoner som källor.
I vilken utsträckning Hvitfelts hypotetiska nyhetsformel kan appliceras på finländsk
kvällspress är en fråga jag återkommer till i den avslutande diskussionen (kapitel 7).
En senare studie av Schultz (2007) benämner nyhetsvärderingen för en
journalistisk magkänsla (journalistic gut feeling) och menar att processen är så
självklar och uppenbar för en journalist att hen inte fäster någon större
uppmärksamhet vid de olika kriterierna, utan de är till synes inbäddade i yrkesrollen.

3.4 Sammanfattning
Givet mitt syfte att undersöka tabloidiseringstrender i den finländska kvällspressen
har jag i kapitel 3 kastat ljus på tre spår som driver utvecklingen. Det första spåret
finner vi i pressens kontext, det vill säga den komplexa medievärld där publikens
uppmärksamhet är den egentliga handelsvaran. Det betyder i praktiken att medierna
måste erbjuda ett konkurrenskraftigt innehåll som lockar till läsning för att fånga
annonsörernas intresse. Det här leder till att journalistiken berövas sin
14

Denna formel för nyhetsvärdering är reviderad. Den första formeln sammanställdes utan empirisk
underlag. När Hvitfelt sedan testade formeln på ett empiriskt material ändrades formuleringarna
aningen (Hvitfelt, 1985).

41

Magnus Hansén
professionalitet och de ekonomiska värderingarna styr i mångt och mycket
nyhetsverksamheten. En underliggande aspekt är de medieteknologiska framstegen
som banat väg för de sociala medierna. Den fjärde politiskt kommunikativa
tidsåldern har anlänt som försatt flera etablerade nyhetsorganisationer i konkurs och
även lett till att medborgare i högre utsträckning konsumerar nyheter via sociala
medier.
En annan bakomliggande orsak till tabloidisering beror på pressens arbetssätt.
För att hävda sig i den ökade konkurrensen riktar medierna in sig på att
uppmärksamma enkla och dramatiska händelser vilket driver på en förändring av det
journalistiska innehållet mot ett mera tabloidiserat format.
Ett tredje spår handlar om nyhetsvärdering, alltså processen som sker när en
nyhets ska väljas ut. För att en nyhets ska anses vara intressant och därmed appellera
till de kommersialiserade krafterna krävs det att den är handlar om politik, ekonomi
samt brott och olyckor och presenteras på antingen ett sensationalistiskt eller
överraskande sätt.
I kapitel 4 preciserar jag dessa teorier för att passa mitt syfte att undersöka
tabloidiseringstrender i den finländska kvällspressen.

42

Magnus Hansén

4 Studiens teoretiska ram
De olika teorierna jag har presenterat i den teoretiska bakgrundsteckningen (kapitel 2
och 3) bygger långt på varandra och i den teoretiska ramen belyser jag de
utmärkande dragen för fenomenet tabloidisering som förekommer i dessa studier och
som kan ses som relevanta för den här specifika studien. Jag kommer även att utöka
och välja bort vissa dimensioner som jag anser viktiga respektive mindre viktiga för
mitt

huvudsakliga syfte att spåra taboidiseringstrender i den finländska

kvällspressen. Eftersom jag utgår ifrån att tabloidiseringen innehåller såväl
innehållsliga aspekter som formmässiga aspekter har jag valt begränsa min
operationalisering av begreppet tabloidisering till att omfatta tre indikatorer (se
Figur 4). Dessa är 1) urval, 2) stil och 3) presentation.

Figur 4. Visualisering av tabloidiseringens tre dimensioner som ligger till grund för studien
(jfr Anderssons visualisering, 2013, s. 7).

Urval: Hvitfelt (1985) menar att händelser inom traditionella sakområden, som
utspelar sig på ett kort avstånd, bör ha ett högt nyhetsvärde. Genom att göra vissa
konventionella antagande kan man, enligt MacLachlan och Golding (2000),
operationalisera oron för en nedgång av hårda nyheter genom att undersöka den
relativa volymen av olika bevakningsområden som politik, ekonomi och
underhållning. Uribe och Gunter (2004) konkretiserar detta till att omfatta ett
minskat sidutrymme för 1) information (nyheter) i jämförelse med underhållning; 2)

43

Magnus Hansén
utrikesnyheter i jämförelse med inrikesnyheter (jfr. Rooney, 2000); och 3) hårda
nyheter i jämförelse med mjuka nyheter.
Djupsund och Carlson (1998) konkretiserar urvalet som en orientering mot mjuka
nyheter, human-interest, infotainment och bort från hårda nyheter om t.ex. politik och
ekonomi. Nyheter om bl.a. sport, kultur, livsstil och celebriteter får därmed ökat
utrymme. Strävan efter läsarmaximering och vinstmaximering driver en sådan
utveckling.
Stil: Om målsättningen är att förenkla formaten, kanske på bekostnad av erforderlig
komplexitet, antar MacLachlan och Golding (2000) att de tryckta medierna i allt
större grad använder sig av enkla illustrationer och enklare språk, satsläror och
presentationer. Östgaard (1968) menar att nyhetsmedierna kan övervärdera nyheter
med enkel struktur och nyheter som är möjliga att förenkla prioriteras. Enligt Uribe
och Gunter (2004) leder detta till ett mindre utrymme för text och mera utrymme för
visuella element och rubriker. Djupsund och Carlson (1998) går steget längre och
konkretiserar de visuella elementen till att omfatta större bilder, mera färger och
bildurval baserade på bedömningar av graden av estetisk kvalitet. Stilen blir
ytterligare en teknik inom medielogiken för att fånga mediekonsumenternas
uppmärksamhet och intresse (Djupsund & Carlson 1998, s. 53).
Presentation: Hvitfelt (1985) argumenterar med stöd i tidigare forskning för att
händelser som är svåra att sammankoppla med personer riskerar överhuvudtaget inte
att bli omnämnda. “Därför utgår nyhetsvärderingen ifrån att ju mer än händelse kan
personifieras, desto sannolikare är det att den blir en nyhet” (Hvitfelt, 1985, s. 104).
Enligt Uribe och Gunter (2004) innebär personifieringen att offentliga personer
presenteras som privata.

4.1 Avgränsning
Orsaken till att jag väljer dessa tre välbeprövade indikatorer beror på en mängd
omständigheter. För det första tar de hänsyn till både vinstmaximeringen och
läsarmaximeringen. Detta medför att jag kan bena ut huruvida det är pressens
kontext eller om det är pressens arbetssätt som i högre grad driver utvecklingen mot
en ökad tabloidisering.

44

Magnus Hansén
För det andra har Uribe och Gunter (2004) studerat de brittiska tabloidernas
tabloidisering med hjälp av dessa tre indikatorer. Dessutom har liknande studier (se
Andersson, 2013; Djupsund & Carlson, 1998; MacLachlan & Golding, 2000)
operationaliserat tabloidiseringen till att omfatta samma tre indikatorer. Det bör dock
understrykas

att

i

alla

tre

fallen

har

undersökningen

fokuserat

på

tabloidiseringstrender i dagspressen.
För det tredje handlar det om att avgränsa studien. Ju fler indikatorer och
dimensioner man använder sig av, desto mer omfattande blir studien. För det fjärde
överlappar flera dimensioner varandra vilket betyder att det skulle förekomma
många liknande definitioner av ett och samma fenomen.
Det är motiverat att diskutera varför jag medvetet valt bort vissa dimensioner. De
flesta studier i nyhetsvärdering anser tiden vara ett av de viktigaste, och därmed
också ett av de mest grundläggande, kriterierna för att en händelse ska bli en nyhet.
Jag anser däremot att tiden som dimension inte passar in i min undersökning, i annat
avseende än som empirisk grund för identifiering av tabloidiseringstrender. Hvitfelt
(1985) menar att ju snabbare en händelse utspelar sig desto större är sannolikheten
att den uppmärksammas. Men samtidigt bör vi inse att tiden inte är ett mått på
tabloidisering. Tiden är ett mått på vilka nyheter man väljer att publicera på första
sidan, men mitt huvudsakliga syfte är inte att granska vilka nyheter som får pryda
paraden, utan jag är intresserad av vilket innehåll de undersökta tidningarna erbjuder.
Ett dimension som Hvitfelt lyfter fram är det kulturella och geografiska avståndet.
Ett kort kulturellt och geografiskt avstånd ger ett högt nyhetsvärde: ju närmare,
kulturellt och geografiskt, en händelse är desto större är chansen att händelsen blir
nyhet. I min undersökning faller denna dimension under indikatorn urval. Jag har
konkretiserat dimensionen till en minskning av utrikesnyheter och en ökning av
inrikesnyheter.
Ytterligare en dimension jag valt att lämna bort är negativiteten. Hvitfelt
argumenterar för att händelser med negativa inslag har större möjlighet att bli
uppmärksammade som nyheter än de händelser som är positiva eller neutrala. Vi
behöver inse problematiken av att avgöra vilken sorts nyhet som är negativ, neutral
eller positiv? Objektivitetsbegreppet är i dagsläget ett förlegat begrepp. Måhända
tolkar jag en nyhet som negativ därför att den krockar med mina subjektiva
föreställningar. Eller tvärtom; jag kodar en händelse som positiv där någon annan
skulle tolka den som negativ eller neutral. Galtung och Ruge (1969) har räknat upp
45

Magnus Hansén
några konkreta sakområden som anses ha en negativ innebörd: Konflikter,
kriminalitet och skador (jfr Djupsund & Carlson, 1998 och McManus, 1994). Men
Esser m.fl. (2016) argumenterar för att hur man konceptualiserar negativitet i
nyhetsrapporteringen saknar en överenskommen operationalisering. Soroka och
MacAdams (2015) operationaliserade negativiteten genom ett tvärvetenskapligt
experiment där deltagarna fått se på nyheter samtidigt som bland annat hjärtfrekvens
och hudens elektriska ledningsförmåga övervakas. Slutsatsen är att negativ
information framkallar en starkare psykofysiologisk respons än fallet med positiva
nyheter. Men i en regressionsanalys som baserar sig på data från tidningar är en
sådan undersökning inte genomförbar.
MacLachlan och Golding (2000) lyfter fram en fjärde indikator på tabloidisering:
marknadsstruktur. Med marknadsstruktur syftar de på spänningen mellan den seriösa
pressen och kvällspressen och hur den ageras ut i distributionen och
produktionsbesluten och om dessa kan relateras till stora förändringar i
marknadsstrukturen. Denna indikator anser jag att i sin komplexitet inte står i rimlig
proportion till vad en sådan undersökning har till potential att ge. Eftersom mitt
huvudsakliga syfte är att undersöka innehållet i tidningarna och inte de beslut som
fattas i anslutning till distributionen och produktionen väljer jag att exkludera
indikatorn marknadsstruktur.
Esser m.fl. (2016) kastar ljus på indikatorn spelgestaltning, alltså mediernas sätt
att presentera politiken som ett strategiskt spel för att spara resurser och enklare
producera nyheter. Jag hävdar att spelgestaltningen förutsätter en period av intensiv
valbevakning med dagliga opinionsmätningar från flera olika institut som alla
aspirerar på posten att vara den som korrekt utser en vinnare. Mediernas tendens att
presentera politik som ett strategiskt spel torde vara klart mera frekvent under sådana
förhållanden.

46

Magnus Hansén

5 Den empiriska undersökningens uppläggning, material
och metodval
Såsom inledningsvis framhållits är mitt övergripande syfte att synliggöra huruvida
kvällspressen tabloidiseras. Utifrån den teoretiska bakgrundsteckningen kan det
övergripande syftet nu konkretiseras till följande frågeställning:
Hur har tabloidiseringen av den finländska kvällspressen utvecklats över tid
vad gäller urvalet av nyheter, stilen att visuellt formatera dessa nyheter samt
presentationen av nyheterna?
För att besvara frågan genomför jag en studie där jag granskar nyhetsmaterial i den
finländska kvällspressen över tid. Mera preciserat handlar det om en longitudinell
uppläggning där nyhetsmaterial i kvällspressen underkastas en analys av både
innehållsliga och formmässiga aspekter (urval, stil och presentation).
I följande kapitel redogör jag för den empiriska undersökningens material, metod,
tillvägagångssätt inklusive operationalisering av variabler, samt validitet och
reliabilitet.

5.1 Material
Materialet som ligger till grund för min undersökning utgörs av de inhemska
kvällstidningarna Ilta-Sanomat och Iltalehti. Iltalehti grundades 1980 och ägs av
Alma Media Oyj. Tidningen utkommer sex dagar i veckan och når dagligen 268 000
läsare.15 Huvudkonkurrenten Ilta-Sanomat grundades redan 1932 och ägs av
Sanomakoncernen. Tidningen utkommer sex dagar i veckan och når dagligen 356
000 läsare, vilket gör tidningen till den näst största i Finland efter Helsingin
Sanomat. Räknar vi med Ilta-Sanomats webbsidor och diverse bilagor är tidningen
de facto det största nyhetsmediet i Finland som når nästan hälften av alla
finländare.16 Ilta-Sanomat, liksom Iltalehti, betecknar sig som politiskt obundna.
15
16

https://www.iltalehti.fi/kotimaa/a/dc35057b-6488-4c83-8d9f-e7f31d2d7b73
https://www.is.fi/kotimaa/art-2000006018773.html

47

Magnus Hansén

5.1.2 Undersökningsperiod
Orsaken till att jag väljer att undersöka tabloidiseringstrender i finländsk kvällspress
åren 1984, 2004 och 2021 beror dels på Hvitfelts (2005) teori om att tabloidiseringen
bör undersökas över tid och dels på det faktum att årtalen representerar olika
tidsåldrar inom ramen för den politiska kommunikationen. Davis (2019) för fram att
den andra tidsåldern (representerad av år 1984 i min analys) sträckte sig från 1960till 1990-talet och markerades av ett ökande utbud av nyhetskällor och framför allt
tv-politik som engagerade medborgarna i allt högre grad. Den tredje tidsåldern
(2004) som tog vid runt millennieskiftet kännetecknades av en professionalisering av
politiken där mediestrategier blev en del av vardagen och framväxten av en allt
tydligare identitetspolitik där egenintresset i hög grad styr diskursen. Den fjärde
tidsåldern (2021) är delvis en påbyggnad av de sammanlagda framstegen och
måhända snedstegen tidigare tidsåldrar gett upphov till, men framför allt en naturlig
följd av de senaste decenniernas accelererande teknologiska framsteg. Utifrån årtalen
har jag därmed möjligheter att dra slutsatser hur tabloidiseringen utvecklats under tre
olika politiskt kommunikativa tidsåldrar.
Undersökningsperioden för alla tre årtalen är fem utgivningsdagar. Jag har
medvetet valt bort lördag och söndag eftersom flera tidningsnummer då har
helgbilagor och artiklar i dessa som kan få extra utrymme. Därtill har jag valt bort
månaderna juni och juli eftersom semestermånaderna ofta förknippas med
nyhetstorka.
Undersökningsperioden för år 1984 inkluderar tidningsexemplar från fem olika
månader (se Bilaga 1). Däremot är alla undersökta tidningsexemplar från den andra
undersökningsperioden daterade i augusti 2004. Även om augusti i viss mån är en
”sommarmånad” bör det poängteras att undersökningsperioden infaller under den
senare halvan av augusti då skolorna börjat och arbetslivet kommit igång på nytt.
Undersökningsperioden för år 2021 inföll i april vilken är en ”normal” nyhetsmånad.
För att dra rimliga och korrekta slutsatser har jag granskat att alla de undersökta
tidningsexemplaren inte infallit under en period av intensiv nyhetsbevakning av ett
eller flera samhällsfenomen. Det betyder i praktiken att tidningsexemplar som
utkommer under ett val, i anslutning till en katastrof eller en större händelse som till
exempel ishockey-VM eller en Miss Suomi-tävling utesluts ur undersökningen
eftersom de kan påverka resultatet i en mera eller mindre tabloidiserad riktning. För

48

Magnus Hansén
varje årtal undersöks fem slumpmässigt valda tidningsexemplar av Ilta-Sanomat och
Iltalehti, totalt trettio tidningar och 540 artiklar. Orsaken till att jag valde ett
randomiserat urval och inte ett systematiskt (t.ex. ett exemplar från varannan månad)
beror dels på tillgängligheten av fysiska tidningsexemplar och dels på att det
randomiserade urvalet anses vara idealiskt för kvantitativa undersökningar
(Denscombe, 2014, s. 36)
Studien av den inhemska kvällspressen omfattar de nyhetssidor som upptar
inrikes- och utrikessektionen av respektive tidning exklusive löpsedeln. Inledande
reklamsidor eller till exempel där “läsarnas brev” upptar en sida räknas inte in i
undersökningen, utan enbart konkreta nyheter. Orsaken varför jag fokuserar min
studie på dessa två sektioner och inte inkluderar till exempel sport- och livsstilssidor
beror på att att jag operationaliserar hårda och mjuka nyheter utifrån politisk
relevans. Utifrån den operationaliseringen som tidigare använts av Steiner (2020)
faller både sport och livsstil under kategorin icke-politiskt relevanta. Orsaken att jag
låter bli att analysera löpsedeln, trots tidigare forskning hävdar att första sidan
genomgått den strängaste nyhetsvärderingen (jfr. Hvitfelt, 1985), beror på att
kvällstidningarnas löpsedlar inte har renodlade nyhetsartiklar utan består enbart av
bilder, rubriker och i vissa fall korta ingresser. Även om jag kodar tidningarna
Ilta-Sanomat och Iltalehti skilt för sig så presenteras resultaten av undersökningen i
kapitel 6 i form av en sammanslagning av de båda tidningarna för att visa på
generella trender i den finländska kvällspressen vad gäller tabloidisering.
Alla de tidningsexemplar jag valt att analysera härstammar från tryckta tidningar.
Inga artiklar har laddats ner från internet eller scannats in från ett elektroniskt format.
Tidningsexemplaren från år 1984 köpte jag i ”blindo” från en nätbaserad auktionssajt
och fick hem en låda full med flera exemplar av både Ilta-Sanomat och Iltalehti.
Ifråga om tidningsexemplaren från 2004 tog jag kontakt med försäljaren på en
nätbaserad auktionssajt och bad hen att få köpa alla de exemplar av Ilta-Sanomat och
Iltalehti som

inte var daterade under sommarmånaderna juni och juli.

Tidningsexemplaren från 2021 är köpta i dagligvaruhandeln dagen de utkom. En
noggrannare redogörelse för exakt vilka tidningar som undersökts återfinns i bilaga
1.
Bedömningen av avhandlingens trovärdighet och generalisering av resultaten ska
bedömas utifrån att empirin omfattar fem exemplar per tidning och årtal, och att det
totala antalet artiklar uppgår till 540 (se Tabell 3). Det empiriska underlaget fördelat
49

Magnus Hansén
på tre tidsnedslag ger enligt min bedömning grund för generella slutsatser förankrade
i god forskningsetik
Tabell 3. Antal undersökta artiklar.
1984

2004

2021

Totalt

Ilta-Sanomat

83

112

55

250

Iltalehti

96

98

96

290

Totalt

179

210

151

540

5.2 Val av metod
I och med att jag ämnar undersöka tabloidiseringstrender i finländsk kvällspress
förefaller en innehållsanalys över tid som en ändamålsenlig metod. Johansson
(1994) argumenterar för att när det gäller massmedieforskningen har innehållsanalys
fått en speciell betydelse – en analys där en kvantitativ beskrivning av innehållet
görs. Metoden används oftast på ett omfattande empiriskt underlag vilket som annars
är svårt att överblicka och den arbetar med identifiering och kvantifiering av utvalda
enheter i ett bestämt innehåll (Johansson, 1994, s. 1). Det kan till exempel handla om
hur ofta vissa givna kategorier påträffas i eller hur stort spelrum olika kategorier eller
variabler får i det empiriska underlaget (Esaiasson m.fl., 2002, s. 219). Trots sitt
namn är innehållsanalys inte bunden till endast ett studium av innehållet. Även
formaspekter är möjliga att undersöka med hjälp av metoden, t.ex. antal klipp i
filmer, rubrikstorlek etc. Fördelen med kvantitativ innehållsanalys är att den är
objektiv, dvs den är oberoende av forskaren. Den är dessutom systematisk, allt
material analyseras efter på förhand uppställda innehållskategorier. Att den är
kvantitativ till sin karaktär innebär att resultaten av undersökningen anges numeriskt
(Johansson, 1994, s. 1).
Kritik har dock riktats mot den kvantitativa innehållsanalysen. Dels betonas
bristen på nyanser, dels metodens oförmåga att upptäcka helheter i texten. En ofta
förekommande kritik är också det faktum att alla registrerade egenskaper inom en
innehållskategori får samma värde. Problem uppstår när vi ska tolka vad som är
negativt, neutralt eller positivt. Negativa uttalanden om en person behöver inte vara
lika betydelsefulla eller lika starka om vi ser till sammanhanget, men när de

50

Magnus Hansén
registreras i innehållsanalysen får de samma värde. Johansson hävdar dock att
nyanser i svar eller i uttalanden kan hanteras genom att vi gör en bedömning av olika
uttalandens styrka, men då är man samtidigt också tvingad att göra svåra
avgränsningar och tolkningar (Johansson, 1994, s. 2).
En annan invändning mot den kvantitativa innehållsanalysen är att den bedöms
vara alltför snäv. Den kvantitativa metoden ska beskriva det manifesta innehållet i
meddelandet. Med det menas att studien ska ta fasta på det som klart sägs i
meddelandet och inte ta hänsyn till dolda (latenta) betydelser. Johansson menar dock
med stöd i tidigare forskning (Krippendorff, 1980; 1989) att det är omöjligt att skilja
mellan manifest och latent innehåll. Även om undersökningen är kvantitativ är det
omöjligt för forskaren att inte göra kvalitativa tolkningar (Johansson 1994, s. 2).
Så här långt har jag preciserat vilken metod jag kommer att använda mig av. Det vill
säga hur jag ska gå tillväga för att få svar på mina frågeställningar. När det gäller
syftet med undersökningen: dvs vilken typ av frågor man ställer till texten, bilden
eller innehållet, urskiljer Asp (1986) tre huvudtyper: (1) deskriptivt syfte, (2)
normativt syfte och (3) explanativt syfte. Den deskriptiva innehållsanalysens syfte är
enbart att beskriva innehållet och besvara frågor hur innehållet ser ut. Den normativa
innehållsanalysen skiljer sig från den deskriptiva genom att innehållsegenskaperna
relateras till en uppställd norm för innehållets utseende. Det bör dock påpekas att
denna typ av normativa analyser sträcker sig enbart till att kartlägga och precisera
olika tänkbara normer. Syftet är inte att fastställa vilken norm som är den rätta. Den
explanativa metoden försöker förklara varför innehållet ser ut som det gör (Asp,
1986, s. 20).
I min undersökning kommer jag att använda mig av den första huvudtypen, den
deskriptiva innehållsanalysen givet mitt syfte att synliggöra tabloidiseringstrender. I
praktiken innebär det att jag kommer att beskriva hur eventuella skillnader i
innehållet manifesteras under tre olika politiskt kommunikativa tidsåldrar.

5.3 Operationalisering av begreppet tabloidisering
För att kunna analysera de tre indikatorer som tillsammans skapat den teoretiska
ramen (se Bilaga 2 för en redovisning av kodschemat) krävs en operationaliseringen
av tabloidiseringen utifrån 1) urval, 2) stil och 3) presentation.

51

Magnus Hansén
Urval: För att urskilja antalet hårda nyheter i förhållande till mjuka nyheter nyttjar
jag Steiners (2020) operationalisering av urvalet där den politiska relevansen utgör
variabeln som bestämmer huruvida en nyhet definieras som antingen hård eller mjuk.
Ifall nyheten är till karaktären hård och handlar om samhällsrelevanta frågor som rör
politik, klimat, ekonomi eller sociala frågor anses nyheten vara politisk relevant. Det
här inbegriper nyheter där till exempel beslutsfattande myndigheter uttalar sig om
samhällsfrågor som rör ekonomisk utveckling eller klimatförändring, där politiker
eller väljare kommer till tals om politiska beslut som medför skatteökningar eller där
arbetsgivare och fackorganisationer diskuterar arbetsmarknadsfrågor. Handlar
nyheten om brott, olyckor, kändisar, underhållning eller human-interest anses
nyheten vara icke-politiskt relevant. Denna kategori inbegriper nyheter om till
exempel bilolyckor och brott mot liv och hälsa och utpräglade mjuka nyheter om
olika underhållningsprogram i tv, kändisskvaller eller nyheter om de senaste
träningstrenderna. Sist ser jag även på andelen inrikesnyheter i förhållande till antalet
utrikesnyheter. En minskning av antalet politiskt relevanta nyheter (hårda nyheter),
en ökning av antalet icke-politiskt relevanta nyheter (mjuka nyheter) både vad
beträffar inrikesnyheter som utrikesnyheter vittnar om en ökad tabloidisering.
Stil: Konkret betyder det här att jag undersöker textens förhållande till rubriker och
bilder. Vad beträffar den visuella aspekten och hur den över tid har förändrats
undersöker jag proportionen av text, bild och rubrik i artikelytan (cm²) och antal
bilder och grafik i artikeln. Mindre skriven text, större rubriker och fler och större
visuella element vittnar om en ökad tabloidisering.
Presentation: Konkret innebär det här att jag granskar hur stor andel av
nyhetsartiklarna som skriver om offentliga personer (politiker, tjänstemän m.fl.) i det
offentliga livet, offentliga personer i privatlivet, kända personer (musiker,
skådespelare m.fl) i det offentliga livet, kända personer i privatlivet, privatpersoner i
det offentliga livet och privatpersoner i privatlivet. Ifall artikeln innehåller både
offentliga personer och till exempel kändisar kodar jag artikeln utifrån den
huvudsakliga personen, alltså den som fått mest utrymme. Färre offentliga personer
i det offentliga livet och fler artiklar om privatliv både vad beträffar offentliga, kända
och privata personer vittnar om en ökad tabloidisering.

52

Magnus Hansén
Med hjälp av dessa tre indikatorer undersöker jag huruvida Iltalehti och Ilta-Sanomat
genomgår

som

helhet

en

tabloidiseringsprocess

och

hur

den

politiska

kommunikationens olika tidsåldrar påverkar denna process.

5.3.1 Resultatvaliditet och reliabilitet
För att resultatvaliditeten ska vara god måste först och främst begreppsvaliditeten
vara god. Det här betyder enligt Esaiasson m.fl. (2002) att det ska finnas en god
överenskommelse mellan teoretisk definition och den operationella indikatorn. I
praktiken betyder det frånvaro av systematiska fel och att vi verkligen undersöker det
vi påstår att vi undersöker. För det andra menar Esaiasson m.fl att reliabiliteten, alltså
korrelationen mellan två oberoende mätare, måste vara hög. En hög reliabilitet nås
genom frånvaron av slumpmässiga eller osystematiska fel.
Esaiasson menar att man kan uppnå god begreppsvaliditet genom att helt enkelt
kopiera en operationalisering som etablerade forskare redan använt sig av. I min
undersökning har jag främst använt mig av Uribes och Gunters (2004)
operationalisering av begreppet tabloidisering men även utökat den med delar av
Djupsund och Carlsons (1998), Storstad Grans (2015), MacLachlan och Goldings
(2000) och Steiners (2020) operationella indikatorer. Detta gör det möjligt att
jämföra

resultaten

mellan

undersökningar.

Denna

strategi

kallas

för

resonemangsvaliditet.
För att pröva graden av reliabilitet använder jag mig av Krippendorffs alpha
(framöver α) och omkodar variabler från 50 slumpmässigt valda artiklar
(intrabedömarreliabilitet). Värdet α spänner sig mellan 0 och 1 där 0 vittnar om en
total avsaknad av samstämmighet medan 1 vittnar om en fullständig samstämmighet.
För att uppnå en godkänd reliabilitet krävs enligt Krippendorff (2004) ett värde på ≥
0,8. Fördelen med Krippendorff’s alpha är att det vid sidan av observerad
osamstämmighet även tar i beräkning förväntad osamstämmighet, vilket gör den till
en passande formel för att granska reliabiliteten i innehållsanalyser (de Swert, 2012,
s. 7).
Intrabedömarreliabiliteten för variablerna politisk relevans, inrikes- och
utrikesnyheter och personifiering från de 50 slumpmässigt valda artiklarna blev α =
0,919 vilket är godtagbart (Scott’s Pi = 0,918, Cohen’s Kappa = 0,918). I ett test två
veckor senare med 50 nya slumpmässigt valda variabler av politisk relevans, inrikes-

53

Magnus Hansén
och utrikesnyheter och personifiering blev intrareliabiliteten aningen lägre: α =
0,888 (Scott’s Pi = 0,887, Cohen’s Kappa = 0,887), men värdet är fortfarande inom
ramen för en godtagbar reliabilitet.

5.4 Sammanfattning
I kapitel fem har jag redogjort för val av metod, material och undersökningsperiod.
För att undersöka tabloidiseringstrender i finländsk kvällspress förefaller en
kvantitativ innehållsanalys med ett deskriptivt syfte vara den mest ändamålsenliga
metoden.
Nyhetsartiklar från de två stora finländska kvällstidningarna Ilta-Sanomat och
Iltalehti har granskats under tre tidsnedslag som representerar olika politiskt
kommunikativa tidsåldrar.
Jag har även redogjort för operationaliseringen av begreppet tabloidisering som i
den här studien riktar in sig på urval, stil och presentation. Urvalet förklarar vilka
slags nyheter som fyller de finländska kvällstidningarna, där den viktigaste
undersökningsvariabeln utifrån tabloidisering är politisk relevans. Vad beträffar stil
handlar det främst om graden av visualisering, alltså hur stor del av artikeln utgörs
av bilder och grafik. Presentationen förklarar hur graden av personifiering
manifesterar sig i artikeltexten och huruvida kontexten är offentlig eller privat. I
kapitel 6 presenteras resultaten från undersökningen.

54

Magnus Hansén

6 Resultat
I detta kapitel presenteras resultatet av de sammanlagt 540 nyhetsartiklar som
undersöktes åren 1984, 2004 och 2021 från de ledande finländska kvällstidningarna
Ilta-Sanomat och Iltalehti. Utifrån undersökningens huvudsakliga syfte ska följande
frågeställning besvaras:
Hur har tabloidiseringen av den finländska kvällspressen utvecklats över tid
vad gäller urvalet av nyheter, stilen att visuellt formatera dessa nyheter samt
presentationen av nyheterna?
För att åskådliggöra resultaten på ett tydligt och begripligt sätt redogör jag för
tabloidiseringstrender vad beträffar urval i kapitel 6.1, stil i kapitel 6.2 och
presentation i kapitel 6.3. Först ska jag utifrån analysen presentera några generella
slutsatser.
Ifråga om själva formatet tabloid, som även gett upphov till begreppet
tabloidisering, visar undersökningen att de finländska kvällstidningarna minskat i
storlek en aning de senaste decennierna. Ilta-Sanomat och Iltalehti hade 1984 en
sidoyta på i snitt 1203 cm² medan åren 2005 och 2021 vad sidoytan i snitt 1120 cm².
I praktiken innebär det en minskning av sidoytorna på 6,9 %.
Undersökningen visar även att antalet konkreta nyhetsartiklar tydligt ökat från år
1984 till 2004, men 2021 har antalet artiklar minskat på nytt och är till och med färre
än år 1984 (se Tabell 3).
Storleken på tidningarna och antalet nyhetsartiklar är inte ett direkt mått på
tabloidiseringstrender, men framför allt andelen nyhetsartiklar under de tre
tidsnedslagen kastar ljus på kvällstidningarnas resursering och nyhetsprioritering
under de tre politiskt kommunikativa tidsåldrarna. Jag utvecklar resonemanget i
kapitel 7 där de övergripande trenderna utifrån undersökningsresultaten diskuteras
mera ingående.

6.1 Tabloidiseringstrender utifrån indikatorn urval
I det första delkapitlet presenteras resultaten för hur Ilta-Sanomat och Iltalehti
tillsammans utvecklats över tid utifrån indikatorn urval som omfattar artiklarnas

55

Magnus Hansén
politiska relevans och nyhetsomgivning (utrikes- eller inrikesnyheter). Dessa två
variabler analyseras över tid på två sätt, dels analyseras fördelningen av antalet
artiklar på dessa två variabler, dels analyseras fördelningen av artikelytan (cm²) på
samma variabler. Tabell 4 visar hur andelen artiklar med politisk relevans varierar
över tid.
Tabell 4. Politisk relevans utifrån totala antalet artiklar åren 1984, 2004 och 2021
(%).
År

1984

2004

2021

%

n

%

n

%

n

Politisk relevans

60,3

108

40,5

85

58,9

89

Icke-politisk relevans

29,7

71

59,5

125

41,1

62

Totalt

100

179

100

210

100

151

Chi-kvadrat = 19,01 (df =2), p = 0,000.

Vad beträffar andelen artiklar med politisk relevans av det totala antalet artiklar ser
vi en tydlig skillnad mellan åren 1984 (60,3 %) och 2004 (40,5 %) där andelen
sjunkit med nästan tjugo procentenheter. År 2021 stiger andelen med politisk
relevans igen till 58,9 procent, vilket ligger på nästan samma nivå som 1984.
Fördelningen av artiklarna skiljer sig statistiskt signifikant mellan åren.
I Tabell 5 presenteras hur stor proportion av artiklarnas totala yta (cm²) som
består av artiklar med politisk relevans.

56

Magnus Hansén
Tabell 5. Proportion av artiklarnas totala yta (cm²) som består av artiklar med
politisk relevans per år (%).
År

1984

2004

2021

%

cm²

%

cm²

%

cm²

Politisk relevans

72,0

52391,5

55,2

57847,2

67,8

84100,7

Icke-politisk relevans

28,0

20412,8

44,8

46953,5

32,2

39872,0

Totalt

100

72804,3

100

104800,7

100

123972,7

Proportionstest för två populationer (bonferronikorrigerade p-värden): 1984 och 2004: z = 71,61, p =
< 0,0003. 2004 och 2021: z = 62,08, p =< 0,0003. 1984 och 2021: z = 19,16 p = < 0,0003.

Vad beträffar proportionen av politiskt relevanta artiklar av den totala artikelytan ser
vi en tydlig skillnad mellan åren 1984 (72,0 %) och 2004 där den politiska
relevansens andel av det totala artikelutrymmet sjunkit med nästan 17 procentenheter
till 55,2 procent. År 2021 stiger utrymmet för artiklar med politisk relevans igen till
67,8 procent av det totala artikelutrymmet, vilket ligger nästan på samma nivå som
1984. Fördelningsskillnaderna mellan åren är statistiskt signifikanta.
Utifrån den teoretiska bakgrundsteckningen kan vi således konstatera att i fråga
om politisk relevans har det skett en tydlig tabloidisering mellan åren 1984 och
2004, men att den trenden reverserat år 2021 och snarare har de inhemska
kvällstidningarna de senaste decennierna blivit mera seriösa.
I Tabell 6 presenteras andelen artiklar med inrikesnyheter i förhållande till
artiklar med utrikesnyheter av det totala antalet artiklar.
Tabell 6. Nyhetsomgivningen i artiklarna utifrån totala antalet artiklar (%).
År

1984

2004

2021

%

n

%

n

%

n

Inrikesnyheter

64,8

108

81,0

85

78,6

89

Utrikesnyheter

35,2

71

19,0

125

21,1

62

Totalt

100

179

100

210

100

151

Chi-kvadrat = 13,87 (df = 2), p = 0,001.

57

Magnus Hansén

Ifråga om nyhetsomgivningen var andelen artiklar med inrikesnyheter i Ilta-Sanomat
och Iltalehti år 1984 64,8 procent. Till skillnad från andelen artiklar med politisk
relevans som sjönk mellan 1984 och 2004 har andelen inrikesnyheter de facto ökat
med över 16 procentenheter fram till 2004 (till 81,5 %). År 2021 har andelen
inrikesnyheter igen minskat en aning (78,6 %) men den är fortfarande högre än vid
det första tidsnedslaget 1984. Fördelningen av artiklarna skiljer sig statistiskt
signifikant mellan åren.
I Tabell 7 presenteras hur stor proportion av artiklarnas totala yta (cm²) som
utgörs av artiklar med inrikes- respektive utrikesnyheter.
Tabell 7. Proportion av artiklarnas totala yta (cm²) som består av artikel med
inrikes- respektive utrikesnyheter per år (%).
År

1984

2004

2021

%

cm²

%

cm²

%

cm²

Inrikesnyheter

71,0

51694,8

76,0

79692,3

80,2

99485,8

Utrikesnyheter

29,0

21109,5

24,0

25108,5

19,8

24487,0

Totalt

100

72804,3

100

104800,7

100

123972,7

Proportionstest för två populationer (bonfeeronikorrigerade p-värden): 1984 och 2004: z = ‒23,79, p
= < 0,0003. 2004 och 2021: z = ‒24,32 p = < 0.0003. 1984 och 2021: z = ‒46,91, p = < 0.0003.

Inom nyhetsomgivningen var andelen inrikesnyheter av Ilta-Sanomat och Iltalehtis
totala utrymme för nyhetsartiklar 1984 71,0 procent. Utifrån den totala artikelytan
har andelen inrikesnyheter ökat med fem procentenheter av det totala
artikelutrymmet fram till 2004 (till 76 %). År 2021 har andelen inrikesnyheter igen
ökat en aning (80,2 %). Fördelningsskillnaderna mellan åren är statistiskt
signifikanta.
I Tabell 8 presenteras förhållandet mellan politisk relevans och nyhetsomgivning
över tid.

58

Magnus Hansén
Tabell 8. Fördelningen av artiklarna utifrån politisk relevans och nyhetsomgivning
per år (%)
År

1984

2004

2021

%

n

%

n

%

n

Politiskt relevant inrikesnyhet

38,5

69

30,5

64

40,4

61

Politiskt relevant utrikesnyhet

21,8

39

10,0

21

18,5

28

Politiskt irrelevant
inrikesnyhet

26,3

47

50,5

106

36,4

55

Politiskt irrrelevant
utrikesnyhet

13,4

24

9,0

19

4,6

7

Totalt

100

179

100

210

100

151

Chi-kvadrat = 33,58 (df = 6), p = 0,001.

Då vi kombinerar politisk relevans med nyhetsomgivning (Tabell 8) kan vi
konstatera att förändringen över tid vittnar om att den politiska relevansen har
återhämtat sig i stor utsträckning samtidigt som andelen utrikesnyheter minskat,
vilket precis som de två föregående tabellerna vittnar om att den inhemska
kvällspressen inte har tabloidiserats ytterligare över tid vad beträffar indikatorn
urval.

6.2 Tabloidiseringstrender utifrån indikatorn stil
I det andra delkapitlet presenteras resultaten för hur Ilta-Sanomat och Iltalehti
tillsammans utvecklats över tid utifrån indikatorn stil, som rör den proportion i
artiklarna som upptas av bilder, rubriker och text. Detta undersöks här genom att
beräkna andelen av den totala artikelytan (cm²) som upptas av dessa tre element.
Resultatet redovisas i Tabell 9.

59

Magnus Hansén

Tabell 9. Andelen bilder, rubriker och text (%) av den totala artikelytan (cm²)
År

1984

2004

2021

%

cm²

%

cm²

%

cm²

Bilder

30,9

22510,5

44,3

46343,1

47,2

58849,5

Rubriker

22,9

16660,8

11,4

11892,7

11,7

14538,0

Text

46,2

33623,3

44,3

46304,3

41,1

51207,1

Totalt

100

72803,6

100

104540,1

100

123594,6

Proportionstest för två populationer (bonferronikorrigerade p-värden):
Bildyta: 1984–2004: z = –57,01, p = 0,0003; 2004–2021: z = –13,88, p = 0,0003; 1984–2021: z =
–71,04, p = 0,0003.
Rubrikyta: 1984–2004: z = 64,87, p = 0,0003; 2004–2021: z = –2,89, p = 0,01194; 1984–2021: z =
65,12, p = 0,0003.
Textyta: 1984–2004: z = 7,87, p = 0,0003; 2004–2021: z = 13,77, p = 0,0003; 1984–2021: z = 20,53,
p = 0,0003.

Utifrån den procentuella fördelningen av elementen i nyhetsartiklarna står det klart
att över tid har bildstorleken i nyhetsartiklarna upptagit ett allt större utrymme,
medan rubrikstorleken har minskat. Utrymmet för text över tid visar på en liten
procentuell

minskning.

Fördelningsskillnaderna

mellan

åren

är

statistiskt

signifikanta.
Härvidlag är det motiverat att diskutera huruvida visualiseringen, alltså en ökad
andel bildmaterial över tid, påverkat såväl de politiskt relevanta nyheterna som de
politiskt irrelevanta nyheterna. Analysen visar att visualiseringen ökat på ett liknande
sätt vad gäller båda typerna av nyheter. Då det gäller de politisk irrelevanta
nyheterna år 1984 bestod 28 procent av deras totala yta (20413 cm²) av bildmaterial;
år 2021 var den motsvarande andelen 48 % (av totalytan 39858 cm²). Motsvarande
andelar var för de politisk relevanta nyheterna 32 procent år 1984 (totalt 52391 cm²)
och 47 procent år 2021 (totalt 84737 cm²).
Slutligen visar Tabell 10 hur antalet bilder i Ilta-Sanomats och Iltalehtis
nyhetsartiklar förändrats över tid.

60

Magnus Hansén

Tabell 10. Antal bilder i nyhetsartiklarna per år (%).
År

1984

2004

2021

%

n

%

n

%

n

Inga bilder

43,0

77

31,9

67

6,0

9

En bild

36,3

65

34,3

72

37,7

57

Två bilder

7,3

13

11,4

24

21,9

33

Tre–fyra bilder

8,9

16

16,2

34

24,5

37

Fem eller fler

4,5

8

6,2

13

9,9

15

Totalt

100

179

100

210

100

151

Chi-kvadrat = 71,73 (df =8), p = 0,000.

Tabell 10 visar att antalet bilder i de finländska kvällstidningarna nyhetsartiklar med
tiden har ökat. År 1984 var andelen artiklar utan bilder 43 procent medan år 2021
hade andelen artiklar minskat med 37 procentenheter (till 6 %). Samtidigt har
andelen artiklar med två bilder ökat med nästan 15 procentenheter och andelen
artiklar med tre–fyra bilder ökat med nästan 16 procentenheter från år 1984 till år
2021. Fördelningarna skiljer sig statistiskt signifikant mellan årtalen.
Eftersom bilderna med tiden har blivit betydligt större i artiklarna har även
kvällstidningarnas artikelstorlek ökat för att tillmötesgå den ökande graden av
visualisering. Därtill ser vi även en tydlig ökning av antalet bilder i nyhetsartiklar
över tid på rubrikytans bekostnad. Resultaten vittnar om att de finländska
kvällstidningarna tabloidiserats ytterligare över tid utifrån indikatorn stil.

6.3 Tabloidiseringstrender utifrån indikatorn presentation
I det tredje delkapitlet presenteras resultaten för hur Ilta-Sanomat och Iltalehti
tillsammns utvecklats över tid utifrån indikatorn presentation som omfattar graden
av personifiering i nyhetsartiklarna. I Tabell 11 presenteras förekomsten av
personifiering oberoende av miljö och i Tabell 12 i vilka miljöer dessa personer
förekommer i nyhetsartiklarna.

61

Magnus Hansén
Tabell 11. Förekomsten av olika typer av personer i nyhetsartiklarna åren 1984,
2004 och 2021 (%).
År

1984

2004

2021

%

n

%

n

%

n

Ingen person

16,2

29

16,2

34

13,2

20

Privatperson

16,2

29

16,2

34

12,6

19

Känd person

7,8

14

10,0

21

2,0

3

Offentlig person

59,8

107

57,6

121

72,2

109

Totalt

100

179

100

210

100

151

Chi-kvadrat = 13,08 (df =6), p = 0,042.

Tabell 11 visar att det i mycket hög grad är offentliga personer som uttalar sig i
kvällstidningarnas nyhetsartiklar. Resultaten visar att de offentliga personernas
närvaro i artiklar är dominerande vid alla tre tidpunkter och har de facto ökat från år
1984 till år 2021. Därefter är det en relativt jämn fördelning av artiklar där ingen
kommer till tals och där privatpersoner kommer till tals. Framför allt har allt färre
kända personer uttalat sig i nyhetsartiklar. I Tabell 12 visas i vilka miljöer personerna
presenteras.

62

Magnus Hansén
Tabell 12. Förekomsten av olika typer av personer i förhållande till privatliv och
offentliga livet (%).
År

1984

2004

2021

%

n

%

n

%

n

Ingen person

16,2

29

16,2

34

13,2

20

Privatperson i privatlivet

3,9

7

4,3

9

9,3

14

Känd person i privatlivet

5,0

9

6,2

13

0,7

1

Offentlig person i privatlivet

6,1

11

9,5

20

2,0

3

Privatperson i offentliga livet

12,3

22

11,9

25

3,3

5

Känd person i offentliga livet

2,8

5

3,8

8

1,3

2

Offentlig person i offentliga
livet

53,6

96

48,1

101

70,2

106

Totalt

100

179

100

210

100

151

Chi-kvadrat = 39,06 (df =12), p = 0,000.

Tabell 12 visar att graden av privatisering inte ökat över tid i de finländska
kvällstidningarna. Snarare ser vi en markant ökning av offentliga personer som
förekommer i det offentliga livet (70,2 %) år 2021 jämfört med (53,6 %) år 1984 .
Överlag noterar vi utifrån resultaten en liten dragning mot det privata år 2004 som i
de flesta fallen minskar rejält igen år 2021. I det senaste tidsnedslaget förekommer
en liten ökning av andelen privatpersoner som uttalar sig i privatlivet. Slutsatsen är
att de finländska kvällstidningarna inte tabloidiserats ytterligare över tid utifrån
indikatorn personifiering oavsett förekomst eller miljö.

6.4 Sammanfattning av resultaten
Analysen av de finländska kvällstidningarna åren 1984, 2004 och 2021 tecknar en
motstridig

bild

av tabloidisering. Som

svar på

min frågeställning hur

kvällstidningarna utvecklats över tid vad gäller tabloidisering kan vi konstatera att
ifråga om indikatorn urval har det skett en tabloidisering av den politiska relevansen
mellan åren 1984 och 2004, men att den trenden till en del reverserat och andelen
politiskt relevanta nyhetsartiklar i princip är på samma nivåer igen år 2021 som
under det första tidsnedslaget är 1984. Nyhetsomgivningen visar ingen markant

63

Magnus Hansén
tabloidisering där andelen utrikesnyheter skulle ha ökat på bekostnad av
inrikesnyheter under de tre tidsnedslagen. Snarare ser vi en tydlig ökning av andelen
inrikesnyheter mellan åren 1984 och 2004, som år 2021 normaliseras till samma
fördelning som vid år 1984.
Den andra indikatorn stil visar tydligt att det skett en tabloidisering av den
finländska kvällspressen över tid. Artiklarna och bilderna har blivit större och antalet
bilder har även successivt ökat med tiden. Rubrikstorleken minskade drastiskt år
2004 och har hållits på samma nivå sedan dess. Vad beträffar andelen text i artiklarna
har den hållits på en rätt konstant nivå över åren.
Den tredje och sista indikatorn presentation visar att det inte skett en
tabloidisering utifrån personifiering. Snarare har andelen nyhetsartiklar där
offentliga personer framträder i det offentliga livet ökat. Det enda tecknet på en
tabloidisering finner vi år 2004 där andelen artiklar som utspelar sig i privatlivet
överlag ökat en aning.

64

Magnus Hansén

7 Diskussion
Utifrån mitt syfte att granska tabloidiseringstrender i finländsk kvällspress med
utgångspunkt i att kvällstidningarna används som måttstock för graden av
tabloidisering i den seriösa pressen, har jag påvisat att tabloidiseringen av den
finländska kvällspressen inte rör sig linjärt över tid. Undersökningen visar att graden
av tabloidisering kan både stiga och sjunka under olika årtionden. Det här kan bero
på en mängd omständigheter som vi finner i till exempel pressens kontext, pressens
arbetssätt eller den förhärskande nyhetsvärderingen som råder under de olika
tidsepokerna. Vi ser tydligt att antalet artiklar ökade från år 1984 till 2004 för att
sedan sjunka igen år 2021, detta samtidigt som den politiska relevansen i artiklarna
sjönk under samma period för att senare återhämta sig på nytt. För att på ett
ändamålsenligt sätt studera tabloidiseringen av dagstidningar där måttstocken för
tabloidisering utgörs av de tidningar som faller under benämningen tabloider, måste
vi vara medvetna om att under de tre politiskt kommunikativa tidsåldrarna som
Davis (2019) för fram (kapitel 3.1) manifesterar sig graden av tabloidisering på olika
sätt i de finländska kvällstidningarna.
Den andra politiskt kommunikativa tidsåldern inföll under det första
tidsnedslaget 1984 och kännetecknades av ett ökande utbud nyhetskällor vilket
utifrån undersökningsresultaten manifesterade sig i en kvällstidning med många
nyhetsartiklar där den politiska relevansen var tämligen hög och där inrikesnyheterna
dominerade nyhetsutbudet. Vad beträffar graden av visualisering var den under den
andra tidsåldern låg och nära hälften av alla nyhetsartiklar saknade bilder eller
grafik. I fråga om personifiering uttalade sig offentliga personer i det offentliga livet
i över hälften av nyhetsartiklarna och den näst vanligaste kategorin var ingen
personifiering alls.
Den tredje tidsåldern inföll under det andra tidsnedslaget 2004 och präglades av
en professionalisering av politiken där egenintresset styr diskursen. Strömbäck
(2004) argumenterar för att den tredje tidsåldern kännetecknas av en medial kamp
om uppmärksamhet där till exempel underhållningsvärde var ett viktigt led i att
fånga uppmärksamheten. Det är tydligt att de finländska kvällstidningarna under
denna tidsålder påverkades av den ökade konkurrensen vilket ledde till ett större
antal nyhetsartiklar men samtidigt en så kraftig minskning artiklar med politisk
relevans att andelen icke-politiskt relevanta nyhetsartiklar dominerade nyhetssidorna.

65

Magnus Hansén
Däremot låg fokus nu i högre grad än tidigare på inrikesnyheter. Vad beträffar
visualiseringen ser vi att rubrikstorleken i nyhetsartiklarna minskat kraftigt i takt
med att bilderna blivit större. Fortfarande var det år 2004 vanligt att artiklar saknade
bilder (nästan 33 %) men samtidigt har betydligt fler artiklar än tidigare en
bildsättning på två eller fler bilder. Precis som under föregående tidsålder domineras
nyhetsartiklarna av offentliga personer som uttalar sig i det offentliga livet och det
näst största kategorin är fortfarande ingen personifiering alls.
Den fjärde och sista tidsåldern representerad av år 2021, karaktäriseras i
huvudsak av internet, trådlösa teknologier och framväxten av sociala medier. För de
finländska kvällstidningarna har denna tidsålder medfört att andelen nyhetsartiklar
minskat kraftigt samtidigt som antalet politiskt relevanta nyheter igen dominerar
tidningssidorna och fokus fortfarande ligger på inrikesnyheter. Däremot har de
visuella elementen vuxit sig exponentiellt större och bildstorleken har sedan den
andra tidsåldern ökat med mer än 200 procent och nu har lejonparten av alla
nyhetsartiklar minst en bild och nästan en fjärdedel av artiklarna inkluderar tre eller
fyra bilder. Djupsund och Carlson (1998) hävdar att engagemanget ökar ifall de
visuella elementen tilltalar läsarna och under den fjärde tidsåldern är det tydligt att
visualiseringen blivit en livsviktig del i att fånga läsarnas uppmärksamhet. I fråga om
personifiering är de fortfarande offentliga personer i det offentliga livet som främst
får uttala sig. Däremot har andelen artiklar utan någon form av personifiering
minskat en aning.
Avhandlingens resultat följer i princip samma mönster som den tidigare
forskningen av tabloidiseringen tecknar. Vi kan precis som i Barnetts (1998) studie
konstatera att den politiska relevansen har ökat de senaste åren, men även som i
Uribe och Gunters (2004) och Djupsund och Carlssons (1998) studier se andra
tecken, i de här fallen ökad visualisering, som vittnar om en tabloidisering. Utifrån
Hvitfelts (1985) hypotes om nyhetsvärdering kan vi även konstatera att de aspekter
av formeln för sannolikheten att en nyhetsartikel ska produceras och publiceras som
omfattar min undersökning av de finländska kvällstidningarna fortfarande håller
streck år 2021. Framför allt vad gäller relevanta nyheter som handlar om politik och
ekonomi där enskilda offentliga elitpersoner uttalar sig och där artiklarna har
elitpersoner som källor.

66

Magnus Hansén

7.1 Förslag till framtida forskning
Vad beträffar valet av material bör de påpekas att jag i den här studien enbart
undersökt tabloidiseringstrender i nyhetsartiklarna som omfattar inrikes- och
utrikesnyheterna. För att teckna en mera heltäckande bild av tabloidiseringstrender
borde även sidorna som behandlar nöjesnyheter och sportnyheter inkluderas. Därtill
kunde fler tidningar undersökas för att stärka validiteten i slutsatserna.
Ifråga om metoden föreslår jag att framtida forskning av tabloidiseringstrender
även inkluderar flera variabler som mått på tabloidiseringstrender. Dels kunde man
bena ut den politiska relevansen i fler hårda underkategorier som t.ex “politik”,
“välfärd” och “affärer” och fler mjuka underkategorier som t.ex “resor”, “mode” och
“kultur”. Utöver dessa underkategorier anses jag även att nyheter som handlar om
“brott och olyckor” kunde ha en egen kategori eftersom materialet visar att dessa
nyheter förekommer frekvent i kvällstidningarna nyhetsrapportering. Genom att
inkludera dessa variabler får vi en mera detaljerad bild av hur och med vilka slags
nyheter tabloidiseringen påverkar innehållet i kvällstidningarna över tid.
Eftersom tabloidisering bör granskas som förändringsprocess och studien visar
att graden av tabloidisering inte ökar eller minskar konstant är det viktigt att med
jämna

mellanrum

undersöka

tabloidiseringstrender

för

att

reda

ut

hur

nyhetsomgivningen påverkas av olika tidsperioder. Jag föreslår att dessa trender
undersöks med fem års mellanrum för att ge ett tidsenligt mått på
tabloidiseringstrender.
Avslutningsvis föreslår jag även en studie som jämför mina resultat åren 1984,
2004 och 2021 med två finländska dagstidningar under samma tidsperioder för att se
hur

tabloidiseringen

kvällstidningarna

manifesterar

anses

sig

i

dessa

vara sensationalistiska

två
i sitt

nyhetskontexter

där

nyhetsgrepp medan

dagstidningarna ses som seriösa. Håller den kategoriska indelningen fortfarande
streck år 2021 och hur har kategoriseringen avståndsmässigt manifesterat sig i
förhållande till varandra under de olika politiskt kommunikativa tidsåldrarna?

67

Magnus Hansén

Litteraturförteckning
Alström, B., Enlund, H., Hedman, L. & Hvifelt, H. (2004). Föränderlig medievärld teknik, ekonomi och journalistik. Telematik 2004. Stockholm: TELDOK och
VINNOVA – Verket för Innovationssystem.
Altheide, D. & Snow, R.P. (1991). Media Worlds in the Postjournalism Era. New
York: Aldine de Gruyter.
Andersson, U. (2013). From Broadsheet to Tabloid: Content Changes in Swedish
Newspapers in the Light of a Shrunken Size, Observatorio, 7(4), ss.
194‒215.
Asp, K. (1986). Mäktiga massmedier: Studier i politisk opinionsbildning.
Stockholm: Akademilitteratur
Barnett, S. (1998). Dumbing Down or Reaching Out: Is it Tabloidisation Wot Done
It? Political Quarterly, 69: 75–90.
Belt, T.L. & Just, M.R. (2008). The Local News Story: Is Quality a Choice?
Political Communication, 25(2), s. 194‒215.
Bird, E. S. (2009). Tabloidization. What is it and Does it Really Matter?, i Zelizer,
B. (Red.) The Changing Faces of Journalism: Tabloidization, Technology
and Truthiness, New York: Routledge.

Davis, A. (2019). Political Communication - A New Introduction For Crisis Times.
Cambridge: Polity Press.
Denscombe, M. (2014) The Good Research Guide for Small-Scale Research
Projects. Berkshire: Open University Press.
Djupsund, G. & Carlson, T. (1999). Tabloidiseras dagspressen?
Utvecklingstendenser i finländsk och svensk regional- och rikspress
68

Magnus Hansén
1982–1997. Nordicom–Information, 19(1), 51–64.

Esaiasson, P., Gilljam, M., Oscarsson, H., Towns, A. & Wängnerud, L. (2002).
Metodpraktikan: Konsten att studera samhälle, individ och marknad.
Stockholm: Nordstedts juridik.
Esser, F. (1999). Tabloidization of News: A Comparative Analysis of
Anglo-American and German Press Journalism, European Journal of
Communication, 14(3), s. 291‒324.
Esser, F., de Vreese, C. & Hopmann, D.C. (2016). Comparing Political
Journalism. London: Routledge.
Fiske, J. (1992). ‘Popularity and the Politics of Information’, i Dahlgren, P. &
Sparks, C. (Red.) Journalism and Popular Culture, s. 45‒63 Newbury Park:
Sage
Ghersetti, M. (2004) Sensationsjournalistikens mekanismer, i Nord, L. & Strömbäck,
J. (red.) Medierna och demokratin. Lund: Studentlitteratur.
Gripsrud, J. (2000). ‘Tabloidization, Popular Journalism and Democracy’, i C.
Sparks och J. Tulloch (Red.) Tabloid tales: Global Debates over Media
Standards. London: Rowman & Littlefield.
Gripsrud, J. (2002). Understanding Media Culture. London: Arnold.
Guess, A., Nagler, J. & Tucker, J. (2019) Less Than You Think: Prevalence and
Predictors of Fake News Dissemination on Facebook. Science Advances,
5(1), s 1‒8.
Habermas, J. (1989). The Structural Transformation of the Public Sphere: An
Inquiry into a Category of Bourgeois Society. Cambridge: MIT Press.
69

Magnus Hansén

Hadenius, S. & Weibull, L. (2003). Massmedier. En bok om press, radio och TV.
Stockholm: Albert Bonniers Förlag.
Hanitzsch, T., Hanusch, F., Ramaprasad, J. & de Beer, A .(2019). Worlds of
Journalism - Journalistic Cultures Around the Globe. New York: Columbia
University Press.
Hjarvard, S. (2001). News in a Globalized Society. Göteborg: Nordicom.
Hjarvard, S. (2013). The Mediatization of Culture and Society. New York:
Routledge.
Hvitfelt, H. (1985). På första sidan. En studie i nyhetsvärdering. Stockholm:
Beredskapsnämnden för psykologiskt försvar.
Hvitfelt, H. (2005). Förändringens vindar - om mediernas utveckling, journalistik
och demokrati. i H. Hvitfelt och G. Nygren (Red.) På väg mot medievärlden
2020. Utveckling, teknik och marknad. Lund: Studentlitteratur.
Johansson, L-G. (1994) Introduktion till vetenskapsteorin. Stockholm: Thales.
Johansson, S. (2020). Tabloid Journalism and Tabloidization, Oxford Research
Encyclopedia of Communication.
doi.org/10.1093/acrefore/9780190228613.013.877
Kurtz, H. (1993). Media Circus - The Trouble with America's Newspapers. New
York: Random House.
Krippendorff, K. (2004) Content analysis: an introduction to its methodology. New
York: Sage.
Krippendorff, K. (1989). Content Analysis, i E. Barnouw, G. Gerbner, W. Schramm,

70

Magnus Hansén
T. L. Worth, & L. Gross (Red.), International encyclopedia of
communication, (s. 403-407). New Jersey: Wiley.
Langer, J. (1998). Tabloid Television: Popular Journalism and the ‘Other News’.
London: Routledge.
Lawrence, R.G. (2006). Seeing the Whole Board: New Institutional Analysis of
News Content. Political Communication, 23(2), s. 225‒230.
Magin, M. & Stark, B. (2015). Explaining National Differences of Tabloidization
Between Germany and Austria, Journalism Studies, 16(4), s. 577‒595.
McLachlan, S. & Golding, P. (2000) ‘Tabloidization of the British Press: A
Quantitative Investigation Into Changes in British newspapers, 1952‒1997’,
i C. Sparks och J. Tulloch. (Red.) Tabloid tales: Global Debates Over Media
Standards. London: Rowman & Littlefield.
McManus, J.H. (1994). Market-driven Journalism. Let the Citizen Beware?
Thousand Oaks: Sage.
Mutz, D. (2015) In-Your-Face Politics: The Consequences of Uncivil Media.
New Jersey: Princeton University Press.
Nord, L. & Strömbäck, J. (2002). Tio dagar som skakade världen. En studie av
mediernas beskrivning av terrorattackerna i USA och kriget i Afghanistan
hösten 2001. Stockholm: Styrelsen för psykologiskt försvar
Nycop, C-A. (1973). Makt som säljer: En bok om pressmoral. Stockholm: Forum
Nycop, C-A. (1988). Väcka, oroa, förarga: en tidningsmans memoarer. Stockholm:
Legenda
Nycop, C-A, (1996). Sensation och moral: tankar kring tidningar. Stockholm: Natur
och kultur
71

Magnus Hansén

Otto, L., Glogger, I. & Boukes, M. (2017) The Softening of Journalistic Political
Communication: A Comprehensive Framework Model of Sensationalism,
Soft News, Infotainment and Tabloidization. Communication Theory 27(2), s.
136‒155.
Paletz, D.L & Entman, R.M. (1981). Media Power Politics. New York: Free Press.
Rotschild, J.E. & Schafranek, R.M. (2017)- Advances and Opportunities in the Study
of Political Communication, Foreign Policy, and Public Opinion, Political
Communication 34(4) s. 634‒643.
Schulz, W. F. (1982). News Structure and People’s Awareness of Political Events.
International Communication Gazette 30(1), s,. 39–153.
Settle, J. (2018). Frenemies: How Social Media Polarizes America. Cambridge:
Cambridge University Press.
Simms, M. (1998). ‘Tabloidisation and the Supposed Decline of Foreign News
Coverage: The Case of Radio 4 1960-1997’, Thesis submitted for the MA
Degree in Communication. London: University of Westminster.
Storstad Gran, C. (2016). Tabloidization of the Norwegian News Media: A
Quantitative Analysis of Print and Online Newspaper Platform. LSE,
Department of Media and Communications.
Soroka, S. & McAdams, S. (2015). News, Politics, and Negativity, Political
Communication, 32(1), s. 1‒22.
Sparks, C. (2000). The Panic Over Tabloid News, i C. Sparks. och J. Tulloch.
(Red.) Tabloid tales: Global Debates over Media Standards. London:
Rowman & Littlefield.
Steiner, M. (2020) Soft News/Tabloidization (Journalistic Reporting Styles). DOCA 72

Magnus Hansén
Database of Variables for Content Analysis, 1(2), s. 1‒10.
Strömbäck, J. (2004). Den medialiserade demokratin. Om journalistikens ideal,
verklighet och makt. Stockholm: SNS Förlag.
Strömbäck, J. & Jönsson, A-M. (2005) Nyheter i konkurrens - journalistikens
kommersialisering. Paper presenterat vid den 17:de nordiska
medieforskarkonferensen i Ålborg, 11‒14 augusti 2005.
de Swert, K. (2012) Calculating Inter-coder Reliability in Media Content Analysis
using Krippendorff’s Alpha. Amsterdam: Center for Politics and
Communcation.
Tulloch, J. (2000) The Eternal Recurrence of New Journalism, i Sparks, C. och
Tulloch, J. (Red.) Tabloid tales: Global debates over media standards.
Rowman & Littlefield Publishers.
Uribe, R. & Gunter B. (2004). The Tabloidization of British Tabloids, European
Journal of Communication, 19(3) s. 387‒402.
Wasserman, H. (2020) Tabloidization of the News, i K. Jorgensen-Wahl &
T. Hanitzsch. (Red.) The Handbook of Journalism Studies, s. 277‒292
London: Routledge
Örnebring, H. (2004). The Maiden Tribute and the Naming of Monsters. Popular
Journalism as an Alternative Public Sphere: Two Case Studies. Paper
presenterat vid den 17:de nordiska medieforskarkonferensen i Ålborg, 11‒14
augusti 2005.
Östgaard, E. (1968). Nyhetsvärdering: massmedia och nyhetsförmedling. Stockholm:
Wahlström & Widstrand.

73

Magnus Hansén

74

Magnus Hansén

Bilaga 1 - Tidningar
Tidning 1: 1984 IS Fredag 06.01
Tidning 2: 1984 IS Måndag 30.04
Tidning 3: 1984 IS Måndag 24.09
Tidning 4: 1984 IS Onsdag 17.10
Tidning 5: 1984 IS Torsdag 15.11
Tidning 6: 1984 IL Tisdag 03.01
Tidning 7: 1984 IL Torsdag 05.01
Tidning 8: 1984 IL Måndag 09.01
Tidning 9: 1984 IL Onsdag 11.01
Tidning 10: 1984: IL Torsdag 26.04
Tidning 11: 2004: IS Måndag 16.08
Tidning 12: 2004 IS Onsdag 18.08
Tidning 13: 2004 IS Tisdag 24.08
Tidning 14: 2004: IS Fredag 27.08
Tidning 15: 2004: IS Måndag 30.08
Tidning 16: 2004 IL Tisdag 17.08
Tidning 17: 2004 IL Onsdag 18.08
Tidning 18: 2004 IL Fredag 20.08
Tidning 19: 2004 IL Måndag 23.08
Tidning 20: 2004 IL Torsdag 26.08
Tidning 21: 2021 IS Tisdag 06.04
Tidning 22: 2021 IS Onsdag 07.04
Tidning 23: 2021 IS Torsdag 08.04
Tidning 24: 2021 IS Tisdag 13.04
Tidning 25: 2021 IS Onsdag 21.04
Tidning 26: 2021 IL Tisdag 06.04
Tidning 27: 2021 IL Onsdag 07.04
Tidning 28: 2021 IL Torsdag 08.04
Tidning 29: 2021 IL Tisdag 13.04
Tidning 30: 2021 IL Onsdag 21.04

75

Magnus Hansén

Bilaga 2 - Kodningsschema
Allmänna variabler
V1

Artikel id
1,2,3…

V2

Kvällstidning
1. Ilta-Sanomat
2. Iltalehti

V3

År
1. 1984
2. 2004
3. 2021

Variabler kopplade till tabloidisering
Stil
V4

Artikelstorlek
Artikelns totala yta cm²

V5

Bilder och grafik
0. Inga bilder
1. En bild
2. Två bilder
3. Tre-fyra bilder
4. Fem eller fler

V6

Bildstorlek
Artikeln totala bildyta cm²

V7

Rubrikstorlek
Artikelns totala rubrikyta cm²

V8

Textstorlek
Artikelns totala yta cm² minus rubrik- och bildyta

76

Magnus Hansén

Urval
V9

Politiskt relevans
0. Icke-politiskt relevant
1. Politiskt relevant

V10

Nyhetsmiljö
0. Utrikesnyheter
1. Inrikesnyheter

Personifiering
V11

Personifiering
0. Ingen person
1. Privatperson i privatlivet
2. Känd person i privatlivet
3. Offentlig person i privatlivet
4. Privatperson i offentliga livet
5. Känd person i offentliga livet
6. Offentlig person i offentliga livet.

77

