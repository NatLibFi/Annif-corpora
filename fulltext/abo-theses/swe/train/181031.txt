Aralsjön–en ekologisk krisregion
En historiografisk studie av hur forskningen
förändrats 1970–2020

1

Jessica Kaunisranta
Matrikelnummer 40082
Avhandling pro gradu
Allmän historia
Handledare: Holger Weiss
Fakulteten för humaniora, psykologi och
teologi
Åbo Akademi
14.4.2021

Övergivna fiskebåtar på den forna Aralsjöns botten. https://sometimes-interesting.com/wp-

1

content/uploads/2014/11/aral-ships-cover.jpg den 3.3.2021

ÅBO AKADEMI- FAKULTETEN FÖR HUMANIORA, PSYKOLOGI OCH TEOLOGI
Abstrakt för avhandling pro gradu
Ämne: Allmän historia
Författare: Jessica Kaunisranta
Arbetets titel: Aralsjön–En ekologisk krisregion? En studie av hur forskningen om
Sovjetunionens miljöhistoria förändrats 1970–2020
Handledare: Holger Weiss
Abstrakt:

I en av mänsklighetens största markanvändningskatastrofer har fyra femtedelar av det vatten som
fyllde Aralsjön, världens fjärde största sjö, styrts om för att användas till bevattningssystem för
regionens monokultur med fokus på bomullsodling. Som ett resultat hade tre miljoner människor
inget annat val än att dricka vatten mättat med agrikulturella kemikalier som läckte in i deras
vattenförsörjning. Den sovjetiska satsningen på jättelika bomullsodlingar ledde till omfattande
markförstöring, vattenförorening och vattenbrist, då bomullen som övrig monokultur krävde stora
insatser med kemiska bekämpningsmedel och konstbevattning. Vattnet för bomullsodlingarna leddes
från floderna Amu-Darja och Syr-Darja, vilket minskade flödet så mycket att det stora innanhavet
Aralsjön började torka ut. I början av 2000-talet hade uttorkningen gått så långt att det stora havet
delats i två grunda sjöar. Lokalbefolkningens hälsotillstånd i regionen runt Aralsjön försämrades
kraftigt på grund av gifterna i dricksvattnet, och hepatit, tyfus, cancer i matsmältningsorganen och
barnadödligheten ökade drastiskt hos befolkningen kring sjön.
Avhandlingen fokuserar på Sovjetunionens miljöhistoria med utgångspunkt i forskningen om
Aralsjön. Forskningsfrågan som avhandlingen fokuserar på är hur den miljöhistoriska forskningen
om Aralsjön utvecklats från tidigt 1970-tal fram till 2010-talets slut. Forskningsfrågor som besvaras
är om den tidigare ensidigt negativa forskningen av främst engelskspråkiga författare
problematiserats av senare forskare, och syftet är därmed att studera hur forskningen inom ämnet
blivit mer ämnesöverskridande och komparativ. Metoden som används är en historiografisk analys
av materialet på området, samt närläsning och en jämförelse av de verk som i tillräcklig grad omfattar
Aralsjön. Resultat som avhandlingen kommer fram till är att forskningen på området har utvecklats,
och att nyare forskning har ifrågasatt de tidigare ensidiga narrativen gällande Sovjetunionens
miljöpolitiska påverkan på Aralsjöregionen. Den nyare forskningen är också mer ämnesövergripande
än tidigare forskning. En slutsats är att inte endast historiker skrivit om den miljöhistoriska påverkan
på Aralsjön och inom Sovjetunionen, utan att ämnet genomgående behandlats av såväl ekonomer,
geografer, historiker och antropologer.

Nyckelord: miljöhistoria, Aralsjön, Sovjetunionen, historiografisk forskning
Datum: 14.4.2021.

Sidantal: 68

Innehåll
1.

2.

3.

4.

5.

6.

Inledning .......................................................................................................................................... 1
1.1.

Syfte och frågeställning ........................................................................................................... 2

1.2.

Tidigare forskning .................................................................................................................... 3

1.3.

Teoretiska perspektiv .............................................................................................................. 4

1.4.

Materialbeskrivning och metodval.......................................................................................... 6

Aralsjön............................................................................................................................................ 9
2.1.

Bevattningssystem och bomull ............................................................................................. 10

2.2.

Bakgrund till miljöförstöringen i Sovjetunionen ................................................................... 14

2.3.

Miljödegraderingens betydelse för Sovjetunionens upplösning........................................... 16

2.4.

Följderna av Aralsjöpolitiken ................................................................................................. 17

Den tidiga forskningen om Aralsjön .............................................................................................. 19
3.1.

Sovjetunionen under 1960- och 1970-talen.......................................................................... 19

3.2.

The Spoils of Progress, 1972 .................................................................................................. 20

3.3.

Sovjetunionen under 1980- och 1990-talen.......................................................................... 23

3.4.

Ecocide in the USSR, 1992 ..................................................................................................... 26

3.5.

Troubled Lands, 1993 ............................................................................................................ 31

3.6.

Sammanfattning av den tidiga forskningens likheter och olikheter ..................................... 39

Forskningen om Aralsjön under tidigt 2000-tal............................................................................. 41
4.1.

Creeping Environmental Problems, 2004 .............................................................................. 42

4.2.

The Aral Sea Disaster, 2006 ................................................................................................... 45

4.3.

The Predatory Tribute-taking State, 2009 ............................................................................. 47

4.4.

Sammanfattning över litteraturen ........................................................................................ 49

Forskningen om Aralsjön 2010–2020 ............................................................................................ 51
5.1.

An Environmental History, 2013 ............................................................................................ 52

5.2.

A Transdisciplinary Study of the Disappearance of the Aral Sea, 2016 ................................. 55

5.3.

Sea Changes, 2016................................................................................................................. 58

5.4.

Soviet Irrigation Policies under Fire, 2018 ............................................................................. 60

5.5.

Sammanfattning över litteraturen ........................................................................................ 64

Sammanfattning och avslutning .................................................................................................... 65
6.1.

Hur Aralsjöproblematiken framställts ................................................................................... 65

6.2.

Förändring och samband ....................................................................................................... 67

6.3.

Avslutning .............................................................................................................................. 68

Litteraturförteckning ............................................................................................................................. 69
Internetkällor......................................................................................................................................... 71

Förteckning över bilder och kartor
Bild 1. Övergivna fiskebåtar på den forna Aralsjöns botten.....................................................Pärmbild
Karta 1. Aralsjöregionen…..................................................................................................................11
Karta 2. Aralsjöns minskning 1960–1989............................................................................................25
Karta 3 över Aralsjön den 25 augusti år 2000.....................................................................................42
Karta 4. Aralsjön den 15 augusti 2011 och den 19 augusti 2014. .......................................................52
Karta 5. Aralsjön den 11 oktober 2019................................................................................................65

1. Inledning
For seventy years, the notion of development and progress in the Soviet Union was symbolized
by the factory with its chimneys trust into the sky, pumping out fulsome clouds of smoke…
History has now shown that many of the achievements of the Soviet economy were never more
than images. The smoke, however, was real.2

Omfattningen och genomförandet av Sovjetunionens industrialiseringsprocess och dess
miljökonsekvenser anses av en del forskare vara unika sett ur ett globalt perspektiv.
Miljödegraderingen3 var en följd av kommunismen som ekonomiskt system, där planekonomin
resulterade i stagnation och slöseri med naturresurser, eftersom hänsyn inte togs till kostnader,
effektivitet och vinst.4 Fabriker spydde ut avgaser, skogar höggs ner, dammar byggdes och
floder omdirigerades utan hänsyn till lokalbefolkningen, och giftigt avfall släpptes ut i
vattendragen. Den ekologiska förödelsen skedde långt från de huvudsakliga städerna, annars
kunde processen ha lett till ett tidigare fall för kommunismen, men avstånden och de stora
resurserna som Sovjetimperiet förfogade över gjorde att de skadliga effekterna inte märktes i
lika hög grad.5 Sovjetunionen utnämnde enligt DJ Peterson sig själv till socialismens förkämpe
och eftersökte ohindrad, snabb industrialisering och militär makt.6 Den utvecklingen smutsade
ner både luft och vatten, utarmade landets jordbruk och förgiftade marken med giftigt avfall
och radioaktivt nedfall. Under ett tredjedels sekel lyckades miljöns försämrade tillstånd hållas
dolt tack vare propagandan, triumferna som den sovjetiska utvecklingen upplevde och den
auktoritet som regimen utövade.7 Detta resulterade bland annat i föroreningen av Bajkalsjön,
Aralsjön och Svarta havet, luftföroreningar i stora delar av Sovjetunionen och en misslyckad
jordbrukspolitik.8
I Centralasien försämrades Aralsjöns tillstånd så snabbt att Peterson menade att sjön istället höll
på att bli Aralöknen. I en av mänsklighetens största markanvändningskatastrofer har fyra
femtedelar av det vatten som fyllde världens fjärde största sjö styrts om för att användas till
bevattningssystem för regionens monokultur med fokus på bomullsodling. Som pärmbilden
2

DJ Peterson, Troubled Lands. The Legacy of Soviet Environmental Destruction (New York: Westview Press,
1993), s. 23.
3
Miljödegradering avser verksamhet som minskat värdet av naturresurserna, och används synonymt med
miljöförstörelse i avhandlingen.
4
Peterson, Troubled Lands, s. 37.
5
Robert Service, Comrades! A History of World Communism (Cambridge: Harvard University Press, 2010), s.
182–183.
6
Peterson, Troubled Lands, s. 24.
7
Peterson, Troubled Lands, s. 23
8
Service, Comrades! s. 364–365.

1

visar övergavs fiskebåtar på den uttorkade sjöns botten då sjön drog sig tillbaka långt bortom
de forna hamnarna. Som ett resultat hade tre miljoner människor inget annat val än att dricka
vatten mättat med agrikulturella kemikalier som läckte in i deras vattenförsörjning.9 Satsningen
på jättelika bomullsodlingar ledde till omfattande markförstöring, vattenförorening och
vattenbrist, då bomullen som övrig monokultur krävde stora insatser med kemiska
bekämpningsmedel och konstbevattning. Vattnet för bomullsodlingarna leddes från floderna
Amu-Darja och Syr-Darja, vilket minskade flödet så mycket att det stora innanhavet Aralsjön
började torka ut. Detta förutsågs redan på 1970-talet, men larmrapporterna blev allmänt kända
först i slutet på 1980-talet. Då hade sjön börjat torka ut på allvar, saltöknarna och saltträsken
växte, och Centralasien började präglas av kallare vintrar och hetare somrar i takt med att
Aralsjöns klimatreglerande förmåga minskade. I början av 2000-talet hade uttorkningen gått så
långt att det stora havet delats i två grunda sjöar. Lokalbefolkningens hälsotillstånd i regionen
runt Aralsjön försämrades kraftigt på grund av gifterna i dricksvattnet, och hepatit, tyfus, cancer
i matsmältningsorganen och barnadödligheten ökade drastiskt hos befolkningen kring sjön.10

1.1.

Syfte och frågeställning

I avhandlingen kommer jag fokusera på hur forskningen om Aralsjön har förändrats och
utvecklats från sovjettiden, efter Sovjetunionens upplösning och fram till 2010-talets slut. Oro
för Aralsjöns situation hade uttryckts redan på 1970-talet, men först under 1980-talet fick
skeendet uppmärksamhet i media. Under 1980-talet fick miljödegraderingen i Sovjetunionen
allt större uppmärksamhet, delvis tack vare Tjernobylkatastrofen, och tillsammans med de
välkända begreppen glasnost (öppenhet) och perestrojka (omformning) framträdde ett tredje
ledord för förändringen av sovjetsamhället under Gorbatjovs regeringstid. Uttrycket var novoe
mysjlenie, vilket översätts till ”nytt tänkande”. Begreppet syftade på att Gorbatjov ville öppna
upp landet mot USA och Västeuropa i kampen mot miljöförstöringen, den fredliga
samexistensen måste efterföljas av globalt samarbete.11 Miljöförstöringen var ett globalt tema,
och miljöpolitiken var också en av de utlösande faktorerna bakom kampen för frihet i de olika
sovjetrepublikerna, bland annat i Baltikum, och utgjorde således en viktig bidragande faktor till
Sovjetunionens upplösning. Detta är ett perspektiv som lyfts upp av Paul Josephson och flera
andra författare som behandlas i analysen.

9

Peterson, Troubled Lands, s. 26.
Kristian Gerner, Rysslands historia (Lund: Historiska Media, 2017) s. 265–268.
11
Gerner, Rysslands historia, s. 255.
10

2

Syftet med den här avhandlingen är att granska hur forskningen om Aralsjön förändrats sedan
1970-talet fram till 2010-talets slut. Valet föll på Aralsjön då det är en av de kriser som tidigt
fick uppmärksamhet både i Sovjetunionen och globalt, men ändå är ett problem som delvis
kvarstår idag. Geografin utgör en tydlig avgränsning och området för avhandlingen gäller
således Aralsjön och de områden som ligger runt sjön eller påverkas av de floder som matar
sjön. Sjöns historia belyser hur planekonomin som system utarmade naturen, samt hur man i
Sovjetunionen

alltid

prioriterade

den

ekonomiska

tillväxten

högre

än

miljön.

Händelseutvecklingen i Aralsjöregionen har också likheter med regimens övriga politiska
miljöpåverkan.
Jag kommer presentera den forskning som finns om Aralsjön utgående från en kronologisk
översikt och jämförelse mellan de tidigaste verken och forskningsartiklarna som berör ämnet,
till mer aktuell forskning inom området. I min avhandling utgår jag från engelskspråkiga verk
och forskningsartiklar som i tillräcklig omfattning behandlar Aralsjön. Utelämnandet av
sovjetisk och rysk litteratur bottnar främst i språket, men i vissa av de verk jag använt medverkar
även författare från det forna Sovjetunionen. Min frågeställning är alltså:
•

Hur framställer de olika författarna problematiken kring Aralsjön?

•

Har ny forskning om Aralsjöns nedsmutsning problematiserat eller förändrat den bild
av Sovjetunionens miljöpolitik som de tidigare verken förmedlade?

•

Kan samma tendens av ökat ämnesöverskridande och ökad komparation ses i
forskningen kring Aralsjön som i den övriga forskningen om Sovjetunionens
miljödegradering?

1.2.

Tidigare forskning

Tidigare verk med ett historiografiskt angreppssätt som enbart studerar Aralsjön är svårfunna.
De flesta verk studerar Sovjetunionens miljödegradering ur ett bredare perspektiv, och ser på
flera olika områden och typer av föroreningar och miljödegradering. En historiografisk analys
av Sovjetunionens historia i stort har dock gjorts av Roger D. Markwick,12 Verk som studerar
den miljöhistoriska diskursen ur ett historiografiskt perspektiv är också färre. Därmed kan det
anses att denna avhandling kan bidra med en historiografisk sammanfattning över Aralsjön och
hur historieskrivningen om ämnet förändrats och utvecklats.

12

Roger D. Markwick, Rewriting History in Soviet Russia: The Politics of Revisionist Historiography, 1956–1974,
(New York: Palgrave, 2001).

3

Ett verk som tangerar avhandlingens syfte är Brian Bonhommes Writing the Environmental
History of the World’s Largest State: Four Decades of Scholarship on Russia and the USSR.13
Verket är en sammanfattning över forskningen inom sovjetisk miljöhistoria och framväxten av
detsamma som ett eget forskningsfält. Bonhomme analyserar litteratur kring sovjetisk
miljöhistoria under de senaste fyrtio åren, och ser en utveckling från ideologibaserade orsak–
verkan-förhållanden till en mer bred, multidisciplinär forskning, samt behandlar flertalet av de
verk som även kommer inkluderas i denna avhandling. Således finns en likhet till det jag ämnar
analysera i avhandlingen, men min avgränsning är snävare både tidsmässigt och geografiskt.
Bonhomme lyfter specifikt fram och problematiserar det faktum att forskare tidigare fokuserade
på de skillnader som fanns, istället för att se likheterna. Under 1900-talets slut rådde en
förhärskande åsikt om att miljödegradering endast hängde ihop med ett kapitalistiskt samhälle,
vilket var en tes som de tidigaste miljöhistoriska verken om Sovjetunionen utmanade.
Sedermera blev det allmänt känt att miljöproblemen i Sovjetunionen inte bara var lika allvarliga
som de i USA och väst, utan att de rentav fanns fall som var betydligt mer graverande.14

1.3.

Teoretiska perspektiv

Utgångspunkten i min avhandling är att göra en historiografisk studie av de verk som behandlar
miljödegraderingen kring Aralsjön. En kort introduktion till det miljöhistoriska perspektivet
kan därför vara allmännyttigt, eftersom flertalet av de verk som behandlas i analysen rör sig
inom denna genre.
Sammankopplingen mellan den naturliga miljön och historia ägde rum först och främst i USA
under 1960- och 1970-talet. Miljöhistoria studerar förhållanden mellan mänskliga samhällen
och den övriga naturen. Olika fokusområden kan utgöras av människans påverkan på miljön,
studiet av miljön, eller politik och taktik kring miljön och dess användning. Så här avgränsar
John R. McNeill miljöhistoria i inledningen till verket Environmental Histories of the Cold
War.15 En likartad födelsepunkt för den sovjetiska eller ryska miljöhistorien existerar inte, utan
den ryska miljöhistorian kan anses ha utvecklats långsamt under 1970- och 1980-talen, främst
inom andra vetenskapsområden än historia. Framväxten av en sovjetisk miljöhistorisk diskurs
är också ett tema som behandlas i majoriteten av verken i analysen. Charles E. Ziegler behandlar
i sin forskningsartikel Soviet Images of the Environment den föreställda bilden av miljön. Han
13

Brian Bonhomme, “Writing the Environmental History of the World’s Largest State: Four Decades of
Scholarship on Russia and the USSR”, Global Environment 6 (2013:12), s. 12–37.
14
Bonhomme, “Writing the History of the World’s Largest State”, s. 15.
15
John R. McNeill & Corinna R. Unger, “Introduction, The big Picture”, Environmental Histories of the Cold War,
eds. J.R McNeill & Corinna R. Unger (New York: Cambridge University Press, 2010), s. 4.

4

betonar att bilden av miljön och miljöförhållandena i stor utsträckning dikterades av staten, och
att medborgaren under Sovjetunionens tidigare årtionden inte hade orsak att tvivla på den
föreställningen, ett faktum som bidragit till att intresset för miljön vaknade senare i
Sovjetunionen än i väst.16 Vid början av 1970-talet var Sovjetunionens miljöhistoria ett relativt
okänt område bland engelskspråkiga forskare, speciellt delområden som resurshantering och
miljöproblem.17
David Moon anser att den sovjetiska miljöhistorien ofta presenteras som en negativ
miljönedgradering och ett exempel på hur det kan gå i värsta fall. Där den ryska eller sovjetiska
miljöhistorien involveras utpekas den ofta som en miljökatastrofernas historia, orsakad av
gigantiska statsstyrda projekt som nedgraderat miljön.18 Detta syns också i de tidiga verken som
granskas i analysen. Ett annat faktum som Moon finner intressant är bristen på komparativ
granskning med andra länder då det gäller miljösituationen i Sovjetunionen. Om, eller i hur hög
grad, författarna gör jämförelser med andra länder eller platser är också ett tema som behandlas
i analysen. Ett genomgående faktum är att mycket av den västerländska litteraturen om den
sovjetiska miljöhistorien baserar sig på engelskspråkiga källor, då många forskare inte läser
ryska. Därmed har inte originalkällor studerats, och omedvetet kan stereotypier om Rysslands
bakåtsträvande vävts in i verken.19 Moon lyfter i sin artikel upp att mer balanserade
återgivningar av miljöhistorien börjat förekomma, där en längre tidsperiod studeras, och flera
ryska specialister på miljöhistoria har också integrerats i den globala miljöhistorien. Moon
förespråkar också ett längre tidsperspektiv gällande Rysslands miljöhistoria, inte enbart det
fokus på den sovjetiska epoken som är förhärskande.
Eftersom analysen är historiografisk är den tidigare forskningen om nedsmutsningen av
Aralsjön också mitt källmaterial. Olika forskare har behandlat ämnet olika, dels finns den tidiga
forskningen bestående av Goldman, DJ Peterson och Josephson. Sedermera har ämnet fått
tillskott av ny forskning och andra perspektiv, där de tidiga forskarnas slutsatser
problematiserats. I den här avhandlingen kommer jag se hur forskningen förändrats. Min
hypotes är att de tidigare, ofta ensidigt negativa, verken om Aralsjön problematiserats och
granskats av senare forskning, att källmaterialet blivit rikare och bredare, samt att

16

Charles E. Ziegler, “Soviet Images of the Environment”, British Journal of Political Science 15 (1985:3), s. 365–
380.
17
Bonhomme, “Writing the Environmental History of the World’s Largest State”, s. 13–14.
18
David Moon, “The Curious Case of the Marginalisation or Distortion of Russian and Soviet Environmental
History in Global Environmental Histories”, International Review of Environmental History 3 (2017:2), s. 35.
19
Moon, “The Curious Case of the Marginalisation”, s. 36.

5

tvärvetenskapligheten inom ämnet ökat. Övriga aspekter som är värda att analysera är om
författarna till verken ifråga gör någon jämförelse med övriga länder, om källmaterialet
innehåller ryska eller sovjetiska källor, samt om fördomar mot Sovjetunionen eller Ryssland
som en bakåtsträvande nation kan anas. Genom en jämförande analys ska jag försöka se hur
synsätten inom forskningen om Aralsjön förändrats över tid. I verket Historisk teori och metod
av John Tosh fann jag följande citat av E. H. Carr som belyser betydelsen av miljön, samt
förhållandet mellan människan och miljön:
Naturvetare, samhällsvetare och historiker är alla engagerade inom skilda grenar av
samma forskning: forskningen om människan och hennes miljö, om hur människan
påverkar sin miljö och om hur miljön påverkar människan. Forskningens målsättning är
densamma: att öka människans förståelse av och herravälde över sin miljö.20
Citatet ovan belyser väl den ämnesöverskridande aspekten som präglar forskningen kring
Aralsjön, där bidrag skrivits av såväl historiker, ekonomer, samhällsvetare, geografer,
miljöhistoriker, antropologer och sociologer. Av de verk jag använder mig av är flertalet skrivna
inom andra ämnen än historia. Även temat kring miljö är ytterst relevant inom min avgränsning,
då det är fråga om precis hur människan påverkar sin miljö och vice versa, men också med
beaktande av ekonomiska och politiska aspekter.
1.4.

Materialbeskrivning och metodval

Metodvalet är en komparativ och kvalitativ textanalys av de verk som fokuserat på miljöns
nedbrytning i Sovjetunionen, och avgränsas geografiskt till att jämföra forskningen kring
Aralsjön, som under 1980-talet var ett av de tydligaste exemplen på att någonting var galet med
den sovjetiska miljöpolitiken och resursanvändningen. Den tidsmässiga avgränsningen utgörs
av Aralsjökrisen, vilken allmänt fick uppmärksamhet från 1960. Utgångspunkten är
historiografisk, då jag i analysen beaktar hur sättet att skriva om Aralsjön ur ett miljöhistoriskt
perspektiv förändrats. Jag har valt ut ett antal verk för närläsning och fokuserat på hur
utvecklingen inom forskningen förändrats kronologiskt, med utgångspunkt i de första verken
om ämnet från 1970- och 1990-talet.
Bland tidiga verk om miljöns tillstånd i Sovjetunionen bör nämnas Marshall I. Goldmans The
Spoils of Progress från 1972, som behandlar miljöpolitiken i Sovjetunionen främst ur ett

20

John Tosh, Historisk teori och metod (Lund: Studentlitteratur, 2011), s. 70.

6

ekonomiskt perspektiv.21 Ett antal verk från tiden för Sovjetunionens fall kommer också
användas i analysen, eftersom detta kan anses utgöra en intressant brytningspunkt. Ecocide in
the USSR av Murray Feshbach och Alfred Friendly Jr. tillhör den tidiga, kritiska forskningen
kring ämnet, med det omtvistade ekocid- begreppet i titeln.22 DJ Petersons verk Troubled Lands
från 1993 behandlar miljödegraderingen i det forna Sovjetunionen utgående från för tiden nya
dokument och källmaterial samt intervjuer med myndigheter i både de gamla och nya
regeringarna. Peterson använder termen eko-glasnost speciellt om tiden efter Tjernobylolyckan,
och den utveckling som skett i Sovjetunionen och hur västvärldens kunskap om Sovjetunionen
och dess miljödegradering utvecklats.23 Dessa verk kommer sedan ställas mot nyare forskning,
främst i form av vetenskapliga artiklar, men även nyare verk kommer beaktas.
Bland verk från 2000-talets början analyseras bland annat Douglas Weiner. Han
sammankopplar Aralsjön med sin allmänna studie om sovjetisk miljöpolitik, och hur denna,
enligt honom, kan anses ha rötter i den aggressivt tributtagande statsmodellen som utövades av
såväl mongolerna som den ryska tsaren. Weiner drar slutsatsen att den tributtagande
statsmodellen fortlevde genom hela sovjetsystemet, och även kännetecknar de självständiga
stater som uppstod efter Sovjetunionens upplösning.24 Andra verk från samma tidsperiod som
behandlas i analysen är Michael Glantz Creeping Environmental Problems och Philip Micklins
forskningsartikel The Aral Sea Disaster.25
Ett nyare verk från 2010-talet är An Environmental History of Russia, av Paul Josephson med
flera från år 2013, där den miljöhistoriska aspekten i Sovjetunionen studeras utgående från den
statliga ekonomiska utvecklingen och vilka följder den fick för miljön, föroreningen,
industripolitiken och den enskilda individen. Effekterna av den stalinistiska industrialiseringen
och kollektiviseringen studeras, samt de förändringar som tog plats när Chrusjtjov respektive
Gorbatjov kom till makten, och hur detta påverkade och bidrog till Sovjetunionens
upplösning.26 Mer neutral forskning om Aralsjön ses också under 2010-talet senare år, bland
21

Marshall I. Goldman, The Spoils of Progress: Environmental Pollution in the Soviet Union (Cambridge: MIT
Press, 1972).
22
Murray Feshbach & Alfred Friendly Jr. Ecocide in the USSR. Health and Nature Under Siege (New York: Basic
Books, 1992).
23
Peterson, Troubled Lands, s. 23–24.
24
Douglas R. Weiner, “The Predatory Tribute-taking State. A Framework for Understanding Russian
Environmental History”, The Environment and World History, eds. Edmund Burke III & Kenneth Pommeranz,
(Berkeley: University of California Press, 2009), s. 276–277, 301.
25
Michael H. Glantz “Introduction”, Creeping Environmental Problems and Sustainable Development in the Aral
Sea Basin, ed. Michael Glantz (Cambridge: Cambridge University Press, 2004), s. 4
Philip Micklin, “The Aral Sea Disaster”, The Annual Review of Earth and Planetary Science (2007:35), s. 48.
26
Paul Josephson et al. An Environmental History of Russia (New York: Cambridge University Press, 2013) s. 19.

7

annat A Transdisciplinary History of the Disappearance of the Aral Sea av Idamaria Fusco och
Desirée A.L. Quagliarotti från 2016, och William Wheelers Sea Changes från samma år.27 Det
nyaste verket som behandlas i analysen är Julia Obertreis kapitel från 2018 om sovjetregimens
bevattningspolitik och hur den ifrågasatts.28

27

Idamaria Fusco & Desirée A.L. Quagliarotti, “A Transdisciplinary History of the Disappearance of the Aral
Sea”, Global Environment 9 (2016:2), s. 297
William Wheeler, Sea Changes: environment and political economy on the North Aral Sea, Kazakhstan
(Goldsmiths College, University of London 2016), s. 17.
28
Julia Obertreis,”Soviet Irrigation Policies under Fire. Ecological Critique in Central Asia 1970s–1991”, Eurasian
Environments. Nature and Ecology in Imperial Russian and Soviet History, ed. Nicholas B. Breyfogle (Pittsburgh:
Pittsburgh University Press, 2018), s. 114.

8

2. Aralsjön
I kapitlet presenteras övergripande den miljöhistoria och den miljöpolitik som fördes i
Sovjetunionen från dess skapande och under första hälften av 1900-talet, då det är den kontext
som händelserna om Aralsjön bör placeras in i. Därtill ges en kort sammanfattning över hur
miljöpolitiken kan kopplas ihop med den uppblossande politiska- och miljöaktivistiska
aktiviteten som bidrog till Sovjetunionens upplösning, vilket är ett ämne som ett flertal av
författarna behandlar i samband med Aralsjön.
Generella verk över Sovjetunionen och kalla krigets historia har använts för att skapa en kontext
att placera in miljöhistorian i. För en mer traditionell överblick över kalla krigets historia har
Cold War Volume III i Cambridges serie om kalla kriget använts.29 Verket Comrades! A History
of World Communism av Robert Service har använts för en djupare koppling till hur
kommunismen som politiskt system upprättades i Sovjetunionen, och hur det skiljde sig från
andra kommunistiska system.30 Stalin and the Soviet Union av Stephen J. Lee, Terror och
tystnad av Klas-Göran Karlsson samt Stalinism and the Politics of Mobilization av David
Priestland behandlar alla Stalintiden, den stora terrorn, kollektiviseringen av jordbruket och den
snabba industrialiseringen, som lade grunden för det system som till stora delar fortlevde till
Sovjetunionens upplösning.31 Även The Collapse of the Soviet Union 1985–1991 av David R.
Marples behandlar ingående Sovjetunionens upplösning. Ann-Mari Sätre Ålanders
doktorsavhandling The Effect of the Soviet Shortage Economy on the Environment and the Use
of Natural Resources från år 1993 fokuserar även på den sovjetiska ekonomin, och hur den
knapphet som alltid kännetecknat den ryska ekonomin fortlevde genom sovjetekonomin.32
Kristian Geners verk Ryssland. En europeisk civilisationshistoria behandlar Sovjetunionens
upplösning, och lyfter specifikt upp de miljöhistoriska orsaker som bidrog till detta. I verket
Global Interdependence. The world after 1945 stöder J.R. McNeill och Peter Engelke synsättet
att den sovjetiska miljöförstöringen kan anses vara en direkt orsak till Sovjetunionens fall.33
29

J.R. McNeill, “The biosphere and the Cold War”, The Cold War Volume III, eds. Melvyn P. Leffler & Odd Arne
Westad (New York: Cambridge University Press, 2010), s. 437.
30
Service, Comrades!, s. 182–183.
31
Stephen J. Lee, Stalin and the Soviet Union (New York: Routledge, 1999), s. 55,58.
Klas-Göran Karlsson, Terror och tystnad. Sovjetregimens krig mot den egna befolkningen (Stockholm: Atlantis,
2005) s. 63–67.
David Priestland, Stalinism and the Politics of Mobilization. Ideas, Power, and Terror in Inter-war Russia
(Oxford: Oxford University Press, 2007), s. 80–81.
32
Ann-Mari Sätre Ålander, The Effect of the Soviet Shortage Economy on the Environment and the Use of
Natural Resources (Edsbruk: Akademitryck AB 1993).
33
John R. Mc Neill, Peter Engelke, “Into the Antropocene”, Global Interdependence, ed. Akira Iriye (Cambridge:
The Belknap Press of Harvard University Press, 2014), s. 526.

9

Bakgrund till bevattningssystemen och Aralsjöregionens historia presenteras av Christian
Teichmann i ett kapitel om kopplingen mellan vattenresurserna och sovjetmakten.34
Förhållandet mellan kommunism och miljö studeras även av Natalia Mirovitskaya och Marvin
S. Soroos.35 Kopplingen mellan kommunism och miljödegradering, speciellt av vatten, studeras
också av Bernd Stevens Richter i artikeln Nature Mastered by Man: Ideology and Water in the
Soviet Union.36 Jonathan Oldfield ser ett samband mellan vattenresurserna i Sovjetunionen och
det politiska engagemangets uppvaknande, speciellt i fallen med Bajkal- och Aralsjön.37

2.1.

Bevattningssystem och bomull

Sovjetunionen hade två problem med tillgång på vatten, det ena naturligt och det andra skapat
av människan. Trots att Eurasien får tillräckliga doser regn och snö för att mata de stora floderna
och sjöarna, är dessa belägna i outvecklade områden i Sibirien där floderna dessutom rinner
norrut och ut i Ishavet. Tre fjärdedelar av Sovjetunionen och 70% av industrin hade tillgång till
endast 16% av de totala tillgängliga vattenresurserna. Under våren och sommaren svämmar
dessa floder över och rinner fort, medan hösten och vintern är torr. För att förbättra detta
utgångsläge vad gällde vattenresurser byggdes dammar, diken, dränering och floder
omdirigerades för att försöka skapa ett sammanhängande hydrografiskt nätverk. När och var
vatten var tillgängligt slösades resurserna bort genom dålig tilldelning, missbruk och
förorening.38

34

Christian Teichmann, “Leviathan on the Oxus. Water and Soviet Power on the lower Amu Darya 1920s–
1930s”, Eurasian Environments. Nature and Ecology in Imperial Russia and Soviet History, ed. Nicholas B.
Breyfogle (Pittsburgh: University of Pittsburgh Press 2018), s. 97–99.
35
Natalia Mirovitskaya & Marvin S. Soroos,”The Tragedy of the Commons: Reflections on Environmental
Practice in the Soviet Union and Russia”, Journal of Environment and Development 4 (1995:1), s. 77–78.
36
Bernd Stevens Richter, “Nature Mastered by Man: Ideology and Water in the Soviet Union”, Environment and
History 3 (1997:1), s. 70.
37
Jonathan Oldfield & Julia Lajus & Denis B. J. Shaw, “Conceptualizing and Utilizing the Natural Environment:
Critical Reflections from Imperial and Soviet Russia”, The Slavonic and East European Review 93 (2015:1), s. 3.
38
Peterson, Troubled Lands, s. 75.

10

Karta 1. Aralsjöregionen.39

Aralsjön drabbades av ovannämnda hydrografiska planering. Aralsjön ligger, som karta 1 visar,
mellan Centralasiens stora öknar, och dess flodområde täcker 1,8 miljoner kvadratkilometer
inom sju länder, Uzbekistan, Turkmenistan, Kazakstan, Afghanistan, Tadjikistan och Iran.
Endast Uzbekistan och Kazakstan har strand mot den egentliga sjön, där båda har ungefär lika
lång kustlinje. I Uzbekistan finns denna kustlinje inom den autonoma republiken
Karakalpakistan. Aralsjön är en endorheisk sjö, vilket betyder att den saknar naturligt utlopp.
Vattennivåerna i sjön regleras således av inflödet från floderna Amu-Darja och Syr-Darja, samt
den avdunstning minus den nederbörd som sjön får. Nettoinflödet av grundvatten är lågt, men
har under senare år varit av en viss betydelse, då det övriga inflödet minskat. Inom den närmare
geologiska historien har sjön upplevt stora nivåförändringar, men det handlar om en tidsperiod
på 10 000–15 000 år. Före 1960 utgjordes de största förändringarna av Amu-Darjas förändrade
flöde västerut, vilket förändrades av naturliga orsaker. Från mitten av 1700-talet fram till 1960
var nivåförändringarna i sjöns yta mindre än 4,5 meter. Med sina 67 000 kvadratkilometer var
Aralsjön den fjärde största sjön i världen mätt i storlek år 1960. Vattnet var bräckt och
fiskbeståndet bestod främst av sötvattensfisk. Sjön möjliggjorde yrkesfiske och fungerade
också som en viktig transportled. Amu-Darjas och Syr-Darjas floddeltan innehöll en mångfald

Karta över Aralsjöregionen. Philip Micklin,”The Aral Sea Disaster”, The Annual Review of Earth
and Planetary Science 35 (2007), s. 48.
39

11

av flora och fauna, stödde bevattningsjordbruk och möjliggjorde djurhushållning, jakt, fiske
och insamlandet av vass till foder och byggmaterial.40
Konstbevattning har använts i regionen kring Aralsjön under millenier, men utökningen mellan
1965–2000, då arealen gick från 5 till 7,9 miljoner hektar gjorde att flodernas inflödesvolym i
Aralsjön minskade drastiskt. Den nya konstbevattnade odlingsmarken fanns främst i öknen,
vilket bidrog till att en större del av det vatten som togs från floderna avdunstade istället för att
återföras till floderna, vilket var skeendet när konstbevattningen användes i delta- och
kustmarkerna. Konstbevattningen i området intensifierades efter andra världskriget och
konstbevattningssystemen byggdes ut. Omdirigeringen av vatten från Syr-Darja började efter
andra världskriget för bevattning i Ferghanadalen, en oas i Uzbekistan, Tadjikistan och
Kirgizistan. År 1965 hade så mycket vatten omdirigerats från Syr-Darja att floden var så gott
som uttorkad då den nådde Aralsjön, endast Amu-Darja hade vatten kvar för att mata Aralsjön
och även den floden sinade snabbt. En kanal byggdes 1962 från Amu-Darja till Karakul-oasen,
och 1968 fanns redan 37 kanaler som tog vatten från Amu-Darja, och ytterligare 18 var
planerade under de kommande åren. Under år 1969 påbörjades konstruktionen av en stor damm
vid Tyuyamuyan längs Amu-Darja för att tillhandahålla mer konstbevattning. Tilläggsarbeten
pågick 1970 vid Amu-Bukhara-kanalen för samma syfte. Dessa åtgärder var möjliga därför att
de var ekonomiskt lönsamma, staten och företagen behövde till exempel inte betala för den
areal av land som översvämmades i och med dammbyggen. I Centralasien tillkom lika mycket
nya odlingsbara ytor som förlorades till saltanrikning och dammar, så ingen klar ökning av den
odlingsbara arealen skedde. Skulle man använt den jord som redan var under odling effektivare
hade produktionsökningen varit densamma, och Sovjetstaten hade inte förlorat pengar
investerade i dammbyggen och konstbevattning. Trots kritiken planerade sovjetiska ingenjörer
att konstbevattna ytterligare 8,3 miljoner hektar utöver de 4,6 miljoner hektar som redan
odlades genom konstbevattning år 1967.41
Goldman listade några av de konsekvenser som samtida sovjetiska forskare ansåg möjliga om
Aralsjön minskade eller försvann helt. Forskarna förväntade sig en liten inverkan på klimatet,
mindre fiske, färre pälsdjur i sjöns närområde, mindre vass i floddeltat, Aralsjöns bortfall för
vattentransporter samt möjliga vind- och saltstormar, allt enligt en rapport från 1962. Som
motförslag presenterades vad man kunde göra med Amu-Darja och Syr-Darja istället, om
Aralsjön inte behövde deras flöde. Istället för onödig avdunstning av två tredjedelar av
40
41

Micklin, “The Aral Sea Disaster” s. 48–50.
Goldman, The Spoils of Progress, s. 223–225.

12

flodernas vatten från Aralsjön förespråkades konstbevattning för åtta miljoner hektar av
bomullsodlingar, samt att den uttorkade sjöbottnen kunde användas som en värdefull källa för
salt och andra mineraler. De sovjetiska geograferna bakom bägge rapporterna, V.L. Shults och
D. Iu. Geller, förespråkade alltså att man skulle låta både Aralsjön och Kaspiska havet torka ut,
eftersom de åtgärder som krävdes för att rädda sjöarna inte var ekonomiskt lönsamma.42
John R. McNeill hänvisade i sitt verk Something New under the Sun till Agajan Babayev, som
var ordförande för Turkmenistans vetenskapsakademi under 1950-talet och som också förhöll
sig positiv till Aralsjöns försvinnande, främst på grund av ekonomiska orsaker. Författaren
framhöll att även övriga makthavare hade ett liknande förhållningssätt, och att skeptiker
ignorerades, eller råkade ut för värre saker.43 McNeill lyfte också upp att även andra
bevattningsarbeten haft allvarliga konsekvenser på miljön, såsom bevattningssystemet skapat
kring Indusfloden. Han lyfte dock upp att bevattningssystemet kring Aralsjön var det system
som fått de mest dramatiska följderna för mänskligheten, och att Sovjetunionen genom pådriven
bomullsodling skapat den största bevattningskatastrofen under 1900-talet.44 McNeill anknöt
utvecklingen

i

Aralsjöregionen

med

Tsarryssland

och

påpekade

att

de

gamla

bevattningssystemen i Centralasien var i avtagande eller med avsikt förstörda under 1800-talet
då Ryssland erövrade regionen. Ett av Lenins tidigaste dekret förespråkade bevattning i
Turkmenistan år 1918, men för övrigt menade författaren att sovjetisk politik inte påverkat
hydrosfären förrän under 1930-talet. McNeill förde fram tesen om att en kombination av
teknologisk kapacitet, ideologisk iver och politisk ambition fick sovjetiska auktoriteter att ta sig
an de stora floderna Syr-Darja och Amu-Darja under 1950-talet.45
Som en lösning på uttorkningen av Amu-Darja och Syr-Darja föreslogs omvändandet av
sibiriska floder för att tillföra vatten till de centralasiatiska regioner som behövde det mer, även
kallat Sibaral-projektet. Redan 1880 hade sovjetiska forskare föreslagit att flödet i floderna Ob
och Jenisej skulle omvändas, idéns grundtanke fanns kvar sammankopplat med modernare
teknik och geologi på 1960-talet. En damm skulle byggas vid Tobolsk, med en möjlig utökning
av matningsområdet till att gälla även Angarafloden. Ungefär 20% av vattnet i Ob och Jenisej
skulle styras om till reservoaren i Tobolsk, varifrån 12 pumpstationer skulle tvinga vattnet
söderut mot den norrutflytande Tobolfloden, och ändra dess riktning. Vattnet skulle sedan
styras genom Golovnoj-kanalen till staden Kazalinsk, öster om Aralsjön och nära Syr-Darja.
42

Goldman, The Spoils of Progress, s. 241–242.
John R. McNeill, Something New Under the Sun (New York: W.W Norton, 2000) s. 164.
44
McNeill, Something New Under the Sun, s. 162.
45
McNeill, Something New Under the Sun, s. 164.
43

13

Från Tobolskfloden till Kazalinsk är det 1 500 kilometer, och en genomskärningspunkt i
Turgajporten, som delar upp vattnet mellan västra Sibirien och Kaspiska havet, skulle behövas.
Om en sådan kanal skulle byggas skulle transportsträckan för vattnet vara 3 000 kilometer
genom dammar och flodkanaler, och 45 till 70 kubikkilometer vatten skulle flyttas årligen. En
del av vattnet skulle också omdirigeras från Turgajporten till Minbulak-sänkan, varifrån det
skulle ledas via den 110 kilometer långa Kazalinsk-kanalen till Syr-Darja, och via den 870
kilometer långa Turkestan-kanalen, som skulle tillföra vatten nedströms till Syr-Darja. Ett
alternativ till rutten Tobolsk–Golovnoj–Kazalinsk skulle vara att styra om Irtysjflodens vatten
via Karagandakanalen. Genom dessa åtgärder ansågs det möjligt att kunna konstbevattna 25
miljoner hektar mer än vad som gjordes vid tidpunkten, utan att Aralsjön ytterligare sjönk.
Aralsjöns volym skulle dock knappast stiga igen, eftersom vattenanvändningen från de sibiriska
floderna också skulle gå till konstbevattning eftersom lönsamheten låg i jordbruket, och det inte
ansågs ekonomiskt lönsamt att fylla sjön. Vissa delar av kanalerna hade påbörjats vid tiden för
Goldmans bok, utgiven 1972, bland annat Irtysj–Karaganda-kanalen sträckte sig 500 kilometer,
därtill planerades 20 pumpstationer för att förflytta vattnet över en höjdskillnad på 1,5
kilometer. Även matningskanaler hade påbörjats, och Amu-Bukhara-kanalen byggdes ut och
tog mer vatten från Amu-Darja i väntan på att Aralsjön istället skulle kunna utnyttja de sibiriska
vattenreserverna.46

2.2.

Bakgrund till miljöförstöringen i Sovjetunionen

I kapitlet presenteras en sammanfattning av den politik som Sovjetunionen förde, och hur den
påverkade miljön. Denna bakgrund utvecklas sedan fortlöpande genom avhandlingen med
underkapitel om de årtionden som verken i analysen behandlar.
Den nya ekonomiska politiken (NEP) var ett initiativ av Lenin om att efter tiden av
krigskommunism återge initiativ till småföretagare, ge mer spelrum till de mindre statliga
företagen, samt återanpassa intelligentsian, och politiken präglade hela 1920-talet.47 När Stalin
kom till makten i slutet av 1920-talet omformades NEP-politiken, och en satsning på snabb
industrialisering och kollektivisering av jordbruket samt planekonomi utgående från
femårsplaner genomfördes under Stalins ledning. Det blev tydligt att naturen skulle underkastas
bolsjevikernas planer, liksom arbete och industri. Stalinismen var därför inte endast ett politiskt
och ekonomiskt program, utan också en förändringsdoktrin som strävade till att omvandla
naturen som ett led i den socialistiska omvandlingen av nationen. Synen på naturen och
46
47

Goldman, The Spoils of Progress, s. 247–250, 256–257.
Aro Luukkanen, Muutosten Venäjä. Venäjän historia 862–2009 (Helsinki: Edita, 2009), s. 281–282.

14

resurserna blev strikt funktionella, och kostnaderna för befolkningen och miljön blev ytterst
kännbara. Under Stalineran gick partiarbetare, ekonomiska planerare och ingenjörer med i
försöken att bemästra imperiets extensiva naturresurser, och en här av arbetare påbörjade
gigantiska projekt med att bygga dammar och kraftverk längs floderna Don, Dnjepr och Volga.
Bevattningssystem bredde ut sig över torra och semitorra områden i Centralasien, och
smältverk, kemisk industri och oljeraffinaderier byggdes både i europeiska och sibiriska delar
av landet, utan hänsyn till den förorening som följde. Hela städer upprättades för arbetarna, och
en stor del av dessa arbeten utfördes av fångar i Gulaglägren, som utgjorde en viktig funktion i
det

stalinistiska

ekonomiska

systemet.

Efter

andra

världskriget

intensifierades

industrialiseringen, och 1948 presenterades en plan för att omforma naturen, vilket skulle
förvandla Sovjetunionen till en väloljad maskin baserad på massiv uppodling, avskogning,
bevattningssystem och andra projekt. Därtill bidrog deltagandet i kalla kriget till signifikanta
kostnader för miljön genom produktionen av kärn-, kemiska och biologiska vapen.48
Stalins industrialisering hade både kort- och långtidsverkningar på miljön, bland dem kan
nämnas tre signifikanta följder. Först och främst översteg kostnaderna för den snabba
industrialiseringen vida dem som fanns i motsvarande västländer. För det andra förstörde
kollektiviseringen av jordbruket det traditionella jordbruket, ledde till utökad erosion,
förgiftning och ett slösande med användningen av jordresurserna. För det tredje fick den
tidigare nämnda planen år 1948, för att omforma naturen och tämja den under de socialistiska
behoven, långtgående följder.49 Fyra huvudsakliga orsaker bakom miljöns allvarliga
nedgradering under Stalintiden kan konstateras. Först och främst var det den snabba
industrialiseringen som fokuserade alla investeringar på ökad produktion, inget fokus låg på
utsläpp och säkerhetskontroll. Därtill användes både människor och maskiner utan en tanke på
följder och avfall. För det tredje resulterade koncentreringen av maskiner till vissa städer i ett
slagfält av skräp, trasiga maskiner och naturligt avfall.50 Trots Stalintiden gjordes vissa försök
att värna om miljön, såsom i april 1935 då den första konferensen för luftförorening ordnades i
Kharkiv i Ukraina, och under 1935–1936 utsågs ansvarsgrupper inom den urbana saniteten för
kontroll av luftföroreningar inom ett antal städer. Efter 1947 publicerades standarder för
exkluderingszoner kring företag vars utsläpp utsatte omgivningen för föroreningar, men
maxgränsen var hundra meter till två kilometer, och de efterföljdes inte.51
48

Josephson, An Environmental History, s. 71.
Josephson, An Environmental History, s. 72–74.
50
Josephson, An Environmental History, s. 133.
51
Josephson, An Environmental History, s. 91.
49

15

2.3.

Miljödegraderingens betydelse för Sovjetunionens upplösning

Många av verken som behandlas i analysen sammankopplar miljödegraderingen i
Sovjetunionen med dess upplösning. Nedan ges en kort sammanfattning av denna
sammankoppling, eftersom den aspekten inte får så mycket utrymme i den egentliga analysen,
men ändå utgör en viktig koppling mellan miljöhistoria och politisk historia.
Miljöförstörelsen var en bidragande faktor till den apati och sociala frustration som fanns i
sovjetsamhället. Känslan av maktlöshet förstärktes av de enorma miljöförstörande industri- och
anläggningsprojekten och det alltmer kritiska tillståndet inom både hälsovård och
utbildningsväsende. Den maktpolitik som sovjetsamhällets centrum förespråkade resulterade i
en stor miljöförstöring, vilket underblåste de etnonationella känslorna då de kunde få utlopp
under den friare tiden under Gorbatjov. I samband med glasnost fick också miljöförstöringen
mer uppmärksamhet, och en eko-glasnost-rörelse uppstod. Eko-glasnost skapade ett
debattklimat där miljöfrågor och miljöförstöringen mer öppet kunde diskuteras, och politiker
betonade gärna miljöns nedgradering.52 Den etniska identiteten kom att bli en uttrycksform för
det politiska medvetandet i det sena 1980-talets Sovjetunion, det etniska knöts till territoriet,
och miljöförstöringen blev därför en faktor bakom den etniska, politiska mobiliseringen.53
Politiska, ekonomiska och sociala förändringar skakade Sovjetunionen i mitten av 1980-talet,
och många kommunistiska partiledare ansåg att endast grundliga förändringar kunde hjälpa
Sovjetunionen överleva. Åren 1986–1987 blev en rad missförhållanden, som tidigare varit
kända lokalt och bland specialister, möjliga att diskutera öppet i massmedia och de utnyttjades
som fokus för bred artikulation av politiska krav. Haveriet i kärnkraftsreaktorn i Tjernobyl 1986
ledde också till oro för strålningsskador på befolkningen.54 Oljeexporten var i avtagande vilket
lämnade få möjligheter för inrikes ekonomin att expandera, och därtill hade ansatsen att
producera tusentals kärnmissiler och konventionella vapen, utrusta Warszawapaktens styrkor,
samt utveckla nya högteknologiska vapen blivit extremt dyrt. Efter Gorbatjovs reformer blev
sovjetsamhället otroligt ostabilt och ekonomin hamnade i fritt fall. I ett försök att rädda
Sovjetunionen iscensatte gammalmodiga sovjetledare en kupp mot Gorbatjov i augusti 1991.
Kuppen misslyckades, vilket påskyndade upplösningen av imperiet och Sovjetunionen

52

Peterson, Troubled Lands, s. 42.
Gerner, Rysslands historia, s. 264–265.
54
Gerner, Rysslands historia, s. 262–263.
53

16

försvann i december 1991 när Gorbatjov sade upp sig.55 Ekonomisk kris, ekologiska katastrofer
och etnisk renässans gjorde tillsammans slut på den sovjetiska perioden.56

2.4.

Följderna av Aralsjöpolitiken

Den huvudsakligen mänskligt orsakade förminskningen av Aralsjön, de förhöjda salthalterna
och nedsmutsningen av floderna som matar sjön har haft tydliga, negativa konsekvenser.
Förutom konsekvenser för sjön och dess direkta närområde har även ett område på flera hundra
kvadratkilometer påverkats, samt befolkningen på området, som uppgår till flera miljoner.
Främst har miljökonsekvenserna drabbat Uzbekistans autonoma republik Karakalpakistan och
en del av Kazakstan. Även Turkmenistan, som inte gränsar direkt mot sjön, har drabbats.
Fiskindustrin som utvecklats av Uzbekistan och Kazakstan under början av 1900-talet tog slut
vid början av 1980-talet, då fiskarterna i sjön försvann på grund av den stigande salthalten. En
följd av fiskenäringens tillbakagång var massarbetslöshet, och trafiken på Aralsjön upphörde
under början av 1980-talet, då kanalerna till hamnstäderna Aralsk i norr och Muynak i söder
blev för dyra och svåra att upprätthålla. De rika och mångfaldiga ekosystemen i floddeltat kring
Amu-Darja har till stor del förlorats, och även Syr-Darjas delta har påverkats, om än i mindre
grad. Minskade flöden i båda floderna har lett till ökenspridning. Före 1960 fanns över 70 arter
av däggdjur och 319 arter av fåglar i flodernas deltan, år 2006 fanns 32 arter av däggdjur och
160 arter av fåglar kvar. Bevattningsjordbruket kring floddelta har lidit av en otillräcklighet på
vatten, då inflödet till floderna minskat på grund av uttaget uppströms till bevattning. Det vatten
som når floddeltat har en förhöjd salthalt orsakad av det repetitiva användandet av samma vatten
uppströms för bevattning. Starka vindar blåser också saltet från Aralsjöns uttorkade sjöbotten
över de omkringliggande områdena, och sedan 1970 har satellitbilder visat salt- och dammoln
så långt som 500 kilometer medvind som släpper salt över ett betydande område inom
Kazakstan, Uzbekistan, och till en mindre grad Turkmenistan. Större delen av stormarna
orsakas av nord- och nordöstliga vindar, vilket påverkar det mest tättbefolkade området kring
sjön vid Amu-Darja deltat. Lokala hälsomyndigheter förknippade också de luftburna salterna
med flera fall av andningssjukdomar och andningsförsämring, ögonproblem, samt hals- och
matstrupscancer hos befolkningen i Aralsjöns närregion. Klimatet har också förändrats på ett
hundrakilometersområde kring sjöns forna kuster, där det maritima klimatet förbytts mot ett
mer kontinentalt och ökenliknande klimat, med kallare vintrar och torra, heta somrar.57

55

Josephson, An Environmental History, s. 252–255.
Gerner, Rysslands historia, s. 267–268.
57
Micklin,”The Aral Sea Disaster”, s. 54–56.
56

17

Befolkningen som bor i den så kallade ekologiska krisregionen runt Aralsjön lider av akuta
hälsoproblem, varav några är direkta konsekvenser av sjöns degradering, till exempel cancer,
matsmältningssjukdomar och andningssvårigheter, som orsakas av inandning av salt och damm
samt den försämrade dieten som bortfallet av fisk från Aralsjön också lett till. Andra allvarliga
följder för hälsan utgör miljödegraderingen som hänger ihop med användningen av giftiga
kemikalier, speciellt bekämpningsmedel och insektmedel för bomullsodlingen som användes
under sovjettiden. De allvarligaste hälsokonsekvenserna har dock samband med standarden på
medicinska-, hälso-, närings- och hygienförhållanden, som motsvarar förhållanden i tredje
världen. Bakteriell kontamination av dricksvatten är utspritt och har lett till många fall av tyfus,
virusspridd hepatit och dysenteri. Tuberkulos och anemi är också vanligt förekommande,
speciellt hos gravida kvinnor. Lever- och njursjukdomar är också vitt utspridda,
njursjukdomarna antas hänga ihop med de höga salthalterna i dricksvattnet. Hälsovården är av
dålig standard, dieten i området är enformig och tillräckliga avloppssystem saknas nästan
överallt. Hälsoförhållandena i Aralsjöregionen är värst i Karakalpakistan, där fallen av
matstrupscancer, tuberkulos, och flera andra tarmsjukdomar ökat alarmerande mycket vid 1980
jämfört med årtiondet före. Spädbarnsdödligheten, ett mått på allmän hälsa, steg från ett
medeltal på 45 per 1 000 levande födda år 1965 till 72 per 1 000 levande födda år 1986, med
siffror över 80 per 1 000 till 100 per 1 000 i de regioner som var närmast den forna kusten.
Siffrorna var 3–4 gånger högre än det sovjetiska genomsnittet, och 7–10 gånger högre än
genomsnittet i USA. Försök att förbättra hälsan i området har gjorts efter sovjettiden, men få
bevis finns på en minskning i dessa siffror.58

58

Micklin,”Aral Sea Disaster”, s. 56–57.

18

3. Den tidiga forskningen om Aralsjön
I följande kapitel presenteras kort den sovjetiska samhällsutvecklingen under tidsperioden före
Goldmans verk publicerades år 1972. Goldmans verk var ett av de första engelskspråkiga
verken som uppmärksammade miljöns situation i Sovjetunionen. Två verk från 1990-talets
början behandlas också, då Sovjetunionen slutade existera, vilket utgör en intressant
brytningspunkt.

3.1.

Sovjetunionen under 1960- och 1970-talen

År 1956 hade Chrusjtjov vunnit successionsföljden efter Stalins död år 1953, och vidtagit ett
reformprogram som inkluderade ekonomin, kulturen och samhället. Tidsperioden kallades för
tövädersperioden, och Chrusjtjov förespråkade avstalinisering. Chrusjtjovs ekonomiska
program påverkade miljön, främst genom försöken att utveckla de Sibiriska resurserna, genom
byggandet av nya bevattningssystem i Centralasien, och ökningen av jordbruksprodukter, bland
annat kött och mejeriprodukter.59 Den snabba ekonomiska tillväxten inom andra områden
utsatte miljön för stort tryck, då energiproduktionen ökade femfaldigt, samtidigt som
oljeproduktionen, cement- och stålproduktionen ökade under perioden 1954–1964. Under
tidsperioden lyckades man också starta den första kärnkraftsreaktorn 1954, få satelliten Sputnik
i omlopp 1957, och skicka Juri Gagarin ut i rymden i april 1962. Dessa förstagångshändelser
ledde till en positiv attityd i sovjetsamhället, och tankar på att utveckla miljötänket förekom
också. I juli 1957 beslöt statens censurnämnd att det skulle vara förbjudet att rapportera i media
om skogsbränder, industriolyckor, militärolyckor, spädbarnsdödlighet och radioaktiva
föroreningar. Detta hindrade rapporteringen om kärnkraftsolyckan i Kyshtym 1957.60 Under
Chrusjtjovs kampanj för användning av nytt land bröts jordbruksmark upp på den
centralasiatiska steppen, vilket ledde till uttorkning, klimatförändring och erosion av jorden,
vilket direkt påverkade Aralsjön.
På grund av brist på involvering från allmänheten och de politiska ledarna samt den fortsatta
fokuseringen på tung industri led miljön alltmer under Chrusjtjovs tid vid makten. Alltför
mycket bör dock inte läsas in i detta, eftersom miljömedvetenhet också på ett globalt plan först
började ta sig mer allmänna uttryck under 1960- och 1970-talen, speciellt efter att Rachel
Carson publicerat boken Tyst vår år 1962.61 Chrusjtjovs löfte om att uppnå full kommunism

59

Josephson, An Environmental History, s. 136–137.
Josephson, An Environmental History, s. 140–142.
61
Josephson, An Environmental History, s. 176–179.
60

19

1980 höll inte, främst på grund av fattigdomen på landsbygden, bristen på konsumtionsvaror i
städerna, de ökande kostnaderna för kalla kriget och den ökande medvetenheten om omfattande
miljöproblem som var den reella situationen vid tiden för avgivandet av löftet, år 1961.
Chrusjtjov avsattes från makten 1964, och Leonid Brezjnev myntade istället uttrycket
”utvecklad socialism”, vilket försökte övertala mottagarna om att det socialistiska samhället
utvecklats till något kvalitativt bättre än under Stalin och Chrusjtjovs tid, och kunde rivalisera
med det kapitalistiska västerländska samhället. Inom uttrycket rymdes en strävan efter
ekonomisk tillväxt, framsteg inom kulturen och vetenskapen samt utveckling inom miljöskydd
och ansvarsfull resursanvändning. Trots detta förvärrades miljöproblemen under Brezjnevtiden
genom miljöförstöring som bidrog till stigande spädbarnsdödlighet, epidemisk alkoholism och
stagnerande livskvalitet.62
Militärindustrin var en faktor som var starkt bidragande till nedgraderingen av miljön, och
efterlämnade områden som var så svårt förorenade av radioaktivt avfall att de kanske aldrig blir
beboeliga igen. Under Brezjnevtiden skapades dock ett lagsystem för att förhindra och begränsa
miljöförstöringen, för land år 1968 och vatten 1970, även om lagarna ofta nonchalerades. 63 I
den nionde femårsplanen 1971–1975 inkluderades kostnader för skyddandet av miljön, och
efter Stockholmskonferensen 1972 gick Sovjetunionen med i FN:s miljöprogram. I maj 1972
ingick Brezjnev och USA:s president Richard Nixon ett avtal om att teknologiskt, kommersiellt
och diplomatiskt skapa ett ramverk för avspänning, där skapandet av ett gemensamt utskott för
miljöskydd ingick. Detta samarbete varade fram till Sovjetunionens intåg i Afghanistan 1979,
men återupplivades 1984.64 Även OSSE-konferensen (organisationen för säkerhet och
samarbete i Europa) i Helsingfors 1975 betonade miljösamarbetet i den andra av de tre
kategorier eller ”korgar” som lades fram.65

3.2.

The Spoils of Progress, 1972

I verket The Spoils of Progress: Environmental Pollution in the Soviet Union behandlar
Goldman både Aralsjön, Kaspiska havet och Bajkalsjöns öden. Det här är ett av de tidigaste
västerländska verken om Sovjetunionens miljöpåverkan, skrivet medan Sovjetunionen ännu
existerade, och statistiken kring nedsmutsningen var relativt ny. I inledningen till verket
konstaterade Goldman att miljödegradering inte bara var något som skedde i USA, även om det
62

Josephson, An Environmental History, s. 184.
Josephson, An Environmental History, s. 185–189.
64
Josephson, An Environmental History, s. 194–195.
65
Adam Roberts, “An incredibly swift transition; reflections on the end of the Cold War”, The Cold War Volume
III, Endings, eds. Melvyn P. Leffler, Odd Arne Westad (Cambridge: Cambridge University Press, 2010), s. 528.
63

20

vid den aktuella tidpunkten verkade vara förvånande att en kommunistisk stat också kunde lida
av miljödegradering, som verkade förknippas endast med kapitalism. I introduktionen
ifrågasatte författaren också just det tankesättet, att kommunismen sett ur ett ideologiskt
perspektiv automatiskt skulle förhindra miljödegradering, eftersom staten ägde allting, och
staten därmed skulle skydda allmänhetens bästa och förhindra utsläpp av obehandlat avfall.
Goldman menade att kapitalismens kritiker, som förespråkade staten en större roll och menade
att nationalisering av företag vore bra, borde studera hur miljöförstöringen i Sovjetunionen tog
sig uttryck om de utgick från att det var kapitalismen som system som var skyldigt till den
utbredda nedsmutsningen i väst. Författaren ansåg att mycket av nedsmutsningen i
Sovjetunionen hade lite att göra med vilken form av ideologi som följdes, och mer att göra med
en snabb industrialisering och snabb ekonomisk tillväxt. Därtill betonade Goldman att
centralplaneringen och -styrningen bidrog till en obalanserad ekonomisk tillväxt, där det ibland
inte fanns tid att reflektera över alla konsekvenser som kunde drabba den aktuella delen, eller
andra delar, av ekonomin. Goldman lyfte också fram det faktum att det inte fanns några
genvägar till en miljövänligare värld, nationalisering av företag kom inte per automatik att leda
till en utsläppsfri värld. Därtill fördjupade han sig i Sovjetunionens lagstiftning om utsläpp, som
ett av de första länder där sådan lagstiftning fanns, men konstaterade också att även om
lagstiftningen kan anses ha utgjort en föregångare efterföljdes lagarna inte.66
Goldman skrev främst ur ett ekonomiskt perspektiv, och han var något av en expert på den
sovjetiska ekonomin, samt ekonomiprofessor vid Wellesley College. Goldman hade även en
filosofiedoktorsexamen från Harvard i rysslandsstudier år 1961.67 Generellt förhöll sig
Goldman inte speciellt kritisk till Aralsjöproblematiken. Goldmans verk publicerades dock
under en tidsperiod då Aralsjöproblematiken inte var så välkänd. Goldmans källmaterial bestod
främst av sovjetiska tidningar, till exempel Pravda, och han hänvisade även till den sovjetiska
miljöforskaren D. Armands verk från 1966. Denne Armand hittas dock inte utgående från
sökningar på engelska, enbart ryska. Goldmans problematiserade de åtgärder och förslag som
under tidsperioden var aktuella för att åtgärda problemet med Aralsjön, och med facit på hand
kom han nära de åtgärder som sedermera blev aktuella, samt att flera av de scenarier han lyfte
upp som trovärdiga även kom att besannas.

66

Goldman, The Spoils of Progress, s. 2–8, 28.
”Marshall Goldman,” Wikipedia, https://en.wikipedia.org/wiki/Marshall_Goldman#Publications hämtad den
21.10.2020.
67

21

Goldman fördjupade sig i den marxistiska ideologin och såg på hur Engels och Marx förhöll
sig till naturen. Marx omnämnde knappt naturen eller miljön, utom i något lösryckt uttalande
som mer berörde naturen som ett produktionsmedel. Däremot lyfte Goldman upp att Engels
verkar ha sett på naturmiljön ur ett perspektiv som var relativt ovanligt på 1800-talet. Enligt
Goldman förutsåg Engels att människans behandling av miljön och dess resurser kunde få både
sekundära och tertiära effekter, förutom de rent primära effekterna av utvinningen av
naturresurser. De effekter av människans miljöanvändning som Engels omnämnde handlade
främst om skogsskövlingen i de italienska alperna där den primära effekten blev avskogning.
Den sekundära följden blev erosion, vilket i sin tur påverkade mejeriindustrin i regionen som
en tertiär effekt. Skeendet som Engels beskrev passade enligt Goldman in på hur situationen i
Sovjetunionen såg ut under 1960-talet. I fallet med Aralsjön menade Goldman att de sekundära
och tertiära effekterna var den omdirigering av miljön som planerades för att försöka rädda
sjön, som en effekt av de skador konstbevattningen hade orsakat.68
Förändringarna i Aralsjöns vattenbestånd fram till mitten av 1800-talet förklarade Goldman
med förändringar i mängden nederbörd och temperaturväxlingar i de vattendrag som matade
sjön, men efter 1960-talet sjönk Aralsjön med en hastighet som enligt författaren gjorde klart
att det inte handlade endast om förändringar i nederbörd. År 1960–1967 minskade Aralsjöns
volym med 1,76 kubikmeter per år, en minskning som författaren förutspådde att skulle
fortsätta, vilket skulle resultera i att sjön vid år 1980 sjunkit med 4–4,5 meter. Aralsjöns
medeldjup var vid tidpunkten 16,4 meter och maxdjupet 68 meter, så sovjetiska forskare
förutspådde att sjön skulle förvandlats till ett saltträsk vid år 2000. Redan år 1980 förutsåg
forskarna att sjöns areal skulle ha minskat från de 64 000–66 000 kvadratkilometer den utgjorde
år 1960, till endast 15 000–25 000 kvadratkilometer, med en volymreducering från 1 023
kubikkilometer till 180–190 kubikkilometer. Goldman betonade att det var mänsklig aktivitet
som stod bakom den drastiska minskningen av sjöns volym från och med 1960-talet, främst
genom vad som skett med floderna som matade sjön. Omdirigeringen av Amu-Darja och SyrDarja hade katastrofala konsekvenser för Aralsjön. Orsaken till uttorkningen av Amu-Darja och
Syr-Darja såg Goldman ur ett ekonomiskt perspektiv, där projekt med en direkt eller snabb
avkastning vann över projekt med en långsammare avkastning i länder där ekonomin var under
utveckling. Därtill menade Goldman att det finns någon typ av mytiskt begär i människor, som
gör att behovet av att bemästra passiva vattendrag och floder tillfredsställer planerare och ger

68

Goldman, The Spoils of Progress, s. 14.

22

dem makt, särskilt i utvecklingsländer, medan oanvända floder däremot påminner om landets
bakvändhet.69
Goldman lyfte upp problemet med förändringen i Aralsjöns volym som en process som det tog
lång tid att vänja sig vid, och eftersom förändringen hade långvariga konsekvenser tillskrev han
dem en destabiliserande effekt för omgivningen och sjöns närmiljö. Förutom sjöns uppenbara
volymminskning skadades fiskbeståndet, sjöns vatten förorenades och sjukdomarnas antal
ökade, samt att hamnar och odlingsbart land förlorades.70 Författaren uttryckte också oro för
vilka effekter sjöns minskande storlek skulle få på klimatet, då avdunstningsmönstren och
vindcirkulationen förändrades, och en viss förändring mot ett mer kontinentalt klimat redan
hade iakttagits runt Aralsjön. Författaren förutspådde en saltöken drabbat av stormvindar, vilket
han ansåg kunde orsaka migration på en hög skala, då området blev obeboeligt för människor.71

3.3.

Sovjetunionen under 1980- och 1990-talen

Juri Andropov innehade makten 1982–1984, hade lite intresse av miljöfrågor och blev kortvarig
på posten då han avled 1984. Andropov lade ner planen på att omdirigera sibiriska floder för
att styra vatten till Aralsjön, även om hans efterföljare Konstantin Tjernenko återupplivade idén
under sin regeringstid 1984–1985. Sovjetunionens miljöpolitik var under tidsperioden
fokuserad på att demonstrera att de mötte de västerländska standarderna, istället för att rengöra
naturen och luften. Därtill kopierades många av miljöåtgärderna från kapitalistiska länder, men
de fungerade inte i en planekonomi; ibland var planen inte ens att de skulle fungera, och i andra
fall var de för kostsamma. Detta kan delvis bero på avsaknaden av ett centralt organ för
miljöskydd före 1988.72

År 1988 skapades det första centrala organet för miljöskydd,

Goskompriroda, statens kommitté för naturskydd med uppgift att konsolidera miljöskyddet i
parlamenten, både på federal och lokal nivå.73
Trots att kommunistpartiet höll fast vid sitt maktmonopol kunde en friare diskussion om miljön
ske under Brezjnevtiden i statligt godkända forum, fokus låg bland annat på förorening av luft
och vatten samt skogsförstöringen. När miljörörelser började bli allt aktivare globalt
begränsades de sovjetiska icke-statliga organisationerna för miljöskydd av att alla statliga organ
och institutioner var statsägda och -styrda, även om det fanns miljögrupper som VOOP (The
69

Goldman, The Spoils of Progress, s. 215–220.
Goldman, The Spoils of Progress s. 226–228.
71
Goldman, The Spoils of Progress, s. 237–238.
72
Josephson, An Environmental History, s. 200–204.
73
”Government Institutions and Environmental Policy”
https://www.rand.org/content/dam/rand/pubs/commercial_books/CB367/chap6.pdf, hämtad den 21.2.2021.
70

23

All-Union Organization for the Preservation of Nature) som verkat sedan 1924. Gruppen hade
under Brezjnevtiden 19 miljoner medlemmar bara i den ryska sovjetrepubliken. De hade dock
liten möjlighet att påverka den egentliga miljödegraderingen eftersom de miljöskyddande
åtgärder som vidtogs av vissa organisationer eller ministerium snabbt blev förbisedda eller
negligerades av de högre nivåerna.74
Brezjnevtiden såg en ökning av specialisering för att skapa en rationell taktik för fortsatt
ekonomisk utveckling, samt strategier för hur man skulle handskas med nationens fisk- och
skogsbestånd, olje- och gasresurserna samt metaller och andra resurser. Regeringen hade
omfamnat en serie nya lagar, standarder och stadgar som skulle säkerställa miljövänliga
praktiker och involvera landet i världsstandarden. Ett antal medborgargrupper jobbade också
aktivt för förbättring av miljöpolitiken och miljömedvetenheten. Sovjetekonomin rullade dock
på som förut, med förtröstan i landets outtömliga reserver och därför utan initiativ till förbättrad
produktivitet. Indikationer på betydligt högre förekomster av kroniska och akuta sjukdomar
förekom i samband med miljödegraderingen, samtidigt som spädbarnsdödligheten steg, vilket
går emot trenden för avancerade industriländer. Brezjnevregimen svarade med att
hemligstämpla statistiken över spädbarnsdödlighet. Fastän regimen hade börjat erkänna
problemen med vatten- och luftföroreningar, surt regn, hål i ozonlagret och erosion av marken
låg deras trohet först och främst till den ekonomiska utvecklingen. De gigantiska
utvecklingsprojekten, bevattningskanalerna, omvändandet av floder och utvecklingen av
bomull och jordbruk i Centralasien utgjorde stommen i utvecklingen och var därmed omöjliga
att hejda. Under tidsperioden märktes också ett uppvaknande miljötänk, och informella grupper
av miljöaktivister började ifrågasätta det traditionella tänkandet kring ekonomi, miljöresurser
och utveckling.75
När Mikhail Gorbatjov tillträdde var Sovjetunionen världens näststörsta ekonomiska makt,
vilket var en anmärkningsvärd förändring från ett agrart system på mindre än 50 år. När
Gorbatjov kom till makten 1985 och förespråkade ekonomiska och politiska reformer var de
fristående informella miljöaktivistiska grupperna redo att aktivera sig. Under Gorbatjovs korta
tid vid makten (1985–1991) återföddes det sovjetiska civilsamhället genom engagemang på ett
flertal områden och miljöfrågan kom att bli central. Perestrojka och glasnost engagerade genast
allmänt intresse. Öppenheten visade sovjetsystemets brister, den höga graden av korruption som
förekom, miljökostnaderna som den sovjetiska utvecklingsmodellen gav upphov till, samt att
74
75

Josephson, An Environmental History, s. 239, 244
Josephson, An Environmental History, s. 250–251.

24

socialismens fördelar framstod som tom propaganda. Skiftet i den officiella ideologin som
glasnost och perestrojka skapade bidrog också till miljöreformer, främst genom att ren miljö
började prioriteras, och dessa reformer krävde betydande institutionella förändringar, och som
en del av novoe myslenje, det nya tänkandet, ville myndigheterna lära sig av och samarbeta
med väst.76
Karta 2. Aralsjöns minskning 1960–1989.77

En särskilt snabb minskning av Aralsjöns volym skedde, såsom karta 2 visar, under 1970- och
1980-talet, då Syr-Darja inte bidrog med något inflöde år 1974–1986, och Amu-Darja tillförde
minimalt eller inget vatten år 1982–1983, 1985–1986 och 1989. Under tidsperioden 1987–1989
delades Aralsjön i två sjöar, Lilla Aral i norr, matad av Syr-Darja, och Stora Aral i söder, matad
av Amu-Darja.78 Efter Sovjetunionens upplösning 1991 övertogs ansvaret för Aralsjön av de
nya staterna i regionen: Uzbekistan, Turkmenistan, Kazakstan och Tadjikistan. I mars 1993
skrev de fem ländernas presidenter under en överenskommelse om att främja samarbete för att
lösa de viktigaste problemen. Presidenterna skapade också en internationell fond för Aralsjön
(International Fund for the Aral Sea, IFAS), som skulle samla inkomster från de fem staterna
för rehabiliterande verksamhet.
Efter

de

ovannämnda

staters

självständighet

började

också

internationella

biståndsorganisationer bidra med vattenresurshanteringshjälp, där Världsbanken var den första
större organisationen som involverades. I början av 1990-talet skapade Världsbanken

76

Josephson, An Environmental History, s. 257.
Behzod Gaybullaev & Su-Chin Chen & Dilmurod Gaybullaev, “Changes in Water Volume of the Aral Sea after
1960,” Applied Water Science 2 (2012), s. 285–291.
78
Micklin, ‘’The Aral Sea Disaster’’, s. 53.
77

25

tillsammans med de fem länderna ett stödprogram för Aralsjön (Aral Sea Basin Assistance
Program, ASBP) som skulle genomföras på 15–20 år, med en ursprunglig budget på 250
miljoner dollar, som senare utökades till 470 miljoner dollar. Huvudpunkterna i programmet
var rehabilitering och utveckling av krisregionen, strategisk planering och omfattande
förvaltning av vattenresurserna i Amu-Darja och Syr-Darja samt byggandet av institutioner som
kunde planera och genomföra ovanstående program. Världsbanken utvärderade programmets
inledningsfas 1996 och ett nytt projekt påbörjades, Water and Environmental Managament
Project, som finansierades tillsammans med Global Environment Facility (GEF) för 21,5
miljoner dollar mellan 1998–2003, och utfördes av IFAS verkställande kommitté.79

3.4.

Ecocide in the USSR, 1992

I den ovan beskrivna kontexten och tjugo år efter Goldmans verk publicerade Feshbach och
Friendly år 1992 verket Ecocide in the USSR. Health and Nature Under Siege, där de studerade
Sovjetunionens miljöpolitik inom alla områden för miljödegradering. Verket fick
uppmärksamhet för sin kritiska hållning och användningen av termen ekocid, vilken
genomgående används i verket. Termen ekocid myntades på engelska år 1970 vid konferensen
för krig och nationellt ansvar i Washington DC, i svenskan används termen sedan 1992. Ekocid
syftar på en miljöförstörelse med sådant omfång att den utgör ett brott mot mänskligheten.80
Murray Feshbach var en ledande västerländsk demograf med fokus på Sovjetunionen, och
Alfred Friendly Jr. arbetade för ledande västerländska media i Sovjetunionen, bland annat
Newsweek.81 Författarna inledde kapitlet om Aralsjön med en dramatisk, ödesmättad ton, om
ett hav som blev mördat. Deras språk signalerade en mer kritisk hållning än Goldman, och
källmaterialet var större och mer varierat än vad Goldman haft tillgång till 20 år tidigare, tack
vare Sovjetunionens upplösning. Trots det lyfte författarna genomgående upp att man borde
förhålla sig kritisk till den statistik som Sovjetunionen själv producerat, och addera uppåt både
vad gällde utsläpp och de ekonomiska följderna av miljöförstörelsen. I inledningen användes
ett citat av ledamoten för Centralasien vid den sovjetiska kongressen för folkledamöter, som
utgjorde den högsta statliga myndigheten i Sovjetunionen 1989–1990, och som väl belyste hur
Aralsjöns situation påverkade invånarna i de centralasiatiska republikerna. Citatet och
kongressen för folkledamöter behandlas utförligare i kapitel 3.5. om Petersons forskning om
79

Micklin “The Aral Sea Disaster”, s. 50–53.
”Ekocid”, https://spraktidningen.se/blogg/veckans-nyord-ekocid, hämtad den 21.1.2021.
”Ekocide” Wikipedia, https://en.wikipedia.org/wiki/Ecocide, hämtad den 21.1.2021.
81
Mark B. Tauger “Reviewed work: Ecocide in the USSR: Health and Nature under Siege by Murray Feshbach,
Alfred Friendly,” Environmental History Review 16 (1992:3), s. 95.
80

26

Aralsjön. Problem som lyftes upp av nämnda ledamot, Tulepbergen Kaipbergenov, var fisk som
dog, två av tre undersökta inom hälsovården var sjuka, främst i tyfus, cancer i matstrupen och
hepatit. Författarna betonar att en del läkare rekommenderade mödrar i Aralsjön-regionen att
låta bli att amma sina barn, eftersom deras mjölk kunde vara giftig.82
Feshbach och Friendly lyfte, liksom Goldman, upp Karakalpakistan som det värst drabbade
området, och hur Moskvas styrning förvandlade Aralsjön till ett vitt, livlöst saltträsk, ett
ekologiskt katastrofområde. Författarna hänvisade till Kaipbergenov, som menade att regionen
inte önskat sig detta, utan att det var en följd av centralplaneringen och den yttersta följden av
en kriminell ekonomisk politik. Den ekonomiska politiken ifråga gällde monokulturen kring
bomullen, och författarna fokuserade långt på den ekonomiska och miljöpolitiska aspekten
kring själva bomullsodlingen.83 De som drabbades värst var de 3–4 miljoner invånare som
bodde i regionen närmast Aralsjön, och författarna lyfte upp samma problematik som Goldman,
nämligen sjunkande vattennivåer, ökande sjukdomar och ökad exponering för gödslings-,
bekämpnings- och ogräsmedel. Feshbach och Friendly beskrev också de skeenden som
Goldman förutsåg på 1970-talet, således nådde endast en åttondel av vattenmängden år 1989
Aralsjön, jämfört med år 1960, eftersom Amu-Darja och Syr-Darja avletts till ett växande
nätverk av dåligt planerade, ofodrade bevattningsfåror som ödslade åtminstone hälften, ibland
så mycket som 90%, av vattnet som borde gått till fälten. Därtill bar floderna med sig ökande
volymer av fosfater, ammoniak, nitrit, nitrat och klorerade kolväten.84
Författarna lyfte i sin analys upp att de första tecknen på tilltagande saltstormar gjordes av
sovjetiska kosmonauter 1975, enligt en brittisk källa, och 1981 hade 29 stormar identifierats,
vars frekvens och styrka tilltog när Aralsjöns volym minskade. Årligen bar stormarna mellan
90 och 140 miljoner ton salt och sand från ungefär 11 000 kvadratmeter av barlagd sjöbotten
till Belorusiska jordbruksmarker ca 2 000 kilometer nordväst om Aralsjön, eller också hälften
så långt sydöst om sjön, till Afghanistans snöfält där Amu-Darja har sin källa. Saltet drabbade
också dem som arbetade på fälten, genom giftigt saltregn som påverkade hälsan tydligt.
Författarna lyfte också upp att dricksvattnet i Karakalpakistan var orent, på alla stränder där
vattnet testades uppmättes halter av kemiska substanser som var långt över de föreskrivna
nivåerna, liksom även bakteriesamplet i två fall av tre. Författarna betonade samma sjukdomar
som Goldman uppmärksammade, vattenburna infektionssjukdomar såsom tyfus och hepatit var

82

Feshbach & Friendly, Ecocide, s. 73.
Feshbach & Friendly, Ecocide, s. 73–74.
84
Feshbach & Friendly, Ecocide, s. 74.
83

27

regionalt ledande orsaker till spädbarnsdödlighet, med 21% döda i Uzbekistan och 27% i
Turkmenistan. Författarna menade att Aralkatastrofen bara var ett skrämmande och aktuellt
uttryck för hur den sovjetiska politiken gentemot landsbygden, landsbygdsbefolkningen,
jordbruket och Centralasien kunde te sig. Att sjön förvandlades till öken var enligt författarna
en symbol för ett sextioårigt mönster av avsiktligt skapade ekocid.85
Feshbach och Friendly studerade också Aralproblematiken utgående från ett klassperspektiv,
där de förde fram teorin om att de centralasiatiska folken ansågs mindre värda av den sovjetiska
centralmakten på grund av sina turkiska och persiska språk och sin kultur. Språket och kulturen
fungerade också som en barriär mot integrering med slaverna i det europeiska Ryssland och de
gamla katolska nationerna Georgien och Armenien. Sedan 1970-talet hade centralasiens
muslimer varit den snabbast växande etniska folkgruppen i Sovjetunionen, och de var även de
fattigaste, de mest lantliga och, även under Gorbatjovs politiskt omvälvande år, de tystaste. Den
tystheten menade författarna att höll på att ta slut, då ekologiska katastrofer med konsekvenser
för människors hälsa hade potential att stimulera den första omfattande politiska utmaningen
mot Moskvastyrningen sedan bolsjevikerna med våld kväste självständighetsrörelser i
Centralasien under 1920-talet. Befolkningsökningen visade att om Sovjetunionen fortsatt
existera hade majoriteten av de sovjetiska medborgarna utgjorts av muslimska, centralasiatiska
folk redan under 2000-talet.86 Feshbach och Friendly kopplade också ihop situationen kring
Aralsjön med problemen som Röda Armén upplevde under slutet av 1980- och början av 1990talet, nämligen att antalet värnpliktiga minskade drastiskt. Författarna såg ett samband mellan
den försämrade folkhälsan i Centralasien och det faktum att den största befolkningstillväxten
också skedde där, och de problem som Röda Armén hade med att hitta grundfriska värnpliktiga.
De värnpliktigas andel i armén sjönk, samtidigt som hälsan hos de värnpliktiga som ryckte in
försämrades i allt snabbare grad. Författarna kopplade också ihop Röda Arméns försämrade
hälsa med arméns understödsfunktioner, nedsmutsning som en följd av militärmaterielindustrin
och det politiska uppvaknande i de baltiska staterna, Georgien och Armenien som minskade de
värnpliktiga från dessa områden, vilket gjorde att hälsotillståndet hos de värnpliktiga i
Centralasien fick mer uppmärksamhet, då de måste fylla upp de kvoter som annars lämnades
tomma.87

85

Feshbach & Friendly, Ecocide, s. 74–75.
Feshbach & Friendly, Ecocide, s. 75.
87
Feshbach & Friendly, Ecocide, s. 163–164.
86

28

Enligt Feschbach och Friendly framkom jordbrukspolitikens misskötsel tydligt i regionen runt
Aralsjön. Författarna fokuserade också på bevattningskanalerna, men huvudsakligen på deras
funktion snarare än den utbyggnad som Goldman behandlat. Genom Ferghana-kanalen som
byggdes 1939–1941 kom dricksvattnet att förgiftas samtidigt som uttorkningen av sjön började.
Kanalen var tänkt att skapa välstånd och bättre jordbruksförutsättningar, men hade i
verkligheten endast negativa följder. Efter andra världskriget hade konstbevattningen byggts ut
i en rask takt i Centralasien, mellan år 1965 och 1986 expanderade den bevattnade arealen med
2,3% årligen i Tadjikistan, Turkmenistan och Uzbekistan. Enligt Feshbach och Friendly var
konstruktionen av konstbevattningen dock så dålig att stora nivåer av bevattningsvolymen
stannade kvar i marken, trots dräneringsnätverk på 160 000 kilometer och över 8 000 vertikala
dräneringskanaler, vilket påverkade 985 bosättningar runt Aralsjön. Vattendränkt mark på ett
område av 1,5 miljoner hektar i Uzbekistan blev också så saltanrikad att jorden inte längre
kunde brukas.88 Pumpar och dränering skulle åtgärda problemet, men författarna framför kritik
mot det faktum att där de fungerade återförde de 60% av bevattningsvattnet direkt tillbaka till
floderna eller specifika dammar, där lokalbefolkningen ofta tog sitt dricksvatten, som således
var förgiftat med kemikalier och naturliga salter. Därtill användes samma flodvatten nedströms
också till bevattning, vilket innebar att det redan var kontaminerat då det nådde fälten.
Författarna betonar att myndigheten för markåtervinning och vattenresurser år 1988 erkände att
konstbevattningen resulterat i att ett område lika stort som Belgien tagits ur produktion, mer än
4,3 miljoner hektar gränsande till Aralsjön. Som en lösning på den låga avkastningen på
bomullsodlingen som följde av miljöproblemen framlade centralasiatiska partiledare en
lösning, där de små fruktträdgårdarna och trädgårdarna skulle omvandlas till odlingsmark. Som
en protest uppkom en populär slogan så tidigt som 1970: Ner med bomullen, länge leve
trädgårdarna.89
En annan följd av bomullsmonokulturen var enligt Feshbach och Friendly brist på livsmedel,
vilket bidrog till att den rurala dieten försämrades; år 1987 fick uzbeker endast 26% av det kött
och 42% av den mjölk som sovjetiska auktoriteter föreskrev som en medicinsk standard för god
hälsa. Enligt författarna chockades sovjetiska läsare av tidningsartiklar om svälten i
Turkmenistan i slutet av 1980-talet, samtidigt som journalister dokumenterade barn som svalt
redan innan de var födda. Medicinska journaler i Asjchabad dokumenterade att en av tre
nyfödda visade tecken på undernäring år 1989, och att 84% av ett urval på 197 barn i byar, i

88
89

Feshbach & Friendly, Ecocide, s. 76.
Feshbach & Friendly, Ecocide, s. 76.

29

ålderskategorin 3–12 månader, var undernärda. En stor del av kapitlet om Aralsjön ägnade
författarna åt en omfattande jämförelse av den medicinska situationen i Centralasien och den
övriga Sovjetunionen, en jämförelse som visar på den försummelse som regionen utsattes för.
Situationen var sämre såväl angående sjukvårdsplatser, sjukhusens utrustning, antalet läkare
och tillgången på medicin.90
Vidare betonade Feshbach och Friendly samma minskning av Aralsjöns klimatreglerande
förmåga som Goldman. Författarna lyfte upp hur frågan behandlades i sovjetiska medier. Redan
i början av 1980-talet skrev en uzbekisk journalist att det inte fanns något vatten för
befolkningen, och undrade hur man skulle lyckas bevattna de kvarvarande träden. Några år
senare tog en annan journalist upp frågan om att Aralsjöns närregion höll på att bli obeboeliga.
Muynak, som varit en välmående fiskehamn i Amu-Darja deltat hade vid 1990-talet blivit en
övergiven hamn, 70 kilometer från Aralsjöns sjunkande kust. Övergivna skepp och pråmar
rostade längs de forna strandkanterna och den kanal som grävts på 1980-talet i ett resultatlöst
försök att förlänga stadens tillgång till sjön. Under 1990-talet var den enda fisk som kom till
Muynaks processerier transporterad över 3 000 kilometer i tågens kylvagnar, och de sista 90
kilometrarna i lastbil, ett overkligt exempel på ekonomisk improvisation för att hålla liv i staden
och dess fiskenäring.91
Författarna menade att en av de tidiga segrarna för miljöaktivisterna under glasnost var den
petition som motsatte sig omvändandet av de sibiriska floderna för att rädda konstbevattningen
i Centralasien, och hjälpa upp situationen kring Aralsjön. Beslutet togs i Kreml kort efter
Tjernobylolyckan och verkade också beakta Gorbatjovs order till partifunktionärer i juni 1986
om att anpassa ett nytt arbetssätt i förhållande till de sovjetiska intellektuella.92 I Centralasien
kände många att omvändandet av de sibiriska floderna eventuellt kunde ha räddat Aralsjön,
men planen som gick tillbaka till 1973 strävade till att utöka bevattningen på de områden som
tillkom då Aralsjön drog sig tillbaka, inte till att rädda sjön. Författarna lyfte upp att hjärnorna
bakom flodomvändandet så sent som 1987 kallade Aralsjön för ett ”naturens fel”, och önskade
att den skulle ”dö på ett vackert vis”.93
Feshbach och Friendly tog upp de åtgärder som vidtogs under 1980-talets slut för att försöka
åtgärda situationen i regionen kring Aralsjön. Här framkom tydligt en skillnad till Goldman,

90

Feshbach & Friendly, Ecocide, s. 77–81.
Feshbach & Friendly, Ecocide, s. 78.
92
Feshbach & Friendly, Ecocide, s. 15.
93
Feshbach & Friendly, Ecocide, s. 83
91

30

eftersom inga sådana åtgärder var aktuella vid tiden för publiceringen av hans verk, medan de
utgjorde en relevant del i verken från 1990-talets början. För att rädda Aralsjön skapade
sovjetiska parti- och regeringsmedlemmar en speciell studiekommission och utfärdade sedan
ett dekret i oktober 1988 för att öka inflödet i både Amu-Darja och Syr-Darja och effektiviteten
inom konstbevattningen. Löftet var specifikt, en ökning med 8,7 kubikkilometer vatten skulle
ske före 1990, 15–17 kubikkilometer vid år 2000 och 20–21 kubikkilometer under de följande
femton åren. Genomförandet var enligt författarna dock långsamt eller obefintligt. Vid slutet av
år 1989 avgav Sovjetunionens Högsta sovjet en egen resolution, där de eftersökte en tävling för
att utveckla koncept som kunde återställa Aralsjön. Vid utgången av mars 1991 hade inget
sådant förslag presenterats, och Uzbekistans ordförande för parlamentets miljöavdelning
efterlyste ytterligare sex månader för att förfina utkastet till en ny resolution. Vad gällde
verkställande verksamhet ansåg ett expertmöte i Tasjkent 1990 att Kremls utsaga från 1988 var
en hägring, och även om 40 olika organisationer var involverade och en startbudget på 5
miljoner rubel fanns, fortsatte Aralsjön att sjunka och spädbarns- och mödradödligheten
fortsatte att stiga. Sovjetiska experter ansåg också att budgeten på 5 miljoner rubel var alltför
liten, och uppskattade att en budget på 12 miljoner rubel skulle vara nödvändig. Denna trend
av otillräckliga resurser för miljöskydds- och nedsmutsningspolitik menade författarna att var
genomgående inom alla förorenade resurser, från luft till vatten, och kännetecknade
Sovjetunionens sista år.94

3.5.

Troubled Lands, 1993

DJ Petersons verk Troubled Lands utgavs ett år efter Feshbach och Friendly, men en klar
distinktion kan ses mellan verkens angreppssätt. Där Feshbach och Friendly talade om ekocid
skildrade Peterson också en krass verklighet, dock utan att använda den laddade termen, även
om en hänvisning till Feshbach och Friendly finns i den avslutande bibliografin. Förutom att
presentera Aralsjöns historia fokuserade Peterson genomgående på miljöns degradering,
baserat på statistik och ekonomiska rapporter. Peterson förhöll sig relativt neutral i jämförelse
med Feshbach och Friendly, och återgav sina slutsatser mer vetenskapligt, och har därför
snarare likheter med Goldman, fastän det skiljer 21 år mellan verken. Verket baserade sig också
på tillgång till källmaterial i de arkiv som blev tillgängliga efter Sovjetunionens upplösning.
Peterson skrev, liksom Goldman och Feshbach och Friendly, en översiktshistoria över
miljödegraderingen i Sovjetunionen, och hans kapitel om Aralsjön var relativt kort jämfört med

94

Feshbach & Friendly, Ecocide, s. 86–87.

31

de två tidigare verken. Han använde sig långt av statistik utgiven av Goskompriroda, statens
kommitté för naturskydd. Peterson var vid utgivningen av verket doktorand vid University of
California Los Angeles (UCLA) center för sovjetstudier och hade även en doktorsexamen i
statsvetenskap

från

UCLA.

Under

tidsperioden

1989–1990

arbetade

han

som

forskningsanalytiker i München, där han specialiserade sig på sovjetiska inrikesfrågor.95
Peterson problematiserade de åtgärder som togs för att bromsa miljödegraderingen av Aralsjön.
Sommaren 1991 var 50 olika projekt på gång som behandlade Aralsjöregionens problem, men
bevis på att situationen förbättrades låg långt in framtiden, om sådana kunde uppnås över huvud
taget. Enligt Peterson rapporterade tidningen Pravda i slutet av 1991 att kvaliteten på
dricksvattnet inte förbättrats, samt att endast hälften av den budget som planerats för
konstruktions- och reparationskostnader av det kommunala vattendistributionsnätet använts. Ett
fel låg i att regimen och kommunistpartiets bevarandeåtgärder inte var tillräckliga för att
förhindra den katastrofartade minskningen av Aralsjöns volym. Planen fastställde ett minimum
på 8,7 kubikkilometer vatten till sjön under år 1990, vilket skulle öka till 20–21 kubikkilometer
år 2005. Peterson menade att dessa volymer var för lite, även om målet bara skulle vara att gå
jämnt ut med den naturliga avdunstningen från sjön. Peterson menade också att försöken att
förbättra dricksvattnet för befolkningen nedströms fokuserade på att leda vatten kontaminerat
med jordbrukskemikalier via speciella dräneringskanaler parallellt med floderna, vilket inte
förhindrade att det kontaminerade vattnet läckte tillbaka i returvattnet som sedan nådde
Aralsjön.96
Peterson utgick från att Sovjetunionen som stat offrade både naturens och medborgarnas
välmående för att uppnå ekonomisk och militär makt. Författaren drog också paralleller mellan
miljörörelserna och den växande aktivismen, och kopplade därmed ihop engagemanget för
naturen med den etniska uppväckelsen som en bidragande orsak till Sovjetunionens fall.
Liksom Goldman såg han främst ett ekonomiskt perspektiv bakom miljöförstöringen i
Sovjetunionen, och speciellt kring Aralsjön. Därtill lyfte Peterson, liksom Goldman, även upp
ideologin i samband med miljöskydd, så att sovjetstaten som en kommunistisk stat borde gjort
det möjligt att skydda miljön från kapitalismens baksidor. Peterson baserade sin forskning på
officiella regeringsrapporter om miljön, lokala medier, populär- och vetenskapliga tidskrifter
samt intervjuer. Liksom Feshbach och Friendly problematiserade Peterson dock den data och

95

Förlagets presentation av författaren, https://www.routledge.com/Troubled-Lands-The-Legacy-Of-SovietEnvironmental-Destruction/Peterson/p/book/9780367214937 hämtad den 29.3.2021.
96
DJ Peterson, Troubled Lands, s. 131–133.

32

de svårigheter som miljöforskare i Sovjetunionen ställdes inför gällande siffror och resultat.
Därtill medförde eko-glasnost mycket nytt material, vilket ytterligare försvårade kontrollen av
sanningshalt och pålitlighet i källorna. Även om de myndigheter Peterson talade med ofta lyfte
upp miljöproblemen inom Sovjetunionen som exceptionella drog Peterson, till skillnad från
Feshbach och Friendly, en klar parallell till västvärlden och andra utvecklings- och
industriländer, och menade att man måste ta ett steg tillbaka för att kunna se de likheter som
fanns, även om vissa problem fortsättningsvis kunde anses unika för Sovjetunionen.97
Peterson presenterade i sitt verk en kartläggning av skadorna på miljön som den ryska
vetenskapsakademin under ledning av Boris Kochurov skapat, bestående av tre stadier för
definierandet av miljöns nedgradering; konflikt-, kris- och katastrofzoner. Konfliktzonerna
definierades av miljöskador som var möjliga att återställa, till exempel överbetning och
överintensiv odling av jordbruksmark. Kriszonerna syftade på regioner där de destruktiva
följderna av ekonomin hade påverkat de lokala ekosystemen så mycket att de skulle ta årtionden
för områdena att återhämta sig, även under strikt beskydd. I vissa fall ansågs omständigheterna
så allvarliga att de påverkade människors möjlighet att leva i området, som till exempel området
kring Bajkalsjön, Ladogasjön och Volgafloden. Den värsta kategorin, katastrofzonerna, syftade
på områden där omständigheterna var så allvarliga att specialister avskrivit dem som
oreparerbara. Vid början av 1990-talet ansågs 45 regioner utgöra katastrofzoner, ungefär 3,3%
av hela det sovjetiska territoriet. Som katastrofzon klassades Karakalpakistan vid Aralsjön, de
lägre Volgaregionerna, Sibiriens Kutznetskbassäng och Ukrainas Donetsbassäng, och
Rysslands industribälte i södra Ural.98
I sin studie fokuserade Peterson liksom övriga författare på konstbevattningen som en
bidragande orsak till Aralsjöns öde. I sin studie lyfte Peterson upp att de centralasiatiska
republikerna börjat utöka bomullsodlingen från slutet av 1950-talet, främst Uzbekistan, genom
att utöka bevattningen i semitorra områden, och mellan 1960—1988 ökade produktionen av
bomull 80% i Uzbekistan och över 350% i grannlandet Turkmenistan. Under tidigt 1990-tal var
Sovjetunionen världens tredje största bomullsodlare, och över 60% av den bomullen odlades i
Uzbekistan. Peterson problematiserade utvecklingen, bland annat det faktum att ingenjörer
byggde den 1 100 kilometer långa Karakumkanalen för att ta vatten från floden Amu-Darja för
att skapa nya bomullsodlingar i Turkmenistans öknar. Vatten togs också på många andra platser
både i Amu-Darja och Syr-Darja i Kazakstan, Turkmenistan och Uzbekistan, innan floderna
97
98

Peterson, Troubled Lands, s. 14, 16–18.
Peterson, Troubled Lands, s. 27–29.

33

nådde Aralsjön. Dessa floder matade sjön med 50–70 kubikkilometer vatten årligen, men i
början av 1980-talet hade detta minskat till bara en bråkdel. Ett bra år fick sjön inte mer än 20
kubikkilometer vatten, samtidigt som avdunstningen uppgick till 30–36 kubikkilometer årligen.
Peterson var också den första författaren att omnämna att Aralsjöns volym vid 1990 hade sjunkit
med mer än 15 meter, och sjön minskat till ungefär hälften av sin tidigare storlek, vilket delade
sjön i Lilla Aral i norr, matad av Syr-Darja, och Stora Aral i söder matad av Amu-Darja. När
vattnet har sjunkit har salthalten ökat, från 10% per liter år 1960 till 27% per liter i slutet av
1980-talet. Den ökade salthalten utrotade enligt Peterson 20 av sjöns 24 fiskarter, vilket
resulterade i trålare som låg övergivna 70 kilometer från sjöns kuster. Vindstormar härjade den
utsatta sjöbottnen och drog upp tiotals miljoner ton sand, salt och samlat jordbruksavfall i luften
och spred det tusentals kilometer. Därtill bidrog sjöns minskande yta till att väderförhållandena
i regionen förändrades till ett mer kontinentalt klimat, vilket Goldman förutspått 1972, med
torrare och hetare somrar och kallare vintrar, samt att växtperioden krympte med ungefär 14
dagar. Allt detta hände medan bevattningskanalerna uppströms läckte i överflöd, ungefär
hälften av den volym som styrts bort från Aralsjön.99
Peterson fokuserade också på de direkta följderna av bevattningspolitiken i Centralasien, och
dess följder för Aralsjön. Problem som Peterson lyfte upp med konstbevattningen var till
exempel att ingenjörer i Asjchabad, Turkmenistans huvudstad, sedan tidigt 1970-tal försökt
förhindra att staden översvämmades med läckage från Karakumkanalen genom att borra 150
brunnar för att kunna pumpa vattnet ut ur staden. Som Feshbach och Friendly lyft upp tidigare
bidrog konstbevattningen till vattenmättad mark och höga grundvattennivåer. Peterson
påpekade också i sin studie att användningen av rudimentära och läckande bevattningsrör på
fälten resulterade i ojämn bevattning, med övervattning som resultat, och frånvaron av
tillräckliga dräneringssystem förhindrade att grundvattnet leddes tillbaka till floderna för
återanvändning. Där avrinningen samlades upp kom den inte heller till fördelaktig användning
enligt Peterson. Avrinning från bomulls- och risfälten längs Amu-Darjas lägre flöde återfördes
inte till floden, utan tilläts rinna mot en ökensvacka 200 kilometer sydväst om Aralsjön vid
gränsen mellan Turkmenistan och Karakalpakistan, där den giftiga sjön Sarakamysh bildades
som en följd. Resultatet av överbevattning och dålig dränering menade Peterson att var högre
vattennivåer på fälten, vilket bidrog till ökad saltanrikning av de övre jordlagren genom
avdunstningen av vatten. Peterson lyfte i sin studie upp rapporter som visade att de salthaltiga
områdena i Uzbekistan ökat med 40% från mitten av 1970-talet till slutet av 1980-talet, och de
99

Peterson, Troubled Lands, s. 128–131.

34

salthaltiga områdena påverkade därmed hälften av allt land under bevattning under tidigt 1990tal. I Karakalpakistan i Uzbekistan, som gränsade mot Aralsjön, var endast en fjärdedel av
485 000 hektar bevattningsland opåverkat av saltanrikningen, eftersom bönderna tvingades ta
bevattningsvatten som kom nerströms med redan förhöjda saltnivåer. I många regioner i
Centralasien var jorden så salthaltig att den såg snöpudrad ut. På vintern tillsatte många bönder
mer vatten för att försöka rena bort saltet, ofta med mer skadliga effekter som följd.100
Även Peterson lyfte upp Aralsjöproblematiken med fokus på vattnet som avleddes från AmuDarja och Syr-Darja, men han betonade även användningen av konstgödsel och
bekämpningsmedel i området som en bidragande orsak till miljöproblemen, och han redogjorde
även grundligare för politiken kring jordbruket. En av orsakerna bakom de öknar som bredde
ut sig i Centralasien ansåg Peterson var det misslyckade kollektiva jordbruket, och den lösning
som sovjetstaten föreslog för att få maten att räcka till, nämligen utbredd användning av
konstgödsling och bekämpningsmedel. Regeringen försåg bönderna med bekämpningsmedel
till väldigt låga priser, därtill saknades utbildning och information om hur medlen skulle
användas, vilket ledde till den utbredda jord- och vattenkontamineringen. I sin studie underströk
Peterson att konstgödslingen också starkt bidrog till den krisartade situationen kring Aralsjön,
ett faktum som inte behandlades i lika hög grad av övriga författare under 1990-talet. Förutom
konstbevattningen krävdes också gödselmedel eftersom den fattiga ökenjorden utarmats på
näringsämnen då planekonomin hindrade bönderna från att variera jorden med plantering av
andra grödor än bomull, och en ökning av olika typer av skadedjur tvingade bönderna att sätta
sin tillit till en ökad användning av bekämpningsmedel. Den sovjetiska regeringen erkände
själva 1989 att vissa områden i Tadjikistan översteg det sovjetiska medelsnittet med 3–5 gånger
högre årliga doser av bekämpningsmedel, Moldavien hade 9–10 gånger högre doser, medan
Armenien och Turkmenistan låg på doser 20–25 gånger högre än genomsnittet årligen.101 I
Turkmenistan användes 20–25 gånger mer bekämpningsmedel än det sovjetiska medeltalet
under 1980-talet. Peterson hänvisade i sin studie till David Smith, en amerikansk geograf
specialiserad på centralasiatiskt jordbruk, som fastställde att jordbruket i Uzbekistan använde
tio gånger mer bekämpningsmedel än den rekommenderade nivån i USA. Under hösten
använde jordbrukarna även starka defolianter102 för att förenkla skördandet av grödorna. Den
omåttliga användningen av bekämpningsmedel, konstgödsel och defolianter kontaminerade
100

Peterson, Troubled Lands, s. 131.
Peterson, Troubled Lands, s. 26.
102
Defolianter är ett medel som appliceras på bomullsodlingen för att fälla bladen och således göra skördandet
av själva bomullen enklare.
101

35

grundvattenreserverna,

eftersom

överflödig

bevattning

sköljde

stora

delar

av

jordbrukskemikalierna bort från fälten till grundvattenreserverna. Därtill hade de mindre
städerna nedströms undermåliga reningssystem för avloppsvatten, vilket resulterade i att
kommunalt och industriellt avfallsvatten släpptes ut i floderna obehandlat. Den giftiga
blandningen av jordbrukskemikalier, mineraler och avfall gjorde vattnet odrickbart för
människor och boskap, men trots det tvingades två tredjedelar av befolkningen nedströms längs
Amu-Darja ta sitt dricksvatten från floden, och vattnet förblev obehandlat på grund av brist på
alternativ.103
Peterson hänvisade i sin studie till tidningen Izvestiya som publicerade ett uttalande av en
delegat, Tulepbergen Kaipbergenov, vid den sovjetiska kongressen för folkledamöter våren
1989. Även Feshbach och Friendly hänvisade till samma delegats uttalande, som gavs som svar
på hur Gorbatjov beskrev läget i unionen. Delegaten var hemma från Karakalpakistan som
gränsade till Aralsjön. Till kommissionen för ekologi och rationellt användande av
naturresurser som skulle betjäna Högsta sovjet valdes som ordförande Kakimbek Salykov, även
han från Karakalpakistan.104 Bägge ledamöter från Karakalpakistan jämförde situationen i sin
region med en stor naturkatastrof, och betonade att människor blev invalider på grund av
miljödegraderingen, att odlingsmark var förgiftad och stympad samt att byar stod övergivna.
Delegaterna menade att om man flög över Aralsjöregionen skulle man se ett vitt saltträsk, där
saltet täckt marken som snö. Peterson hänvisade till Kakimbek Salykov, som år 1990 noterade
att tre fjärdedelar av befolkningen i hans hemregion led av olika sjukdomar. Peterson hänvisade
även till Kaipbergenov och hans uttalande om att det kunde anses farligt att odla frukt och
grönsaker i regionen, eftersom odlingsmarken som givit människorna föda blivit förstörd för
gott, och att vetenskapen så långt inte kunnat rena något av de kontaminerade landområdena
från ogräsmedel, pesticider och defolianter som applicerats tonvis på alla hektar av odlingsmark
under de gångna åren. Delegaten påstod också att om man luktade på jorden skulle man bara
känna lukten av kemikalier. Även antalet deformerade spädbarn och handikappade ökade
oroväckande snabbt. Peterson hänvisade till Kaipbergenov som menade att det var svårt att tro
att det skulle finnas en enda frisk människa kvar i Aralsjöregionen vid nästa århundrades början,
samt att det var centralplaneringen som stod bakom den extremt kriminala ekonomiska
politiken.105

103

Peterson, Troubled Lands, s. 130–131.
Peterson, Troubled Lands, s. 193.
105
Peterson, Troubled Lands, s. 193.
104

36

I sin studie ansåg Peterson att Aralsjöregionen kunde anses jämföras med ett långsamt
Tjernobyl genom hotet av jordbrukskemikalier ovan jord och kontaminerat vatten nerifrån,
vilket var en påfrestning som regionens hälsovårdssystem inte var kapabelt att hantera. Värt att
notera är dock att Peterson inte använder sig av termen ekocid, även om hans analys i övrigt
lyfter upp samma negativa konsekvenser som Feshbach och Friendly, och användandet av
liknelsen med Tjernobyl knappast är mer neutral. Peterson lyfte upp de dystra siffror som
rapporterades av tidningen Argumenty i fakty, att den officiella spädbarnsdödligheten enligt
statistiken stigit från 44,7 döda per 1 000 levandefödda år 1965 till så mycket som 90 döda per
1 000 levandefödda år 1986. Fyra femtedelar av regionens kvinnor och barn led av anemi, i
regionen norr om Aralsjön ökade fallen av tyfus med 30 gånger mellan år 1974–1989, och viral
hepatit med sju gånger, därtill ökade fallen av tuberkulos och cancer också. Fall av böldpest
konstaterades dessutom, vilket framhävde regionens tillbakagång till förmoderna tider. Dessa
konsekvenser förutsågs flera årtionden tidigare, men staten misslyckades med att implementera
planer för att hushålla med bevattningsresurserna, eller tillåta bönderna att byta till mindre
vattenkrävande grödor. Peterson lyfte i sin studie upp att många forskare kring 1990 trodde att
Aralsjön var utom räddning, och att det enda man kunde hoppas på inom den närmaste
framtiden var att degraderingen inte skulle gå lika fort som den gjort.106
Peterson fokuserade i sin studie på de åtgärder som vidtagits för att försöka hindra eller
omvända nedgraderingen av Aralsjön. I september 1988 gav sovjetregimen och
centralkommittén för det kommunistiska partiet ut ett gemensamt beslut om att med flera
komplexa åtgärder rädda sjön från de allvarliga brister som drabbat den i det förgångna. Den
första av de tredelade åtgärderna fokuserade på miljödegraderingen, såsom att minska på
mängden vatten avsedd för jordbruket, renovera och uppgradera existerande bevattningssystem
samt begränsa nya stora projekt från 1991 framåt. Planen krävde också plantering av vegetation
i kustområdena och på den utsatta sjöbottnen för att förhindra ytterligare vinderosion. Den andra
delen av programmet fokuserade på det allmänna hälsotillståndet, och krävde en utveckling av
den kommunala vattendistributionen, strikt övervakning av vattenkvalitetsstandarder och
förbättrad hälsovård. Den tredje sektionen fokuserade på en mångfacetterad plan för ekonomisk
utveckling för att motverka den sammantagna sociala situationen i området.107
Lösningen till Aralsjöns situation och regionens ekonomiska hållbarhet vore enligt Peterson en
förändrad jordbruksstruktur i området, genom en minskad areal för bomullsodlingen och
106
107

Peterson, Troubled Lands, s. 131.
Peterson, Troubled Lands, s. 134.

37

möjligheten att plantera grödor som krävde mindre bevattning. Politiker i området hade uttryckt
intresse för att byta grödor, men på kort sikt var det ekonomiskt ohållbart, eftersom bomullen
utgjorde hårdvaluta för regionen, med en nettoinkomst på 700 miljoner dollar årligen under
tidigt 1990-tal. Ett annat alternativ enligt Peterson var att reparera och förnya
bevattningsutrustningen som var i ett undermåligt skick, samt att ta i bruk nyare,
vattenbesparande teknologi och teknik. Den största vattenbesparande insatsen kunde göras om
avdunstningen och läckagen från bevattningsprojekt kunde minskas, genom att isolera
kanalerna och byta ut plöjda kanaler till droppsystem. Arbetet skulle dock vara av monumental
karaktär, eftersom det fanns 180 000 kilometer av bevattningskanaler i Centralasien, av vilka
endast 10% hade antifiltreringsfoder. Peterson noterade vidare att andra kostsamma aspekter av
Aralsjöproblematiken kvarstod, till exempel kontroll av vattennedsmutsning, tillhandahållandet
av rent dricksvatten, och en lösning på hälsokrisen i området, av vilka alla tävlade om de små
resurser som fanns att tillgå. Peterson hänvisade till Lester Brown på World Watch Institute,
som påpekade att regionens befolkning hade en tillväxttakt på 3% årligen, vilket bara
motsvarades av länder i Afrika. En snabbt växande befolkning ökade kraven på vattentillgången
ännu mer, medan en liten statsbudget skulle räcka till både för att täcka de sociala behoven
samtidigt som omgivningen behövde återställas. En större befolkning krävde också fler
arbetsplatser, vilket Peterson menade att ökade trycket på att behålla jordbrukets struktur.108
Fastän sovjetregimen år 1986 planerade att skrota Sibaralprojektet med omvändandet av
sibiriska floder till Centralasien lyfte Peterson, liksom Feshbach och Friendly, upp att många i
Aralsjöregionen ansåg att det var den enda möjliga lösningen på krisen. Möjligheten att
omvända de sibiriska floderna försvann slutgiltigt i och med den ryska nationella uppväckelsen
och den ryska självständigheten. När sovjetmakten upplöstes försvann också möjligheten till
betydande ekonomiska investeringsfonder för att omstrukturera den centralasiatiska ekonomin
enligt förslagen ovan. Peterson omnämnde att centralasiatiska delegater på ett miljömöte för
regionen lyft upp frågan om flodernas omvändande igen, så sent som i oktober 1991, trots att
Sovjetunionen upplösts. Peterson problematiserade det faktum att ett av de grundläggande
problemen i regionen, nämligen att bevattningsvattnet tillhandahållits bönderna i regionen så
gott som gratis under alla årtionden, genomgående negligerats av analytiker som försökt finna
en lösning på situationen. Peterson menade att genom en prishöjning på vatten för
jordbruksproducenterna skulle en effektiveringsprocess krävas både för användandet av vattnet
och för anskaffande av vattenbesparande utrustning, samt skapa intäkter för att finansiera
108

Peterson, Troubled Lands, s. 133.

38

Aralsjöns återupprättelse. Ledarna i regionen hade inte använt tillvägagångssättet av rädsla för
de mäktiga jordbrukarna och att de stigande kostnaderna kunde försämra jordbrukets
konkurrenskraft och därmed skada exporten. Alternativa grödor kunde vara den fruktodling
som fanns innan Moskvas bomullskampanj började, eller opium. Regionen led redan vid
tidpunkten av utökad saltanrikning, med 35% av jordbruksjorden i Tadjikistan och 80% i
Turkmenistan, så en omstrukturering behövde fås till stånd relativt snabbt.109

3.6.

Sammanfattning av den tidiga forskningens likheter och olikheter

I kapitlet presenteras de likheter och skillnader som jag genom den komparativa närläsningen
kommit fram till mellan de olika verken som analyserats ovan. För att ge en inblick i hur verken
bemöttes under sin samtid har också en bokrecension per verk inkluderats.
De tre verken behandlade alla bevattningssystemen som den avgörande faktorn bakom
Aralsjöns volymminskning, men de fokuserade på olika aspekter av dem. Medan Goldman
främst belyste problemen med utbyggnaden av nätverket, vilket var samtida med hans verk,
fokuserade de övriga två verken mer på följderna av bevattningsnätet och hur det i sin tur
bidragit till en degradering av miljön. I en recension av Goldmans verk betonade Samuel
Lieberstein år 1974 verkets roll som en föregångare inom miljödegradering i Sovjetunionen.
Goldmans slutsatser menar Lieberstein att var nya och överraskande, samt att ett antal nya
forskningsfrågor väcktes i samband med läsning av verket.110 Under början av 1990-talet fick
forskare i väst också tillgång till nytt material som i högre grad belyste den politik som förts
kring Aralsjön i synnerhet och miljöpolitiken i allmänhet. Peterson gav till skillnad från de
övriga författarna en hel del utrymme åt de bekämpningsmedel som bidrog till flodernas och
vattnets nedsmutsning, och behandlade Aralsjön under rubriken om miljöproblem som drabbar
land, snarare än vatten. Petersons verk recenserades av Michael Waller år 1995. Waller ansåg
att Peterson på ett behändigt sätt presenterade Goskomprirordas statistik, och därtill lyckades
undvika de fällor som Waller ansåg var typiska för skildringar om Sovjetunionens miljöpolitik,
nämligen avsaknaden av jämförande data, avsaknaden av jämförande vad gäller källorna till
nedsmutsningen eller inräknandet av orsaker som inte direkt har att göra med miljön, samt att
Peterson redogjorde för förändring, både bra och dålig, i fall där en förändring kommit till stånd.
Detta menade Waller att saknades hos några av samtidens mer sensationslystna författare inom

109

Peterson, Troubled Lands, s. 134–135.
Samuel Lieberstein, “Reviewed work: The Spoils of Progress: Environmental Pollution in the Soviet Union by
Marshall I. Goldman”, Technology and Culture 15 (1974:1), s. 126.
110

39

ämnet.111 Samtidigt som verkens olikheter jämfördes målades en bredare bild av Aralsjöns
situation under 1970–1990-talet upp. Alla författare behandlade också omvändandet av de
sibiriska floderna, som av vissa sovjetiska forskare ansågs utgöra lösningen på problemet man
själv skapat. Ingen av författarna ansåg att den lösningen utgjorde någon reell möjlighet, utan
den behandlades främst som ett exempel på hur man i Sovjetunionen ansåg att miljön kunde
underkastas människan och tämjas enligt de ekonomiska behoven. Ingen av författarna
framförde heller någon egen synpunkt på hur problematiken kunden lösas, de lyfte endast kort
upp de lösningar som sovjetstaten själv lanserat.
Det som skiljde verkena åt var främst hur författarna framförde sina teser. Medan Goldman och
Petersons verk var mer akademiska och neutrala använde Feshbach och Friendly sig av ett mer
populärvetenskapligt språk, och deras verk riktade sig även till mer populärhistoriskt
intresserade. Feshbach och Friendlys verk var dock anmärkningsvärt när det utkom, dels genom
användningen av termen ekocid, dels genom författarnas yrkespositioner. Mark B. Tauger skrev
en recension om Ecocide in the USSR då verket utkom, i vilken han menade att verket gav en
överblickshistoria av miljödegraderingen i Sovjetunionen. Tauger menade ändå att författarna
kunde ha analyserat följderna av dessa ekocid mer djupgående än de gjorde, och att de delvis
förbisåg de likheter som fanns mellan amerikanska och sovjetiska tjänstemän som gynnade
förstörelse i framstegens och vinstens namn.112 Gemensamt för alla tre verk var att författarna
hade en gedigen kunskap om ämnet, även om de verkade utgående från olika ämnesinriktningar
och forskningsperspektiv. Värt att nämna är också att Peterson inte refererade till någondera av
de övriga verken, men omnämnde Feshbach och Friendly i sin bibliografi. Däremot används
alla tre verk i det här kapitlet genomgående som referenser i den nyare forskningen om Aralsjön,
vilken behandlas i de följande kapitlen.

111

Michael Waller, “Reviewed Work: Troubled Lands: The Legacy of Soviet Environmental Destruction by DJ
Peterson”, The Slavonic and East European Review 73 (1995:2), s. 386–387.
112
Tauger, “Reviewed work”, s. 96.

40

4. Forskningen om Aralsjön under tidigt 2000-tal
I kapitlet analyseras de verk och forskningsartiklar som utkom under år 2000–2010 och som i
tillräcklig omfattning inkluderade Aralsjön. Först ges en kort sammanfattning över
Aralsjökrisens utveckling under 1990-talet.
Under 1990-talet förbättrades balansnivåerna i Aralsjön något då ökad nederbörd i bergen
bidrog till ett större flöde i floderna, och en minskning med 12% skedde i uttaget av
konstbevattningsvatten. Under perioden 1999–2002 påverkades Amu-Darja av extrem torka i
bergen där floden hade sin källa, vilket betydde att bara Syr-Darja matade Aralsjön under
tidsperioden. Åtgärder för att delvis återställa eller bevara Lilla Aral tog sin början 2005, då
Världsbanken och Kazakstans regering för 85 miljoner dollar färdigställde dikesprojektet KokAral, en damm på 13 kilometer som förhindrade flödet från Lilla Aral till Stora Aral. IFAS
(International Fund for the Aral Sea) har innehaft huvudansvaret för det senaste
rehabiliteringsprogrammet, som strävade till att förbättra den sociala och ekologiska situationen
kring Aralsjön från 2003–2010. Andra aktörer som bidragit till olika program för Aralsjöns
rehabilitering är bland annat USAID, Europeiska unionen, FN, UNESCO, UNDP (United
Nations Development Program) och NATO.113 Tack vare oväntat stora volymer i vinterflödet i
Syr-Darja ökade Lilla Arals volym snabbare än förväntat.114 Mellan 1960 och januari 2006
sjönk Lilla Aralsjön med 13 meter och Stora Aralsjön med 23 meter. En kanalflod förband de
två sjöarna, med flöde från Lilla till Stora Aral främst under vårens springflod, och ett mycket
mindre eller obefintligt flöde resten av året. Sammanlagt minskade de båda sjöarnas areal med
74% och volymen med 90%. Satellitbilder från år 2005 visade att Stora Aral delat sig i tre skilda
sjöar, en djup västlig sjö och en grund östlig sjö sammankopplade av en smal kanal, samt en
avskuren vik vid Tshche-Bas.115 Därtill anslöts ön Vozrozhdeniya år 2001 till fastlandet, ett
problem som behandlas av Micklin i kapitel 4.2. På karta 3 nedan ser man hur Vozrozhdeniya
återanslutits till fastlandet.

113

Micklin, ”The Aral Sea Disaster” s. 27–59.
Micklin, “The Aral Sea Disaster”, s. 53.
115
Micklin, “The Aral Sea Disaster”, s. 50–53.
114

41

Karta 3. Aralsjön den 25 augusti år 2000.116

4.1.

Creeping Environmental Problems, 2004

Philip H. Glantz editerade ett verk som fokuserade på långsamt framskridande miljöproblem
(CEP:s, Creeping Environmental Problems) i Aralsjöregionen, tillsammans med ett antal övriga
forskare, de flesta med rötter i Sovjetunionen. Verket utkom första gången 1999, men upplagan
som använts för analysen är från 2004, därav placeringen i detta kapitel. Glantz angreppssätt
skiljde sig relativt mycket från forskningen under 1990-talet. Verket fick ekonomiskt stöd av
UNEP (United Nations Environment Programme), som ansåg att författarens avsikt att
sammanställa ett verk över hur uppkomsten av miljöproblemen skett över en längre tid, och
särskilja trösklar i utvecklingen, utgjorde ett bidrag för att samtiden kunde lära sig något av
historien. De långsamt framskridande miljöproblemen definierade Glantz som problem som
uppstår under lång tid, utvecklas i mindre skala och genom en långsam kumulativ process,
såsom avskogning, ökenspridning och torka. Han framhöll också att beslutsfattare världen över
hade svårt att förhålla sig till dessa långsamma förändringsprocesser, medan samhällen i
allmänhet reagerade fortare på kriser med en mer överraskande orsak, till exempel jordskalv
och översvämningar.117 Glantz menade att några positiva förändringar åstadkommits i

116
117

https://earthobservatory.nasa.gov/world-of-change/AralSea hämtad den 10.3.2021.
Glantz “Introduction”, Creeping environmental Problems, s. 4–5.

42

Aralsjöregionen, men framhöll också att räddandet av sjön var effektivare i början av 1990talet och att politiker i Aralsjöregionen inte fått till stånd den förändring som skulle behövts.118
Glantz lyfte som några orsaker bakom Aralsjökrisen upp det faktum att sovjetregimen från
Moskva dominerat regionen, det ensidiga beroendet av bomullsodlingen, den snabba
utökningen av bevattningssystemen, totalitära regimer, en kontrollerad press, otillräcklig
användning av kostnad-nytta-analyser samt det kalla kriget. Offer för krisen menade han att
utgjordes av bland annat kvinnor och barn i regionen, regional flora och fauna, jordkvalitet,
luftkvalitet, grund- och ytvattenkvalitet, miljömässig hållbarhet, samhällelig motståndskraft
samt att vissa centralasiatiska administrativa distrikt drabbats tydligt. Värt att notera är att
Glantz lyfte upp att vetskap om dessa problem uppkommit mycket tidigare än den allmänna
opinionen, och att vissa sovjetiska forskare varit medvetna om problemen nästan från deras
uppkomst, under 1960–1980-talen. Han refererade även till J.H. Davis, som redan 1956 skrev
om Aralsjöproblematiken.119
Glantz introducerade också termen NIMBY, Not In My Back Yard, som syftar till att politiker
ofta har lätt att fatta beslut som påverkar miljön, så länge dess påverkan inte syns där de själva
bor. Därmed presenterar Glantz ett politiskt perspektiv som inte behandlats av tidigare
forskning. I fallet med Aralsjön menade Glantz att politiker i Kreml eller Tasjkent inte själva
upplevde konsekvenserna av den miljöpolitik som fördes, och de konsekvenser som blev allt
tydligare i regionen kring Aralsjön.120 Glantz listade några av de långsamt framskridande
miljöproblemen i Aralsjöregionen, bland annat utökningen av bomullsodlingen, Aralsjöns
sjunkande havsnivå, Amu-Darja och Syr-Darjas minskande inflöden i Aralsjön, försämrad
vattenkvalitet i båda floderna och i Aralsjön, degradering av ekosystemen i flodernas deltan och
minskning av fisk i Aralsjön. Minskningen av fisk fick enligt författaren politikerna i regionen
att delvis inse att den förda politiken hade påverkat Aralsjön, då fiskindustrin i slutet av 1970talet befann sig i ett tillstånd av oförhindrad nedgång. Glantz poängterade att den försämrade
situationen för fiskindustrin och hamnstäderna Aralsk och Muynak redan beskrevs av Goldman
1972. Övriga CEP:s som Glantz omnämnde var ökningen i sjukdomar i Aralsjöregionen, med
en hänvisning till Feshbach.121

118

Glantz, “Introduction”, Creeping Environmental Problems, s. x.
Michael H. Glantz, “Sustainable development and creeping environmental problems in the Aral Sea region”,
Creeping Environmental Problems and Sustainable Development in the Aral Sea Basin, ed. Michael H. Glantz
(Cambridge: Cambridge University Press, 2004), s. 1–2.
120
Glantz, “Sustainable development”, s. 7.
121
Glantz, “Sustainable development”, s. 7–13, 14.
119

43

Glantz problematiserade kronologin kring Aralsjökrisen, och menade att Aralsjön fick status
som en krisregion vid år 1960, även om dateringen är omstridd. Därtill lyfte han upp år 1986
som en brytningspunkt, då Gorbatjov införde glasnost-politiken, samt åren 1991–1992, då de
centralasiatiska republikerna började agera mer som självständiga republiker än som delar av
det forna Sovjetunionen. Författaren betonade att även UNEP publicerade en diagnostik över
Aralsjöns situation år 1992, som lyfte upp problem som de nyligen självständiga
centralasiatiska republikernas ledare stod inför. Som en följd av UNEPS rapport menade Glantz
att övriga NGO:s och internationella organisationer motiverades att hantera begäranden om
hjälp från de centralasiatiska ledarna för att hantera krisen.122
Glantz hänvisade till Anthony Downs definiering av fem olika stadier för CEP:s, som hade en
liknande analogi som samhället i fråga om hur man förhöll sig till miljöförändringarna. Glantz
definierade enligt Downs skala det förproblematiska stadiet gällande Aralsjön till mitten av
1960-talet eller tidigare, då de första tecknen på ovanliga förändringar i närmiljön börjat synas.
Downs skala definierade det andra stadiet som ett alarmerande uppvaknande och euforisk
entusiasm, vilket Glantz menade att inträffade gällande Aralsjön först i mitten av 1980-talet, på
grund av ett trögt politiskt system, och förhoppningen om att omvändandet av de sibiriska
floderna skulle löst problemet. Downs tredje stadium var kostnadsrealisering angående
framsteg, vilket Glantz ansåg inträffade då omfattningen av skadorna på Aralsjön började synas
ordentligt, men entusiasmen för att lösa problemen bleknade snabbt när det framgick hur
mycket det skulle kosta. Downs fjärde och femte stadium utgjordes av en minskning av det
intensiva allmänna intresset för problemet, samt det postproblematiska stadiet. Glantz kopplade
ihop stadium fyra med kostnadsfrågan i stadium tre, vilket lett till ett minskat allmänt intresse
för att åtgärda problemen. Det femte stadiet menade Glantz att ännu inte nåtts, eftersom
problemen vid tiden för verkets utgivning ännu inte blivit föremål för konkreta åtgärder.123
Några av de slutsatser Glantz drog var att en medvetenhet om sammankopplingen av
problemområdet kring Aralsjön och regionerna uppströms behövdes. Därtill skulle det vara av
betydelse att studera vilka metoder som kunde fungera för att ekonomiskt motivera samarbete
mellan staterna uppströms och staterna som gränsar till Aralsjön. Ett annat faktum som Glantz
lyfte upp var att medvetenheten om CEP:s måste utökas, samt att lokala aktörer måste
involveras i problemlösningsprocessen.124

122

Glantz, “Sustainable development”, s. 16.
Glantz, “Sustainable development”, s. 20.
124
Glantz, “Sustainable development”, s. 21–23.
123

44

4.2.

The Aral Sea Disaster, 2006

Presentationen av Aralsjöns situation i inledningen till kapitel tre baserar sig delvis på Philip
Micklins forskningsartikel The Aral Sea Disaster från 2006. Micklin är geograf och gav en
sammanfattad presentation av Aralsjöns situation, som även tangerade regionens historia och
sociala situation. Micklin med flera gav också ut verket The Aral Sea: The Devastation and
Partial Rehabilitation of a Great Lake 2014, vilket inte används i analysen då det endast finns
bakom betalmur. Artikeln om Aralsjön skiljde sig drastiskt från de tidigare verken så till vida
att det inte endast var sovjettiden som stod i fokus, utan Micklin behandlade även det
biståndsarbete och den utveckling som Aralsjöregionen fått ta del av under 2000-talet. Micklin
behandlade sjöns geologiska historia, men fokuserade även på den degradering som skett under
sovjettiden ur ett miljöhistoriskt perspektiv. Vidare fokuserade han på de konsekvenser som
sjön drabbats av, både ur ett ekologiskt och ett samhälleligt perspektiv.
Till skillnad från verken skrivna under 1990-talet behandlade Micklin också de försök som
gjorts för att förbättra sjöns situation, och han är därmed den första författaren i analysen som
fokuserade på hur problemet kunde lösas, istället för att anknyta det till historisk utveckling
med ideologiska tendenser. En orsak till denna skillnad är förstås tidsperspektivet, då artikeln
är skriven femton år efter Sovjetunionens upplösning, och således hade Micklin möjlighet att
anlägga ett annorlunda perspektiv än de tidigare verken. Micklin använder sig också av ett
annorlunda källmaterial än övriga författare, och i hans referenser finns inga av de övriga
verken som behandlas i analysen med. Micklin gick också in på Aralsjöns framtid, vilket är ett
perspektiv som de andra författarna bara berört mycket kortfattat. Liksom de tidigare verken
betonade han dock att det var konstbevattningen som utgjorde det huvudsakliga problemet, och
för att Aralsjön skulle kunna återgå till sin forna storlek innan 2070 behövdes en ökning i
inflödet på 450%, vilket endast kunde uppnås om konstbevattningen minskades drastiskt.125
Liksom de tidigare författarna poängterade Micklin att konstbevattningen i området var
omodern och ineffektiv, ingen större förändring hade alltså skett sedan Goldmans verk
publicerades 1972, och samma fenomen lyftes upp av Feshbach och Friendly samt Peterson i
början av 1990-talet. Konstbevattningen hade inte förbättrats sedan 1990-talet, underhållet var
bristfälligt och de självständiga staterna kunde inte genomföra de reparationer och
förnyelsearbeten som skulle krävts på grund av de höga kostnaderna. Bomullen utgjorde
fortsättningsvis huvudnäringen i regionen, men en minskning hade skett från 45 % till 25% från
125

Micklin, “The Aral Sea Disaster”, s. 60.

45

1990–1998, medan mer vattensnåla växter ökade under tidsperioden. De två huvudsakliga
staterna, Uzbekistan och Turkmenistan, var dock negativt inställda till att minska
bomullsodlingen ytterligare, eftersom den utgjorde en nyckelposition i införskaffandet av
utländsk valuta. En ytterligare minskning av det konstbevattnade området var därmed
osannolik, tvärtom hade alla de forna sovjetrepublikerna utom Kazakstan för avsikt att utöka
konstbevattningen för att svara på den ökande efterfrågan av livsmedel för en växande
befolkning. Att Aralsjön skulle återställas till sin forna storlek ansåg därmed Micklin vara en
omöjlighet, men han motsatte sig också den tidigare synpunkten att Aralsjön kommer torka ut
under 2000-talet. Micklin menade att även om vattnet från Amu-Darja och Syr-Darja helt skulle
sina skulle ändå grundvattnet, smältvatten, regn och dräneringsvatten från konstbevattningen
vara tillräckligt för att underhålla upp till fem separata sjöar, som däremot skulle vara av litet
ekologiskt eller ekonomiskt värde på grund av sin höga salthalt.126
Micklin behandlade, liksom verken från 1990-talet, omvändandet av de sibiriska floderna, som
han ansåg kunde utgöra en lösning, om än en dyr och ineffektiv sådan. Han betonade att
planerna på flodernas omvändande inte helt gavs upp i och med Gorbatjovs regering, utan att
de har fortlevt bland med Centralasiens regerings- och vattenhanteringscirklar, och även fått
understöd av vissa vattenhanteringsansvariga i Ryssland, såsom Juri Luzhkov, borgmästare i
Moskva. Projektet var dock nästintill omöjligt att genomföra på grund av en kostnad på
åtminstone 30 miljarder dollar, och brist på tillräcklig finansiering för själva byggandet.
Världsbanken, som för övrigt stött arbetet i området, hade en miljöpolicy som inte tillät dem att
delta i projekt av den typen. Det fanns även en utbredd opposition i Ryssland om att skicka
vatten från ryska floder till Centralasien, där man ansåg att det skulle slösas bort. Avdunstning
och vattenuttag längs med vägen skulle också bidra till att den faktiska mängden vatten som
nådde Aralsjön inte var värd projektets storlek och omfattning.127
Micklin lyfte också upp ett annat problem med Aralsjön, som inte omnämnts i tidigare verk.
Det handlade om ön Vozrozhdeniya, en under 1950-talet liten isolerad ö i Aralsjöns mitt, som
valdes ut av den sovjetiska militären till testplats för det sekretessbelagda programmet för
biologiska vapen. Från 1950-talet till 1990-talet hade ett antal genetiskt modifierade patogener
med hög dödlighet och stor smittspridning, bland annat antrax, pest, tyfus, smittkoppor och
andra sjukdomsframkallande organismer framställts på ön. Programmen upphörde med
Sovjetunionens upplösning 1991, och sovjetarmén antogs ha vidtagit åtgärder för att sanera ön
126
127

Micklin, “The Aral Sea Disaster”, s. 61.
Micklin, “The Aral Sea Disaster”, s. 62.

46

innan de lämnade den. Sedan 1960-talet då sjön sjunkit och blivit grundare har ön växt till sig,
och 2001 anslöts ön till fastlandet i söder och bildar numera en stor halvö. Farhågor fanns om
att några av organismerna överlevt och kunde spridas till fastlandet via infekterade gnagare,
eller att terrorister skulle få tillgång till dem. Under tidigt 2000-tal sponsrade USA sex miljoner
dollar och sände ett expertteam till den före detta ön för att hjälpa Uzbekistans regering att
försäkra sig om att eventuellt överlevande organismer förstörts.128
Micklin ägnade en stor del av sin artikel åt vad som kunde göras och hur Aralsjöns utveckling
skulle se ut i framtiden. Han baserade sig långt på resultaten från egna forskningsresor i
området, och såg att Lilla Aral i norr delvis gått att rehabilitera, samt att projekt för att förbättra
situationen i Amu-Darjas delta var under arbete år 2006. För fortsatt forskning gav Micklin
förslag på en studie av hur Aralsjöns ekologi och miljö utvecklades över tid, samt att mer
forskning behövdes om Stora Aral för att se om rehabiliteringsförsöken var värda att
genomföra. Därtill behövde salthalten i Stora Aral lika noggrann uppföljning som under
Sovjettiden, vilket visade på att Sovjetunionen inte helt misslyckades med att försöka åtgärda
den katastrof man varit med om att skapa.129

4.3.

The Predatory Tribute-taking State, 2009

I sitt kapitel om rysk och sovjetisk miljöhistoria i antologin The Environment and World History
antog Douglas R. Weiner en nästan provocerande ton, och ifrågasatte den sovjetiska
miljödegraderingen som en följd av ett imperialistiskt tankesätt som han spårade tillbaka till
mongolernas erövring av det tidiga Kiev-Rus-riket på 1200-talet. Från mongolerna, via KievRus-rikets sentida starka ledare till tsarerna och Sovjetunionen, såg Weiner en kontinuerlig
mentalitet där tributtagande skedde genom militärmakt och auktoritet. Ohindrade av lagen, men
eventuellt dämpade av traditioner, kunde dessa ledare fritt utnyttja både befolkningen och
resurserna för sina egna syften.130 Weiners synsätt kunde snarast liknas vid Feschbach och
Friendlys, de negativa aspekterna fick mycket uppmärksamhet, även om angreppssättet var
annorlunda än nämnda författares. David Moon framförde kritik mot Weiners artikel, och
menade att artikeln manade till diskussion och var skriven på ett provocerande sätt. John R.
McNeill har däremot lyft upp Weiner som en syntetiserande sammanfattning över sovjetisk
miljöhistoria.131

128

Micklin, “The Aral Sea Disaster”, s. 57.
Micklin, “The Aral Sea Disaster”, s. 67–68.
130
Weiner, “The Predatory Tribute-Taking State”, s. 276–277.
131
David Moon, “The Curious Case of the Marginalisation” s. 41.
129

47

Weiner anlade också ett mycket bredare tidsperspektiv än majoriteten av de övriga författarna,
och såg andra orsaker till miljödegraderingen under sovjetperioden än strikt ekonomiska och
ideologiska skäl. Weiner omnämnde i sin text den italienska forskaren Michael Confino och
dennes studie av hushållningen på adelsgårdar i Ryssland under tsartiden, där tre kärnimpulser
tydliggörs. Dessa tre kärnimpulser definierade Confino som önskan om en högre inkomst,
oviljan att göra nödvändiga investeringar i tid och brist på tålamod att invänta resultaten av
investeringarna, samt en önskan om att hålla träldomen fortlevande. Av dessa drog Weiner
paralleller för alla punkter till det sovjetiska samhället. Sovjetregimens kollektivisering av
jordbruket såg Weiner som ett träldomens återinförande under nya, men lika grymma
tributtagande ledare som i historien.132 Vad gällde det totalitära systemet hänvisade Weiner till
Josephsons verk Totalitarian Science and Technology, där Josephson myntade uttrycket
”gigantomani” för de stora, kostsamma projekt som staten lät genomföra, ibland utan någon
direkt nytta, såsom kanalen från Östersjön till Vita havet, vilken blev omöjlig att navigera för
de skepp den var planerad för.133 Weiner menade att staten genom att utmåla naturen som en
fiende kunde rättfärdiga de enorma mobiliseringskampanjer som krävdes för omformning av
naturen, bland annat Stalins plan för omformandet av naturen 1948, Chrusjtjovs plan för
brytandet av nytt land, och Brezjnevs plan för omvändandet av de sibiriska floderna för att
rädda Aralsjön. Weiner bortsåg också i hög grad från marxismens inblandning som ett skäl för
den sovjetiska miljödegraderingen, och framhöll istället de traditioner av tributtagande som
tidigare beskrivits.134
Gällande Aralsjön lyfte Weiner fram den miljödegradering som skedde där och i övriga
Centralasien som ett typiskt exempel på imperialistiskt landanvändande. Som tidigare författare
lyfte Weiner också upp problemet med förhöjda salthalter, orent dricksvatten, vissa djurarters
försvinnande och ett katastrofalt epidemiologiskt läge. Weiner beskrev Aralsjöregionen som ett
problem av samma omfattning som Tjernobylkatastrofen, vilket utgör en likhet till Peterson.
Weiner gav också, i likhet med Micklin, utrymme till ön Vozrozhdeniya, där tester för
biologiska vapen utförts, och ansåg att en global epidemi kunde startas genom restmaterial från
testerna. I fallet med omvändandet av de sibiriska floderna, eller Sibaralprojektet, ansåg Weiner
att det var ett genomgående mönster för tributtagarna att lösa sina problem genom att överföra
dem till en annan region, ålderskohort eller sektor. Därtill betonade Weiner att omvändandet av
de sibiriska floderna kunde ha fått globala konsekvenser, då det varmare flodvattnet inte skulle
132

Weiner, “The Predatory Tribute-Taking State”, s. 281, 284.
Weiner, “The Predatory Tribute-Taking State”, s. 284–285.
134
Weiner, “The Predatory Tribute-Taking State”, s. 289–290, 292.
133

48

fortsatt rinna ut i Ishavet, samt att stora delar av södra Sibirien skulle blivit översvämmat i
processen.135 I motsats till övriga verk från tidsperioden varnade Weiner för att Aralsjön med
säkerhet skulle försvinna inom två årtionden, då ingen ytterligare minskning av
bomullsodlandet skett.136
Weiners slutsats var att den transparens som hade krävts för att åtgärda Aralsjön inte kunde
uppmanas i ett system som fortlevde i traditionerna av militariserade tributtagare, därtill var
den

symboliska

användningen

av

teknik

och

den

arroganta,

autokratiska

beslutsfattandemodellen bidragande orsaker till miljöns degradering under sovjettiden. Också
den höga graden av militarisering av samhället ansåg Weiner att bidragit på ett betydande sätt
till genomförandet av de miljödegraderande projekten. Vid tiden för Weiners verk ansågs
sexton regioner av det forna Sovjetunionen allvarligt nedsmutsade, med Aralsjön i spetsen,
därtill fanns åtminstone två ytterligare områden som enligt författaren också borde
medräknas.137 Problem som författaren lyfte upp för det fortsatta miljöarbetet var dels
uppdelningen i självständiga stater och Putins eliminerande av ministeriet för naturskydd år
2006, vilket Uzbekistan tog modell av och avskaffade sitt ministerium för naturskydd. Därtill
framhöll Weiner att mentaliteten hos befolkningen i det upplösta Sovjetunionen förhindrade
samarbeten mellan olika grupptillhörigheter, ett faktum som han härledde till den tusenåriga
historien av att ha blivit styrda av tributtagande, militariserade ledare. Därtill menade Weiner
att Putins regering också effektivt förhindrat närvaron av utländska NGO:s sedan 2006, vilket
påverkade miljösamarbetet.138

4.4.

Sammanfattning över litteraturen

I underkapitlet presenteras texternas likheter och skillnader, samt hur de förhållit sig till verken
under 1990-talet.
Verken från 2000-talets början problematiserade den tidigare ganska likartade skildringen av
Aralsjöproblematiken, och förde fram nya synsätt och teorier om problemens orsak och verkan.
Glantz behandlade utförligt politikernas ställningstagande till miljödegraderingen i stort, medan
Weiner förde fram ett nytt synsätt på miljödegraderingen och tillämpade ett längre
tidsperspektiv. Micklin angrep ämnet främst ur en geografisk synpunkt, och fokuserade även
mer på framtiden och den utveckling som Aralsjöregionen de facto sett. Därtill kan ett mer
135

Weiner, “The Predatory Tribute-Taking State”, s. 296.
Weiner, “The Predatory Tribute-Taking State”, s. 297.
137
Weiner, “The Predatory Tribute-Taking State”, s. 297–299.
138
Weiner, “The Predatory Tribute-Taking State”, s. 302–304.
136

49

ämnesövergripande och komparativt synsätt anas. Nya problem som tangerades var ön
Vozrozhdeniya, som också behandlas av verken i följande kapitel. Både Micklin och Weiner
problematiserade öns anslutning till fastlandet. Ifrågasättande av de tidigare verken från 1990talets början framfördes, men Glantz hänvisade till och Weiner lutade sig på Feshbach och
Friendly i sina studier. Weiner omfattade i hög grad mycket av den i analysen tidigare nämnda
forskningen om miljödegradering i stort och Aralsjön specifikt, förutom Feshbach även SätreÅlander, Glantz, Micklin och Goldman. Micklins källmaterial hade mindre likheter med övriga
verks, medan Glantz hänvisade till Goldman, Feshbach och Friendly och Micklin. Fastän Glanz
och Weiner hänvisade till Feshbach och Friendly ifrågasattes inte ekocid-termen eller
författarnas angreppssätt, vilket är förvånande. Weiners verk stack ut ur mängden med sitt
provocerande antagande om tributtagande, och han anlade också ett längre tidsperspektiv än de
övriga författarna, och såg bakgrunden till Aralsjöproblematiken på ett annat sätt än övriga
författare i analysen. Weiners verk problematiserades av Moon och berömdes av McNeill, och
verkar ha varit relativt provocerande då verket utgavs.

50

5. Forskningen om Aralsjön 2010–2020
I kapitlet analyseras de verk och forskningsartiklar som publicerats mellan 2010–2020. I
realiteten är det sista verket dock utgivet redan 2018. Först presenteras en kort sammanfattning
över hur situationen kring Aralsjön utvecklats under 2010-talet.
I september 2009 hade Aralsjön separerats till fyra små sjöar. Kok-Aral-dammen och diket som
kontrollerade flödet från Lilla Aral till Stora Aral hade stabiliserat och höjt volymen i Lilla
Aral. De stabiliserande projekt som inletts av IFAS och Världsbanken under tidigt 2000-tal
resulterade i en lägre salthalt i Lilla Aral, salthalten sjönk till under 10 gram per liter, vilket
varit salthalten före år 1960. Detta möjliggjorde en återupptagning av fisket, även om dess
sysselsättande effekt bara var en bråkdel av vad den varit under 1960- och 1970-talen.139 Stora
Aral hade inte samma tur, den djupare västliga bassängen hade sjunkit med 26 meter och hade
en salthalt som översteg 100 gram per liter, detsamma hände med den östliga bassängen som
förvandlades till en liten saltig damm med salthalter på över 150 gram per liter. Under 2010
fick den lilla dammen dock mer inflöde från Amu-Darja.140 År 2017 var inflödet från Syr-Darja
större än vanligt, och ledde till att vatten med låg salthalt spillde över dammen till Stora Aral.
Lilla Aralsjöns fiske har återhämtat sig betydligt sedan anläggandet av Kok-Aral-dammen blev
färdigt år 2005, och fiskefångsten har ökat från 695 meterton år 2005 till 6 000 meterton år
2016. Överflödigt vatten från Kok-Aral-dammen har släppts ut och bildat en sjö i sydvästlig
riktning från dammen, som ibland även fyller på den östra bassängen av Stora Aral.141 Lilla
Aral räddades tack vare Kok-Aral-dammen, eftersom Kazakstan beslöt att vidta åtgärder för
den vattenmassa som låg inom statens territorium. Räddandet av Lilla Aral i norr är en
framgångshistoria och ett exempel på ekologisk restaurering i stor skala.
År 2014 torkade den östliga bassängen av Stora Aral bort helt och hållet, och området
kännetecknades istället av Karalkumöknen, vilken är den nyaste öknen på jorden.142 Amu-Darja
som matar Stora Aral används fortfarande i stor utsträckning för konstbevattning av bomull i
Uzbekistan. Bomull utgör fortfarande den största exportvaran, ett faktum som inte verkar
förändras, och chanserna för Stora Arals olika bassänger att öka i volym är därmed små. En
139

Philip Micklin “The Future Aral Sea: hope and despair”, Environmental Earth Sciences 75 (2016:5), s. 7–9.
Micklin, ‘’The Future Aral Sea’’, s. 9.
141
Philip Micklin et al., Partial Recovery of the North Aral Sea: A Water Management Success Story in Central
Asia, s.3–4.
https://www.researchgate.net/publication/325589926_PARTIAL_RECOVERY_OF_THE_NORTH_ARAL_SEA_A_W
ATER_MANAGEMENT_SUCCESS_STORY_IN_CENTRAL_ASIA hämtad den 10.3.2021.
142
Jeremy Williams “Can the Aral Sea be Restored?”, The Earthbound Report (11.12.2020).
https://earthbound.report/2020/12/11/can-the-aral-sea-be-restored/ hämtad den 10.3.2021.
140

51

åtgärd som vidtagits av uzbekiska myndigheter är plantering av saxaulplantor. Saxaul, på latin
Haloxylon, är ett träd med rotsystem som gräver sig djupt ner i jakten på vatten, det är salttåligt
och pollineras med vind, vilket gör att det kan växa i den saltiga Karalkumöknen. På lång sikt
kanske dessa planteringar kan möjliggöra etablering av ytterligare vegetation, och ha en
påverkan på mikroklimatet i regionen, genom ökande regn och minskad risk för fortsatt
ökenutbredning.143 Som karta 4 visar skedde en betydande förändring mellan 2011 och 2014,
då den östliga sjön helt torkat bort.

Karta 4. Aralsjön den 15 augusti 2011 och den 19 augusti 2014.144

5.1.

An Environmental History, 2013

I verket An Environmental History of Russia behandlade Josephson med flera Sovjetunionens
miljöhistoria, samt hur Ryssland fortsatt med många av de miljöpolitiska åtgärder som
sovjetstaten påbörjade. Verket är publicerat 2013, men Peterson har även publicerat en
forskningsartikel, Industrial Deserts: Industry, Science and the Destruction of Nature in the
Soviet Union, år 2007.145 Josephson presenterade verket som ett försök att skriva en omfattande

143

Jeremy Williams, “From Sea to Desert to Forest”, The Earthbound Report (15.12.2020).
https://earthbound.report/2020/12/15/from-sea-to-desert-to-forest/ hämtad den 10.3.2021.
144
https://earthobservatory.nasa.gov/world-of-change/AralSea hämtad den 10.3.2021.
145
Paul Josephson, “Industrial Deserts: Industry, Science and the Destruction of Nature in the Soviet Union”,
The Slavonic and East European Review 85 (2007:2), s.294–321.

52

miljöhistoria om Sovjetunionen, eftersom han och de övriga författarna ansåg att något sådant
verk inte existerade som i tillräcklig omfattning behandlade institutionerna, aktörerna och
ideologin som låg till grund för Sovjetunionens moderniseringsexperiment. Josephson gjorde
också en komparativ analys i högre grad än tidigare verk, och drog paralleller mellan
Sovjetunionen och de industriella revolutionerna i Europa och Nordamerika, och hur de alla
kännetecknades av slösande med resurser och åstadkom utbredd förorening. En annan likhet
som Josephson betonade var att även om dessa länder hade goda avsikter, och ville skydda den
nationella säkerheten, arbeta för folkhälsan och förbättra medborgarnas dagliga liv, fick
utvecklingen ofta oanade och omfattande sociala och miljömässiga följder.146 Josephson förhöll
sig genomgående kritisk till Sovjetunionens miljöpolitik, och språket i verket påminner om
Feshbach och Friendlys. Josephson hänvisade direkt till Murray Feshbach och gav författaren
rätt i att sovjetstaten nästan medvetet förgiftat sina egna medborgare.147 Josephson inledde sitt
stycke om Aralsjön med att konstatera att Aralsjöns förstörelse var total, samt att Aralsjön
utsattes för en långsam strypning under två årtionden för att möjliggöra bomullsodlingen, men
också odlingen av säd, frukt och grönsaker, produkter som konsumerades av priviligierade
människor i Sovjetunionens städer.148
Också Josephson var, liksom Feshbach och Friendly, inne på ett klassperspektiv då han
ifrågasatte Aralsjöns uttorkning som en konsekvens av att sjön befann sig på de torra stäpperna
i södra Sovjetasien, mitt bland olika muslimska folk, och att myndigheterna i Moskva därför
visade litet intresse för sjöns degradering. Aralsjöns uttorkning orsakades enligt Josephson,
liksom generellt av övriga författare, främst av vattenuttaget från floderna som förser sjön med
vatten, vilket resulterade i att sjön minskade.149 Flödet från Amu-Darja och Syr-Darja styrdes
om för att användas till grandiosa bevattningsprojekt för att Sovjetunionen skulle slippa
importera spannmål från väst, vilket ledde till 80% minskning av vattenvolymen i Aralsjön
under en tidsperiod på mindre än 40 år, vilket resulterade i att sjön blev saltigare än havet.150
Den bakomliggande orsaken var byggandet av bevattningssystem i Uzbekistan, och
användningen av flodernas vatten till bevattningssystemen gjorde att floderna nästan försvunnit
på 1970-talet. Josephson framhöll att Centralasien var det främsta området i Sovjetunionen för
konstbevattning, men redan under 1950-talet användes de flesta floder maximalt, och tekniska

146

Josephson, An Environmental History, s. 2–3.
Josephson, An Environmental History, s. 257.
148
Josephson, An Environmental History, s. 232.
149
Josephson, An Environmental History, s. 232.
150
Josephson, An Environmental History, s. 81.
147

53

och ekonomiska problem förhindrade vidare utnyttjande av Amu-Darja, som var den största
floden i regionen.151 Giftiga salter och andra bekämpningsmedel förgiftade dricksvattnet, och
orsakade tarmsjukdomar som hepatit, cancer i halsen och tyfus. Spädbarnsdödligheten i den
autonoma republiken Karakalpakistan steg enligt Josephson till nivåer jämförbara med vissa
afrikanska länder, vilket var anmärkningsvärt för ett industrialiserat land.152 Josephson framhöll
i sin studie att författaren Sergej Zalygin samlade andra författare, journalister och forskare med
sig, och försökte med skydd av den populära litteraturtidskriften Novy Mir som han blev
redaktör för skapa en plattform för opposition mot förstörelsen av Aralsjön och det sibiriska
flodprojektet. Gruppen kallade sig ”Aral-88”.153
Josephson menade att ett av de mest uppmärksammade projekten under Brezjneveran var
försöken att styra om floder från Sibirien till Centralasien, bland dem floden Ob.154 Josephson
lyfte upp att omvändandet av de sibiriska floderna sågs som en lösning på hur man kunde utöka
det bevattnade området i Centralasien, Aralsjöns räddning var inte det enda bakomliggande
motivet.155 Man planerade att styra om 10% av de sibiriska flodernas vattenflöde för att få vatten
till de europeiska delarna av Sovjetunionen och speciellt Centralasiens bomulls- och
fruktodlingar. Projektets omfattning jämförde Josephson med de egyptiska faraonernas
pyramidbyggen, då kanaler på upp till 1 500 kilometers längd, pumpstationer, infrastruktur med
vägar, elektricitet och industri skulle krävas för att genomföra projektet.156 Projektet med att
styra om floderna konstaterades vara säkra för omgivningen, fastän planerna för projektet var
klassificerade. Josephson hänvisade till Evgeni Fedorov, geofysiker, arktisk upptäckare och
medlem i Högsta Sovjet samt den sovjetiska fredskommittén, som år 1980 förutspådde att
Aralsjön skulle sjunka som en följd av konstbevattningen, och att sjön rentav kunde komma att
delas i två skilda bassänger. Josephson lyfte upp att Fedorovs slutsats trots detta var att
konstbevattningen var viktigare än Aralsjöns bevarande.157
Josephson liknade sitt verks angreppssätt med Weiners, då han definierade miljöhistorian i
verket som mer fokuserad på ekonomiska och politiska faktorer än övrig miljöhistoria vid
tidpunkten för verkets utgivande.158 Josephson gav i inledningen sitt medhåll till Feshbach och
151

Josephson, An Environmental History, s. 98.
Josephson, An Environmental History, s. 233.
153
Josephson, An Environmental History, s. 248.
154
Josephson, An Environmental History, s. 187.
155
Josephson, An Environmental History, s. 232.
156
Paul Josephson “War on Nature as Part of the Cold War”, Histories of the Cold War, eds. John R. McNeill &
Corinna R. Unger (New York: Cambridge University Press, 2010), s. 42.
157
Josephson, An Environmental History, s. 232, 250.
158
Josephson, An Environmental History, s. 6.
152

54

Friendlys term ekocid, och menade att Sovjetunionen på grund av ekonomiska, politiska och
ideologiska skäl vidtog utvecklingsprogram som hade direkta och indirekta följder för miljön,
för alla människor, ekosystem och för all flora och fauna. Josephson betonade dock att även
detta förfarande hade sina likheter med Europa och Nordamerika.159

5.2.

A Transdisciplinary Study of the Disappearance of the Aral Sea, 2016

Idamaria Fusco och Desirée A.L. Quagliarotti skrev om Aralsjön ur ett ekonomiskt och
historiskt perspektiv, där de ansåg att orsakerna bakom den förda ekonomin och de politiska
beslut som togs speciellt under 1960-talet kunde anses gå längre tillbaka i historien. Dessa
beslut orsakade den socioekonomiska och miljömässiga situationen för området. Bidragande
orsaker såg författarna i marxismens syn på naturen, vilket är ett angreppssätt som snarast kan
liknas med Goldman, och i Sovjetunionens målsättning att bygga en stark stat inom kalla krigets
maktbalans.160 Författarna lyfte upp marxismens bild av att endast kapitalistiska stater kunde
drabbas av miljödegradering, att den planerade ekonomin och det gemensamma resursägandet
skulle omöjliggöra att detsamma skedde i ett kommunistiskt land. Att så inte var fallet
konstaterade redan Goldman, och Fusco och Quagliarotti drog samma slutsats.161
En märkbar skillnad till övriga verk finns i författarnas geografiska anknytning gällande
Aralsjön, där de uppmärksammade att sjön eventuellt varit mycket liten under antiken, eftersom
den inte omnämndes av de gamla grekerna, och inte heller fanns med på de kartor Columbus
använde 1490, och författarna drog därmed slutsatsen att sjön antagligen varit väldigt grund
eller helt torr för cirka 300 år sedan. Minskningen av Aralsjön under 700–1200-talet
sammankopplades med konstbevattningen, medan lilla istiden under 1700–1900-talet bidrog
med ökat tillflöde till sjön. Författarna baserade sig på källor som studerade vattenbeståndet
utgående från historiska kartor, och slutsatserna skiljde sig markant till exempel från Micklins
och Goldmans återgivning av sjöns geografiska liv.
Därtill problematiserade författarna bomullsodlingens tillväxt under 1960-talet som den enda
orsaken till Aralsjöns försvinnande, utan ansåg att de bakomliggande orsakerna till
degraderingen även borde sökas inom ett längre tidsperspektiv, och att man borde beakta
Sovjetunionens intresse för att kolonisera Centralasien. Därtill var det inte endast bomull som
utgjorde en strategisk vara, även vete odlades i Centralasien, och när Sovjetunionen utökade
159

Josephson, An Environmental History, 12–13.
Idamaria Fusco & Desirée A.L. Quagliarotti, “A Transdisciplinary History of the Disappearance of the Aral
Sea”, Global Environment 9 (2016:2), s. 297.
161
Fusco & Quagliarotti,”A Transdisciplinary History”, s. 331.
160

55

odlingen av bägge dessa grödor bidrog det till överexploatering av jordbruksmarkerna och
floderna. Ursprunget till den ökande exploateringen av Centralasien gick enligt Fusco och
Quagliarotti tillbaka till tsartiden, och försöken att omforma nomader till bofasta jordbrukare.
Under sovjettiden bidrog inflyttning från det övriga imperiet till etniska oroligheter i
Centralasien, och allt större områden av mager jord skulle utnyttjas för att öka produktiviteten
av jordbruksarealen. Koloniseringen av Centralasien menade författarna att påbörjades under
Katarina den stora på 1760-talet, främst på grund av de lukrativa handelsvägarna i området.
Stolypins jordbruksreform 1906 uppmanade till fortsatt inflyttning till Centralasien, och
bomullsodlingen utökades i takt med konstbevattningen, och den transsibiriska järnvägen
gjorde export möjlig. Fusco och Quagliarotti lyfte liksom Weiner upp fenomenet med
tributtagande, och menade att Sovjetunionen i brist på kolonier istället utnyttjade landsbygden
som sin koloni.162 Genom Stalins femårsplaner sattes hårt tryck på jordbruket, och
bomullsodlingen ökade också. Efter andra världskriget behövde ekonomin återupplivas, och
återigen offrades jordbruket, utan möjlighet till en hållbar utveckling. Trycket på jordbruket i
Centralasien ökade också, speciellt sedan Uzbekistan gjort det möjligt för Sovjetunionen att
exportera bomull i början av 1950-talet. Författarna lyfter i studien upp att Chrusjtjovs politiska
kampanj om att bryta nytt land år 1954 bidrog till ibruktagandet av marginaliserade områden
och förstärkte fokuset på monokultur. Under Brezjnevtiden åsidosattes nytt land-kampanjen,
och fokus skiftade istället till en ökande användning av kemikalier, och sommaren 1966
föreslogs omvändandet av de sibiriska floderna för att råda bot på svårigheterna i
vattentillgången och förvaringen.163
Även Fusco och Quagliarotti lyfte upp ön Vozrozhdeniya, och de tester av biologiska vapen
som utförts där sedan ett laboratorium byggts 1948. År 1954 förstorades området och döptes
till Aralsk-7, och blev en av de huvudsakliga testplatserna för Sovjetunionens biologiska
krigsföring. Författarna lyfte upp att testerna tillförde ytterligare miljödegradering, där alla
följder eventuellt inte ännu var kända. Det huvudsakliga problemet var dock Aralsjöns
uttorkande. Under den tolfte femårsplanen 1986–1990 övergavs Sibaralprojektet slutligen, efter
Tjernobylkatastrofen 1986 och en ökande miljömedvetenhet, vilket väckte missnöje hos
befolkningen i Centralasien, vilket även behandlats av flera av de tidigare författarna. Den
allmänna opinionen var att livssituationen för miljontals människor som livnärt sig av Aralsjön
var hemsk, och Moskva, som ansågs ansvarig för den politik som var skyldig till degraderingen,

162
163

Fusco & Quagliarotti, ”A Transdisciplinary History”, s. 301–302, 304.
Fusco & Quagliarotti, ”A Transdisciplinary History”, s. 309–310, 315.

56

lämnade regionen åt sitt eget öde. År 1988 försökte regeringen minska på bomullsodlingen för
att tillföra mer vatten till Aralsjön fram till år 2005, men Aralsjöproblemet gick inte att lösa på
några år enbart genom en minskning av bomullsodlingen. Författarna påpekade att Aralsjön
blev ett internationellt problem i och med Sovjetunionens upplösning och de nya
centralasiatiska staternas självständighet, och således blev frågan mer svårlöst.164
Även Fusco och Quagliarotti behandlade i sin studie den negativa inställningen till Aralsjön
som många forskare och partimedlemmar hade. Idén om utökad konstbevattning från AmuDarja och Syr-Darja spårade författarna tillbaka till tsartiden, då Aleksandr Ivanovich Voeikov,
som studerade klimatet, skrev att Aralsjön var ett naturens misstag och en onödig
avdunstningsplats, och förespråkade användning av den torrlagda sjöbotten som jordbruksmark
istället.165 Fusco och Quagliarotti lyfte upp samma geografiska fenomen gällande sjön som
Micklin, men tillade även att då sjön delats i fyra mindre delar, försvann den sydöstra sjön helt
och hållet 2009. År 2014 hade den östra bassängen torkat upp så mycket att den på NASA:s
bilder (karta 4) såg ut som en öken, Karalkum, medan Lilla Aral delvis återhämtat sig tack vare
byggandet av den kanal som även Micklin omnämnde.166 Förutom att nämna alla de redan
tidigare omtalade hälsoproblemen ansåg författarna att det huvudsakliga hälsohotet kom från
Vozrozhdeniya och de öppna testområden som fanns där. När laboratoriet stängde 1991
lämnades containrar som inte var ordentlig lagrade eller förstörda, och läckor utvecklades.
Samma oro för spridning av ämnen från ön som Micklin omnämnt nämndes även av Fusco och
Quagliarotti.167
Författarna lyfte upp att en av orsakerna till Sovjetunionens miljödegradering stod att finna i
den strikt applicerade marxistiska arbetsteorin, nämligen att arbete ansågs vara den
huvudsakliga faktorn utgående från vilken en produkts värde bestämdes. Råvarorna var således
utan värde tills de bearbetades till en produkt skapad av arbetaren. Detta tankesätt ledde till att
råvaror som vatten, el, skog, mineraler och andra naturresurser allokerades till användaren
gratis, vilket skapade ett incitament för överexploatering av dem. I fallet med Aralsjön betydde
detta att rationellt användande av vattnet helt uteslöts, och endast värdet av vatten i form av
konstbevattning för bomullsproduktionen ansågs ha ett värde, och inte Aralsjön i sig med dess
fiske och ekologiska tjänster. Termen ”eko-perestrojka” har myntats för studiet av
Sovjetunionens historiska förhållningssätt till förhållandet mellan människan och naturen.
164

Fusco & Quagliarotti, “A Transdisciplinary History”, s. 316–318.
Fusco & Quagliarotti, ”A Transdisciplinary History”, s. 318.
166
Fusco & Quagliarotti, ”A Transdisciplinary History”, s. 326.
167
Fusco & Quagliarotti, “A Transdisciplinary History”, s. 329.
165

57

Sedan oktoberrevolutionen hade ledarna försökt forma både naturen och människan efter planer
och diktat som de skapade.168 Författarna konstaterade också att både Sovjetunionen och
västvärlden hade samma antropocentriska synsätt, att naturen bara existerade för att vara
människan till nytta. Författarna lyfte upp att naturen är motståndskraftig, som i exemplet med
norra Aral, som delvis återhämtat sig, men också att människan inte skall utmana naturens
gränser, som i fallet med södra Aral.169
Slutsatsen som Fusco och Quagliarotti drog är att Aralsjökrisen var nära sammankopplad med
Sovjetunionens försök att omforma Centralasien till en agrikulturell koloni. Därtill spelade
Sovjetunionens tankeparadigm in, men också den bredare kontexten av en historisk era driven
av tekniska framsteg inom kalla krigets tudelade värld. För att förstå Aralsjöns situation lyfte
författarna upp att deras fallstudie bör sättas in i en bredare historisk och politisk kontext.
Slutligen liknade författarna Aralsjöns historia med undergången av andra civilisationer som
överskattat de naturresurser de var beroende av, som till exempel Mayariket, men att historien
också ger lärdomar som bör tas till vara för att undvika liknande miljökatastrofer i framtiden.170

5.3.

Sea Changes, 2016

I sin doktorsavhandling från 2016 presenterade William Wheeler ett annorlunda synsätt i studiet
av Aralsjön. Wheeler är antropolog och utförde fältstudier i Aralsjöregionen mellan 2012 och
2014.171 I sin doktorsavhandling studerade han fisket vid Aralsjön och dess utveckling,
påverkan på närmiljön samt hur folket vid sjön förhöll sig till Aralsjökrisen. Wheeler ifrågasatte
liksom Fusco och Quagliarotti Aralsjöns historia före 1960, och kom till samma slutsats som
ovanstående författare, nämligen att sjön haft ett varierande liv med flera cykler av minskning
och ökning beroende på Amu-Darjas ändrade lopp.172
Wheeler menade också att teorin om Centralasien som en koloni under Sovjetunionen var för
enkel, och att nätverket istället bestod av mer komplexa mönster av ömsesidiga beroenden, där
Centralasien producerade råvaror för förädling i städerna, men också fick någonting i gengäld.
Wheeler menade att en distribuering av utveckling var gensvaret från Moskva, även om den var
ojämnt fördelad och även ledde till ojämn utsatthet för ekologisk skada. Wheeler betonade att
bomullen kom att ses som moderniseringens verktyg i Centralasien och att levnadsstandarden
168

Fusco & Quagliarotti, ”A Transdisciplinary History”, s. 332–333.
Fusco & Quagliarotti, ”A Transdisciplinary History”, s. 339–340.
170
Fusco & Quagliarotti, ”A Transdisciplinary History”, s. 341.
171
William Wheeler, Sea Changes: environment and political economy on the North Aral Sea, Kazakhstan (PhD
thesis, Goldsmiths College, University of London 2016), s. 17.
172
Wheeler, Sea Changes, s. 44.
169

58

steg tack vare inkomsterna från odlingen, vilket också utgjorde en del av det tidigare nämnda
distribueringsmönstret.173 Utvecklingen av bomullsodlingen i Centralasien sammankopplar
Wheeler med Tsarryssland och den brist på bomull som uppstod som en följd av det
amerikanska inbördeskriget under 1860-talet, vilket är ett mer globalt synsätt än vad som
behandlats i övriga verk i analysen. Planen genomfördes inte vid tidpunkten, endast två
bevattningssystem

anlades,

men

som

övriga

verk

också

lyft

upp

genomfördes

bevattningsarbetena i stor skala under sovjettiden.174 Wheeler lyfte också upp sovjetekonomin
som en knapphetsekonomi i likhet med Sätre-Ålander och Scott W. Palmer, vilket var av
betydelse både för fiskets och bomullsodlingens utveckling i regionen. Därtill betonade han
anläggandet av det hemliga kemiska laboratoriet på Vozrozhdeniya och anläggandet av
militärbaser i Aralsk, som han menade att också var ett sätt att integrera regionen. Wheeler
menade att Aralsjöregionens degradering var en del av en komplex ekologisk kris, orsakad dels
av bevattningssystemens politiska betydelse för partiapparaten, dels på grund av vattnets
avsaknad av ekonomiskt värde och svag centralstyrning.175 Wheeler stödde sig på Glantz,
Teichmann och Micklin i sin återgivning av Aralsjöns miljödegradering. Till skillnad från
övriga verk koncentrerade sig Wheeler också på hur människorna i Aralsjöregionen har upplevt
sjöns försvinnande. Han baserade sig på intervjuer med personer, och konstaterade att de flesta
inte har ett tydligt minne av en katastrof, och att sjöns tillbakagång inte upplevts som den stora
omvälvande händelsen som den ofta utmålas som. Tvärtom var det Sovjetunionens upplösning
som för människorna Wheeler intervjuat framstod som det mest omvälvande och krisartade.176
Wheeler menade att Aralsjökrisen fick bredare uppmärksamhet internationellt efter ett
reportage i National Geographic år 1990, och att problemet uppmärksammades som en global
katastrof. Han problematiserade verken utgivna under 1990-talets början som verk med
melodramatiska titlar och huvudfokus på kriser som Tjernobyl och Aralsjön, och lyfte specifikt
upp Ecocide in the USSR och Troubled Lands. Dessa verk menade Wheeler att betonades av ett
post-kalla-kriget-tänkande, där Sovjetunionen ensidigt framställdes som den ostabila och
destruktiva motståndaren, inkapabel att förhindra destruktiva effekter och ägna sig åt
miljöbevarande. Vidare betonade Wheeler i sin avhandling att Aralsjöns miljöproblem togs ur
sin kontext, och att man inte i tillräcklig omfattning studerade de politiska och ekonomiska

173

Wheeler, Sea Changes, s. 52.
Wheeler, Sea Changes, s. 46–48.
175
Wheeler, Sea Changes, s. 59–61.
176
Wheeler, Sea Changes, s. 87–90.
174

59

faktorerna bakom miljödegraderingen, utan endast skyllde Aralsjöns degradering på
Sovjetunionens gigantiska utvecklingsprojekt och naturförstörelsen som de orsakade.177
I samband med att de forna centralasiatiska sovjetrepublikerna blev självständiga lyfte Wheeler
också upp problemet med att Syr-Darja och Amu-Darja nu låg inom flera självständiga
republikers område. Wheeler problematiserade det faktum att fattiga Kirgizistan omvandlade
de reservoarer som byggts under sovjettiden för samlandet av bevattningsvatten till en resurs
för hydroelektricitet, vilket gjorde att överloppsvattnet släpptes ut på vintern istället för på
sommaren. Detta bidrog enligt Wheeler till svårigheter nedströms i Uzbekistan, som var
beroende av bevattningsvattnet för bomullsodlingen. Därtill var dammarna inte gjorda för att
klara av flodernas större vintervolym och den is som de medförde, vilket skapade flaskhalsar
vid dammarna och resulterade i vatten som rann ut i ökensänkor istället. Resultat var att ännu
mer vatten som kunde nått Aralsjön slösades bort.178 Sammanfattningsvis menade Wheeler att
miljödegraderingen inte kunde studeras utan att de ekonomiska och politiska processerna
studeras samtidigt. Slutsatsen som han drog i sin avhandling var att Aralsjön som återkommit
är ett postsocialistiskt hav, medan Aralsjön som försvann var ett socialistiskt hav, och att de
sociala relationer som det återkommande havet är en kontext av inte är samma kontext som det
försvinnande havet var en del av.179

5.4.

Soviet Irrigation Policies under Fire, 2018

Julia Obertreis studerade sambandet mellan ett ekologiskt uppvaknande i Centralasien och
vattenkrisen med Aralsjön i spetsen. Hon motsatte sig den tidigare uppfattningen om att
miljörörelserna skulle uppkommit plötsligt och fort under 1980-talet, vilket bland annat
Peterson, Josephson, Feschbach och Friendly framhållit, utan såg istället en förändringspunkt
kring år 1975, även om de mer allmänna effekterna lät vänta på sig till 1980-talet. Obertreis
hänvisade till McNeill, som menade att två olika etableringsetapper av miljörörelser kan ses i
världen, en med början under 1960-talet i väst och den andra under 1980-talet, då fattigare
länder och tredje världen började lansera miljöorganisationer och byråer. Kommunistiska
länder figurerar sällan inom internationell miljöhistoria under den här tidsperioden därför att
språkbarriären utgjorde ett problem, samt det tidiga stadium som forskningen om dessa ämnen
var i. Obertreis lyfte fram att miljöhistoria inom socialistiska stater var ett ämne som först under

177

Wheeler, Sea Changes, s. 136–137.
Wheeler, Sea Changes, s. 142.
179
Wheeler, Sea Changes, s. 179.
178

60

2010-talets senare hälft kommit att engagera historiker, även om grunden lagts under 1990talet.180
Centralasien ansåg Obertreis var av intresse eftersom det utgjorde det enda obestridda exemplet
på ett kolonialområde inom Sovjetunionen, samt på grund av de grava miljöproblem som
präglade dess sovjetiska och postsovjetiska historia. Obertreis hävdade att Centralasien länge
setts endast som en koloni eller som en utvecklingsrepublik. Orsaken till problemen ansåg
författaren stod att finna i kontexten av Sovjetunionens tekniska modernitet, som försökte
påfösas de centralasiatiska folken, samt den legitimering av sovjetmakten som möjliggjorde
planekonomi och partivälde. Den sovjetiska tekniska moderniteten legitimerade det sovjetiska
styret, och genomfördes av tekniska såväl som planeringsexperter och statstjänstemän.181
Aralsjöns uttorkning ansåg Obertreis att enbart utgjorde en bråkdel av de problem som den
sovjetiska satsningen på bomull och bevattningssystem resulterat i.182
Obertreis betoning på den tidigt framväxande miljömedvetenheten är ett uttalat försök att ta
avstånd från de tidigare ekocid-teorierna, som enligt författaren härstammar från en specifik
politisk och tidsmässig kontext, och som Obertreis ansåg vara otillfredsställande som
förklaringsmodeller vid utgivningen för verket, år 2018. Ekocid-narrativet menade Obertreis
att ensidigt har fokuserat på de miljöproblem som Sovjetunionen skapade, och därmed också
ensidigt fokuserat på 1980-talet som den plötsliga omvälvningspunkten för miljöaktivismens
uppvaknande. Obertreis förde i sin studie fram behovet av att rätta till den ovannämnda
kronologin och det ensidiga narrativet, utan att för den sakens skull nedtona miljöproblemens
omfattning.183 Obertreis fokuserade också på vad som gjordes åt miljödegraderingen på ett
juridiskt plan, och såg en utökning av lagar gällande miljön i de olika republikerna under 1960talet, och 1978 gavs ett nytt dekret om miljöskydd av centralregeringen. Även i den sovjetiska
konstitutionen från 1977 omnämndes miljöskydd, om än inte på så framträdande platser.
Författaren menade dock att de nya lagarna inte efterlevdes i högre grad än tidigare, men de
refererades gärna till av olika miljögrupper som ett mål i konstitutionen att värna om miljön.184
År 1978 besökte en liten expedition med namnet Zhivaia voda (levande vatten) Centralasien,
och bland annat Amu-Darja. Obertreis betonade att sådana expeditioner var en specialform av
180

Julia Obertreis, ”Soviet Irrigation Policies under Fire. Ecological Critique in Central Asia 1970s–1991”,
Eurasian Environments. Nature and Ecology in Imperial Russian and Soviet History, ed. Nicholas B. Breyfogle
(Pittsburgh: Pittsburgh University Press 2018), s. 113.
181
Obertreis, “Soviet Irrigation Policies under Fire”, s. 114.
182
Obertreis, ”Soviet Irrigation Policies under Fire”, s. 113.
183
Obertreis, ”Soviet Irrigation Policies under Fire”, s. 115.
184
Obertreis, ”Soviet Irrigation Policies under Fire”, s. 120.

61

icke-statliga organisationer. År 1980 intensifierades den kritiska diskursen om miljöproblem på
grund av utbredd vattenbrist. Officiella rapporter gav vid handen att bomullsskördarna stadigt
förbättrades, sanningen var att skördarna stagnerat. Obertreis hänvisade till tre agronomer som
kopplade ihop vattenbristen och saltanrikningen med de stagnerade bomullsskördarna, och
således gav en ekonomisk dimension åt de ekologiska problemen. Obertreis lyfte även upp en,
enlig henne, enastående artikel skriven av I. Kashimova år 1975, som framförde direkt kritik
mot de gigantiska utvecklingsprojekten, bland annat det som Kashimova kallade en attack på
öknen, och menade att i samband med brytandet av ny odlingsmark skulle underskottet på
vatten bara fortsätta öka. Obertreis betonade att Kahsimovas artikel var den enda för
tidsperioden direkt kritiska artikeln, skriven av en person från Centralasien, och att artikeln
öppnade upp för en ny fas av kritik som kom att bryta ut efter 1985. Sammantaget betonade
Obertreis att 1970-talet således kunde ses om en vändpunkt, där utrymmet för vad som kunde
sägas i den begränsade sfären för expert- och specialtidskrifter växte, och således skapades nya
diskurser i dessa forum som under 1980-talets senare hälft kom att ligga till grund för den
intensifierade kritiken mot miljödegraderingen.185
Obertreis påpekade också att den politiska utvecklingen i Centralasien skiljde sig från den
övriga Sovjetunionens. I oktober 1983 dog den uzbekistanska partiledaren Sharaf Rasidov, som
hade innehaft makten sedan 1959, och kort därefter, 1983–1984 skakades Uzbekistan av en så
kallad bomullsskandal, en storskalig straffkampanj riktad från Moskva mot korruption. Under
åren 1984–1985 avskedades hundratals högre tjänstemän inom den uzbekiska republiken, och
även fängelse- och dödsstraff utdelades. Resultatet var att halva den uzbekiska nomenklaturan
blev utbytt. Några av de allvarligaste anklagelserna enligt Obertreis var förfalskning av
bomullsskördarnas produktionssiffror. Moskvas reaktion mot vad som ansågs vara ett
centralasiatiskt svek blev förryskning och misstroende, vilket enligt Obertreis påverkade de
etniska relationerna i Centralasien och bidrog till framväxande uzbekisk nationalism.
Bomullsskandalen överskuggade också de första perestrojkaåren i Centralasien, och perestrojka
blev också kortlivad i Uzbekistan och Turkmenistan på grund av att de nya ledarna undertryckte
icke-statliga organisationer och deras tillgång till media. Efter 1985 blev kritiken mot
miljödegraderingen mer enhetlig, och trots de ansträngda relationerna mellan Moskva och
Centralasien fortsatte journalister och experter samarbeta för att få allmänhetens
uppmärksamhet riktad mot de tilltagande vattenproblemen.186

185
186

Obertreis, ”Soviet Irrigation Policies under Fire”, s. 122–123.
Obertreis, ”Soviet Irrigation Policies under Fire”, s. 122–123.

62

Obertreis lyfte i sin studie upp att ytterligare en stor expedition besökte Aralsjöregionen hösten
1988, även kallad ”Aral-88”, ledd av Grigorij Ivanovich Reznichenko. Expeditionen
organiserades av två tidningar, Novyj Mir (New World) och Pamir. Aral-88-expeditionen fick
en hel del utrymme i media, organiserade flera presskonferenser och hjälpte till att ge
Aralsjöproblematiken uppmärksamhet inom hela unionen. Irina Aliabeva var den enda kvinnan
som medverkade i expeditionen, och 1989 publicerade hon en ytterst kritisk artikel om
uppbrytningen av stäppen och andra markanvändningsprojekt som medverkat till den
katastrofala situation som Aralsjön befann sig i. Obertreis betonade att Aliabeva jämförde det
goda livet som de sovjetiska tjänstemännen levde med de fattiga barnen i Karakalpakistan som
tvingades dricka förorenat vatten från bevattningskanalerna, förgiftat med bekämpningsmedel
och smittat av tyfus.187 De mest uppmärksammade debatterna under 1980-talet hade dock inte
med bomullsodlingen att göra, utan fokuserade mer på omvändandet av de sibiriska floderna
och Aralsjöns öde. En förordning av centralregeringen den 14 augusti 1986 satte stopp för
flodernas omvändande, vilket mottogs med stor besvikelse i Centralasien. Debatterna fortsatte,
och vad som under 1970-talet börjat som en begränsad debatt bland ekonomer breddades till en
ekologisk debatt som involverade journalister, författare och andra lärda. Alla åtgärder som
togs av Sovjetunionen och republikernas ledning kom för sent för att omforma den sovjetiska
politiken. Ett flertal åtgärder togs dock av centralregeringen för att åtgärda vattensituationen
och motverka Aralsjökrisen, men dessa åtgärder sattes sällan i funktion.188
Obertreis drog slutsatsen att miljöhistoria i fallet med Aralsjön utmanade den etablerade
kronologin baserad på konventionell politisk historia. Vidare menade hon att 1970- och 1980talen inte var en tid av stagnation och kris, utan också en tid för föregångarna till de reformer
som kom till stånd under perestrojka. Liksom övriga författare betonade Obertreis att
miljörörelsen i Sovjetunionen, och specifikt Centralasien, skiljde sig från den i väst, främst
genom att den var mycket mer elitistisk. Obertreis menade också att Centralasien var ett
exempel på hur miljöproblemen var en bidragande faktor till Sovjetunionens fall och mer
generellt det kommunistiska systemets fall. I Centralasien var vattenkrisen och de minskande
bomullsskördarna de ekologiska problemen som bidrog till sociala och ekonomiska problem,
vilket i sin tur bidrog till intensifierade etniska och regionala konflikter, samt konflikter mellan
republikerna vilket påskyndade Sovjetunionens upplösning.189

187

Obertreis, “Soviet Irrigation Policies under Fire”, s. 125.
Obertreis, “Soviet Irrigation Policies under Fire”, s. 123–124, 126.
189
Obertreis, “Soviet Irrigation Policies under Fire”, s. 127–129.
188

63

5.5.

Sammanfattning över litteraturen

I underkapitlet presenteras de likheter och olikheter mellan verken som framkommit genom den
komparativa närläsningen, samt hur de förhåller sig till den tidigare forskningen om Aralsjön.
Verken från 2010-talet och fram till 2018 ifrågasätter i högre grad den tidigare forskningen och
en klar skillnad kan ses mellan Josephson och övriga författare inom denna tidsperiod. Där
Josephson ger en mer ensidigt negativ, om än jämförande, återgivning av skeendena,
ifrågasätter de övriga författarna i hög grad den tidigare förhärskande ensidigheten, kronologin
och den tidsmässiga avgränsningens fokus endast på 1960-talet fram till sovjettidens slut. Ett
annat intressant fenomen är att några av de artiklar som förhåller sig mer kritiska till den tidigare
ensidiga forskningen är skrivna av kvinnor, även om majoriteten av verken i analysen är skrivna
av män.
Medan Josephson visade ett uttalat stöd för Feshbach och Friendlys angreppssätt från 1992
ifrågasatte Obertreis specifikt denna ekocid-teori och utmanade det kronologiska och politiska
perspektiv inom vilket begreppet skapades. Fusco och Quagliarotti utvecklade ett längre
tidsperspektiv, liksom Weiner, och ansåg att grunderna till vissa miljödegraderande faktorer
stod att finna redan i Tsarryssland. Liksom Weiner betonade även Fusco och Quagliarotti ett
system av tributtagande som orsaken bakom koloniseringen av Centralasien. Likheter som de
fyra verken uppvisar är att de alla fokuserar på Aralsjöproblematiken delvis ur ett kolonialistiskt
perspektiv, där Sovjetunionens förhållande till Centralasien ses som en del av kolonialismen,
och Josephson anknyter även till ett klassperspektiv, vilket även Feshbach och Friendly
behandlade ytligt i samband med de värnpliktiga från Centralasien. Fusco och Quagliarotti
fokuserar också delvis på ideologi, då de analyserar den marxistiska arbetsteorin och menar att
värdet på en vara endast bestämdes av hur mycket arbete som låg bakom slutprodukten, vilket
fick följden att naturmaterial och råvaror inte värderades på ett korrekt sätt.

64

6. Sammanfattning och avslutning
I kapitlet görs en sammanfattning över hur forskningen på området utvecklats, samt en
sammanfattning av vad jag i min analys kommit fram till. Karta 5 nedan visar hur Aralsjön såg
ut 2019, vilket illustrerar den utveckling som skett rent geografiskt. Forskningsfrågorna jag
genom min analys ville besvara var vilka skillnader de olika författarna framställde gällande
problematiken kring Aralsjön. Därtill ville jag svara på frågan om hur ny forskning om
Aralsjöns degradering problematiserat eller förändrat den tidigare bilden av Sovjetunionens
miljöpolitik, sådan som den framställdes i de tidigare verken. Jag ville också undersöka om
man inom forskningen om Aralsjön kan se samma tendens till ökat jämförande som inom den
övriga forskningen om Sovjetunionens miljödegradering. Svaren på forskningsfrågorna
kommer avhandlas i de följande underkapitlen.

Karta 5. Aralsjön den 11 oktober 2019.190

6.1.

Hur Aralsjöproblematiken framställts

Forskningsfrågan om hur de olika författarna framställt problematiken kring Aralsjön har delvis
besvarats i analysen, men en sammanfattning och en tydligare överblick bör presenteras här.
Jag har med avsikt valt att använda verkens titlar som underrubriker i avhandlingen, och genom
innehållsförteckningen kan man se en strukturerad förändring i titlarna, och därmed även ana
den förändring som skett inom forskningen. Generellt kan två olika åsiktsgrupper anas inom
190

https://modis.gsfc.nasa.gov/gallery/individual.php?db_date=2019-10-11 hämtad den 10.3.2021.

65

forskningen om Aralsjön, där en del forskare förhöll sig mycket kritiska till Sovjetunionens
miljöförstöring, medan andra forskare försökte hålla ett mer neutralt perspektiv.
De kritiska rösterna hittades främst i verk utgivna kring tiden för Sovjetunionens upplösning,
men Goldman förhöll sig kritisk redan år 1972 och även Josephson förhöll sig år 2013 mer
kritiskt än övriga verk från 2010-talet. Dessa verk utgjorde, med undantag för Josephson, också
den tidiga forskningen om Aralsjön, i alla fall i fråga om västerländsk forskning. Med avstamp
i Goldman gavs en kritisk återgivning av de sovjetiska miljöproblemen, främst utgående från
en ekonomisk synvinkel, även om ideologi tangerades ytligt. Feshbach och Friendly väckte
uppmärksamhet med titeln på sitt verk, samt användandet av detta ekocidbegrepp genomgående
i verket. Peterson förhöll sig också mycket kritisk i sitt verk Troubled Lands, men valde att inte
använda termen ekocid, vilket visade på antingen ett ställningstagande eller en avvikande åsikt.
Språket i Feshbachs och Petersons verk var dock snarlikt om man bortser från användandet av
ekocidtermen.
Under 2000-talet förändrades angreppssättet något, och ett bredare tidsperspektiv anlades av
flera forskare. Glantz fokuserade på Aralsjöproblematiken utgående från sin teori om CEP,
creeping environmental problems, där han problematiserade utvecklingen i Aralsjöregionen
främst utgående från ett politiskt perspektiv. Micklins forskningsartikel fokuserade i sin tur
främst på geografiska orsaker till Aralsjöns öde. Även om Micklin framställde Aralsjöns
historia som dyster kändes språket mer neutralt än verken från 1990-talet, och materialet
Micklin baserade sig på fanns knappt omnämnt i något av de övriga verken under tidsperioden.
Weiner stack ut ur mängden med ett kritiskt verk, men med ett helt annat angreppssätt än de
övriga kritiska författarna. Han anlade ett längre tidsperspektiv, och studerade Aralsjön främst
med avstamp i sin teori om tributtagande statsmodeller, vilket enligt honom var den mentalitet
som sovjetstaten anlade i sin kolonisering av Centralasien och utnyttjandet av naturresurserna
där.
Under 2010-talet breddades angreppssätten ytterligare, men Josephson utgjorde ett undantag
och förhöll sig kritisk. En stor likhet fanns med verken utgivna vid 1990-talets början, fastän
det skiljde tio år mellan Josephsons verk och Petersons verk, som var det senast utgivna 1990tals verket i analysen. Josephson hänvisade till Feshbach och Friendly och gav dem rätt i deras
teori om att sovjetstaten med flit förgiftade sina medborgare, men han använde sig inte själv av
termen ekocid. Josephsons verk kändes därmed avskärmat från de övriga verken under
tidsperioden 2010–2020, vilka förhöll sig mer öppet analyserande och omvärderande till
miljödegraderingens historia. Fusco och Quagliarotti anlade liksom flera andra forskare ett
66

länge tidsperspektiv, och fokuserade på Sovjetunionens kolonialisering av Centralasien, främst
ur ett ekonomiskt och historiskt perspektiv. Wheeler inkluderade Peterson i sin kritik,
tillsammans med Feshbach och Friendly, och ansåg att deras verk hade melodramatiska titlar
och enbart studerade miljödegraderingen sett ur ett post-kalla-kriget-perspektiv. Speciellt under
2010-talet framfördes kritik mot Feshbach och Friendly, speciellt Obertreis gjorde ett uttalat
försök att ta avstånd från ekocidteorierna som hon ansåg förlegade och inte tillräckligt
komplexa för att förklara situationen kring Aralsjön. Obertreis menade att ekocidnarrativet
ensidigt fokuserade på Sovjetunionens miljöproblem och att den kronologi som författarna
presenterade inte var korrekt. Obertreis utmanade därmed öppet det kronologiska perspektiv
som hon menade var gällande inom forskningen, med utgångspunkt i ekocidteorin. Därtill
utmanade hon även kronologin kring miljörörelsernas uppkomst, och gick emot till exempel
Feshbach och Friendly, Peterson och Josephson.
Sammanfattningsvis kan man se en utveckling av forskningen om Aralsjön från de kritiska
verken under 1970–1990-talet, som främst fokuserade på tidsperioden 1960 och fram tills dess
verket

ifråga

utgavs.

Därefter

breddades

perspektiven,

angreppssätten

blev

mer

ämnesöverskridande, flera olika forskningsgenrer bidrog med material om Aralsjön och
tidsperspektivet utökades från att endast gälla 1960-talet till att innefatta också Tsarryssland
och tiden efter Sovjetunionens upplösning. Även en ökad grad av jämförelse med väst och
övriga länder syns i de nyare verkena på området.

6.2.

Förändring och samband

I kapitlet behandlas den förändring som skett inom Aralsjöforskningen. En sammanfattning
över likheterna mellan forskningen om Aralsjön och den övriga forskningen om Sovjetunionens
miljödegradering görs också. För att besvara forskningsfråga nummer två visar analysen att ny
forskning om Aralsjöns degradering bidragit till att skapa en bredare bild av skeendet. Några
tydliga brytningspunkter kan ses i den historiografiska utvecklingen av Aralsjölitteraturen. Den
första är de kritiska verken som utkom under början på 1990-talet, då flertalet författare
förfasade sig över de sovjetiska miljökatastroferna och utmålade dem som mer problematiska
än motsvarande fenomen i väst. Före 1990-talet skrevs det sparsamt om den sovjetiska
miljöhistorien i västerländsk forskning. Under tidsperioden efter denna brytningspunkt
förekommer i litteraturen flera olika synsätt, men författarna utmanar inte den tidigare
litteraturen i någon större utsträckning. Den andra brytningspunkten jag upplever att man ser i
analysen är litteraturen från 2010-talet, då de tidigare verkens synsätt tydligt utmanas och

67

ifrågasätts. Ett längre tidsperspektiv än enbart den sovjetiska perioden verkar också ha
anammats av forskare under 2010-talet och framåt, bland annat Weiner och Obertreis är
exempel på detta.
I analysen framträder även ett samband mellan forskningen om Aralsjön och den övriga
forskningen om Sovjetunionens miljöhistoria, vilket besvarar forskningsfråga tre. Dels
behandlar ett flertal av verken miljöhistoria i Sovjetunionen, inte bara Aralsjön. Därtill ses
samma tendenser inom forskningen om Aralsjön som inom den övriga utvecklingen, nämligen
att ett bredare perspektiv har anlagts, samt att ifrågasättandet av den tidigare litteraturen
förekommer inom nyare verk och forskningsartiklar. Jämförelser med andra länder och andra
kriser blir också vanligare med tiden, både gällande Aralsjön och Sovjetunionens
miljödegradering i allmänhet. Likheter med forskningen om Aralsjön finns till exempel
gällande forskningen om Tjernobyl, som flera av verken också behandlar.
Slutsatsen är att bilden av Sovjetunionens miljödegradering har blivit mer komplex och
förklaringarna mer ämnesöverskridande. Tidigare källor har granskats, och nytt källmaterial har
gjort att forskningen utvecklats, speciellt efter Sovjetunionens upplösning. Flera av författarna
betonar dock att man bör förhålla sig med ett mått av skepsis gällande statistik framställd i
Sovjetunionen under sovjettiden, vilket gör att den nyare forskningen med ett bredare
källmaterial kan dra andra slutsatser än den tidiga forskningen, som i relativt hög grad lutade
sig på sovjetiska källor som blev tillgängliga då Sovjetunionen upplöstes. Den nyare
forskningen drar också nytta av ett mer ämnesövergripande synsätt, där kunskap från flera olika
fält förenas för att skapa en mer heltäckande bild av skeendet kring Aralsjön.

6.3.

Avslutning

Genom den jämförande historiografiska analysen av verken om Aralsjön har jag fått svar på de
forskningsfrågor jag ställt, vilket diskussionen och sammanfattningen ovan också visar. Den
komparativa metoden lämpade sig väl för att uppfylla mitt syfte och besvara min frågeställning.
Min teori var att forskningen utvecklats och blivit mer mångsidig, vilket jag genom analysen
också fått bekräftat. För vidare studier kunde med fördel göras en komparativ studie mellan hur
man studerat och skrivit om Aralsjön, till exempel jämfört med Tjernobyl. Utgående från
Michael Glantz teori om CEP:s kunde detta utgöra ett intressant ämne, då den ena krisen var
snabb och explosionsartad, medan den andra var långsam och mer diffus. Båda räknas dock
som några av de värsta naturkatastroferna inom det forna Sovjetunionen, men också i världen.

68

Litteraturförteckning
Bonhomme, Brian, “Writing the Environmental History of the World’s Largest State: Four
Decades of Scholarship on Russia and the USSR”. Global Environment 6 (2013:12), s. 12–37.
Feshbach, Murray & Friendly, Alfred Jr. Ecocide in the USSR. Health and Nature Under
Siege. New York: Basic Books, 1992.
Fusco, Idamaria & Desirée AL Quagliarotti, “A Transdisciplinary History of the
Disappearance of the Aral Sea”. Global Environment 9 (2016:2), s. 296–341.
Gerner, Kristian. Rysslands historia. Lund: Historiska Media, 2017.
Glantz, Michael H, “Introduction”. Michael H. Glantz (ed.). Creeping Environmental
Problems and Sustainable Development in the Aral Sea Basin., s. vii–xii. Cambridge:
Cambridge University Press, 2004.
Glantz, Michael H, “Sustainable development and creeping environmental problems in the
Aral Sea region”. Michael H. Glantz (ed.). Creeping Environmental Problems and
Sustainable Development in the Aral Sea Basin, s. 1–25. Cambridge: Cambridge University
Press, 2004.
Goldman, Marshall I. The Spoils of Progress: Environmental Pollution in the Soviet Union.
Massachusetts: the MIT Press, 1972.
Josephson, Paul, Nicolai Dronin, Ruben Mnatsakanian, Aleh Cherp, Dmitry Efremenko, &
Vadislav Larin. An Environmental History of Russia. Cambridge: Cambridge University
Press, 2013.
Josephson, Paul. “War on Nature as Part of the Cold War”, John R. McNeill & Corinna R.
Unger (eds.), Environmental Histories of the Cold War, s. 21–49. New York: Cambridge
University Press, 2010.
Josephson, Paul, “Industrial Deserts: Industry, Science and the Destruction of Nature in the
Soviet Union”, The Slavonic and East European Review 85 (2007:2), s.294–321.
Karlsson, Klas-Göran. Terror och tystnad. Sovjetregimens krig mot den egna befolkningen.
Stockholm: Atlantis, 2005.
Lee, Stephen J. Stalin and the Soviet Union. New York: Routledge, 1999.
Lieberstein, Samuel,”Reviewed work: The Spoils of Progress: Environmental Pollution in the
Soviet Union by Marshall I. Goldman”, Technology and Culture 15 (1974:1), s. 125–127.
Luukkanen, Arto. Muutosten Venäjä. Venäjän historia 862–2009. Helsinki: Edita, 2009.
Markwick, Roger D. Rewriting History in Soviet Russia: The Politics of Revisionist
Historiography, 1956–1974. New York: Palgrave, 2001.

69

McNeill, John R. Something new under the Sun. An Environmental History of the TwentiethCentury World. New York: Norton, 2001.
McNeill, John R, “The biosphere and the Cold War”. Melvyn P. Leffler & Odd Arne Westad
(eds.). The Cold War Volume III, s. 422–444. New York: Cambridge University Press, 2010.
McNeill, John R, Peter Engelke, “Into the Antropocene”. Akira Iriye (ed), Global
Interdependence. Cambridge: The Belknap Press of Harvard University Press, 2014.
McNeill, John R, Corinna R. Unge, ”Introduction, The big Picture”. McNeill, John R. &
Corinna R. Unger (eds), Environmental Histories of the Cold War s. 1–18. New York:
Cambridge University Press, 2010.
Micklin, Philip. “The Aral Sea Disaster”, The Annual Review of Earth and Planetary Science
35 (2007): s. 47–72.
Micklin, Philip, “The Future Aral Sea: hope and despair”, Environmental Earth Sciences 75
(2016:5): s. 2–23.
Micklin, Philip, Kristopher White, Zauresh Alimbetova & Zaulkhan Ermakhanov, Partial
Recovery of the North Aral Sea: A Water Management Success Story in Central Asia,
https://www.researchgate.net/publication/325589926_PARTIAL_RECOVERY_OF_THE_NO
RTH_ARAL_SEA_A_WATER_MANAGEMENT_SUCCESS_STORY_IN_CENTRAL_ASIA
hämtad den 10.3.2021.
Mirovitskaya, Natalia & Soroos, Marvin S,”The Tragedy of the Commons: Reflections on
Environmental Practice in the Soviet Union and Russia”. Journal of Environment and
Development 4 (1995:1), s. 77–110.
Moon, David, “The Curious Case of the Marginalisation or Distortion of Russian and Soviet
Environmental History in Global Environmental Histories”. International Review of
Environmental History 3 (2017:2), s. 31–50.
Obertreis, Julia, ”Soviet Irrigation Policies under Fire. Ecological Critique in Central Asia
1970s–1991”. Nicholas B. Breyfogle (ed.), Eurasian Environments. Nature and Ecology in
Imperial Russian and Soviet History, s. 113–129. Pittsburgh: Pittsburgh University Press,
2018.
Oldfield, Jonathan, Julia Lajus & Denis B. J. Shaw, “Conceptualizing and Utilizing the
Natural Environment: Critical Reflections from Imperial and Soviet Russia”, The Slavonic
and East European Review 93 (2015:1), s. 1–15.
Peterson, DJ. Troubled Lands. The Legacy of Soviet Environmental Destruction, New York:
Westview Press 1993.
Priestland, David. Stalinism and the Politics of Mobilization. Ideas, Power, and Terror in
Inter-war Russia. Oxford: Oxford University Press, 2007.
Service, Robert. Comrades! A History of World Communism. Cambridge: Harvard University
Press, 2010.
70

Sätre-Ålander, Ann-Mari. The Effect of the Soviet Shortage Economy on the Environment and
the Use of Natural Resources. Edsbruk: Akademitryck AB, 1993.
Teichmann, Christian, “Leviathan on the Oxus. Water and Soviet Power on the lower Amu
Darya 1920s–1930s”. Nicholas B. Breyfogle (ed), Eurasian Environments. Nature and
Ecology in Imperial Russia and Soviet History), s. 98–112. Pittsburgh: University of
Pittsburgh Press, 2018.
Taugher, Mark B, “Reviewed work: Ecocide in the USSR: Health and Nature under Siege by
Murray Feshbach, Alfred Friendly”, Environmental History Review 16 (1992:3), s. 95–97.
Tosh, John. Historisk teori och metod. Lund: Studentlitteratur, 2011.
Richter, Bernd Stevens, “Nature Mastered by Man: Ideology and Water in the Soviet Union”,
Environment and History 3 (1997:1), s. 69–96.
Roberts, Adam, “An incredibly swift transition; reflections on the end of the Cold War”.
Melvyn P. Leffler, & Odd Arne Westad (eds.), The Cold war Volume III, Endings, s. 513–
534. Cambridge: Cambridge University Press, 2010.
Waller, Michael, “Reviewed Work: Troubled Lands: The Legacy of Soviet Environmental
Destruction by DJ Peterson”, The Slavonic and East European Review 73 (1995:2), s. 386–
387.
Weiner, Douglas R, “The Predatory Tribute-taking State. A Framework for Understanding
Russian Environmental History”. Edmund Burke III & Kenneth Pommeranz (eds.), The
Environment and World History, s. 276–313. Berkeley: University of California Press, 2009.
Wheeler, William. Sea Changes: environment and political economy on the North Aral Sea,
Kazakhstan. PhD thesis, Department of Anthropology, Goldsmiths College, University of
London, 2016.
Ziegler, Charles E, “Soviet Images of the Environment”, British Journal of Political Science
15 (1985:3), s. 365–380.

Internetkällor
”Ekocid” https://spraktidningen.se/blogg/veckans-nyord-ekocid, hämtad den 21.1.2021.
”Ekocide” Wikipedia, https://en.wikipedia.org/wiki/Ecocide, hämtad den 21.1.2021.
”Government Institutions and Environmental Policy”
https://www.rand.org/content/dam/rand/pubs/commercial_books/CB367/chap6.pdf, hämtad
den 21.2.2021.
Jeremy Williams “Can the Aral Sea be Restored?”, The Earthbound Report (11.12.2020).
https://earthbound.report/2020/12/11/can-the-aral-sea-be-restored/ hämtad den 10.3.2021.
71

Jeremy Williams, “From Sea to Desert to Forest”, The Earthbound Report (15.12.2020).
https://earthbound.report/2020/12/15/from-sea-to-desert-to-forest/ hämtad den 10.3.2021.
Peterson, förlagets presentation av författaren https://www.routledge.com/Troubled-LandsThe-Legacy-Of-Soviet-Environmental-Destruction/Peterson/p/book/9780367214937 hämtad
den 29.3.2021.
Bild 1. Övergivna fiskebåtar på den forna Aralsjöns botten: https://sometimesinteresting.com/wp-content/uploads/2014/11/aral-ships-cover.jpg hämtad den 3.3.2021
Karta 1. Micklin, Philip, “The Aral Sea Disaster” The Annual Review of Earth and Planetary
Science (2007:35), s. 48.
Karta 2. Aralsjöns minskning 1960–1989. Behzod Gaybullaev & Su-Chin Chen & Dilmurod
Gaybullaev,’’ Changes in Water Volume of the Aral Sea after 1960,’’ Applied Water Science
2 (2012), s. 285–291.
Karta 3 över Aralsjöns minskning. https://earthobservatory.nasa.gov/world-of-change/AralSea
hämtad den 10.3.2021.
Karta 4 över Aralsjöns minskning. https://earthobservatory.nasa.gov/world-of-change/AralSea
hämtad den 10.3.2021.
Karta 5. Aralsjön den 11 oktober 2019
https://modis.gsfc.nasa.gov/gallery/individual.php?db_date=2019-10-11 hämtad den
10.3.2021.

72

