Påverkar regimtyper i icke-demokratier graden av
politiskt våld?
- En studie av sambandet mellan regimtyper och våld
i icke-demokratier åren 1989–2015

Otto Simosas
Matrikelnummer 35759
Magisteruppsats i statskunskap
Handledare: Henrik Serup Christensen
Fakulteten för samhällsvetenskaper och
ekonomi
Maj 2021
Åbo Akademi

Innehållsförteckning
1 Inledning.................................................................................................................................. 1
2 Syfte och frågeställning ........................................................................................................... 2
3.1 Teori ..................................................................................................................................... 3
3.1.1 Demokratisk fredsteori .................................................................................................. 4
3.1.2 Kritik mot den demokratiska fredsteorin ....................................................................... 8
3.1.3 Varför diktatur? ........................................................................................................... 12
3.1.4 Teori om sambandet mellan regimtyper och politiskt våld ......................................... 14
3.2 Begreppsdefinitioner .......................................................................................................... 19
3.2.1 Personalism .................................................................................................................. 19
3.2.2 Enpartistyre .................................................................................................................. 21
3.2.3 Militärdiktaturer........................................................................................................... 22
3.2.4 Absolut monarki .......................................................................................................... 24
3.2.5 Oligarki ........................................................................................................................ 25
3.2.6 Regimtyp, politisk regim ............................................................................................. 26
3.2.7 Politiskt våld ................................................................................................................ 28
4 Tidigare forskning ................................................................................................................. 30
5 Metod och data ...................................................................................................................... 32
5.1 Avhandlingens forskningsdesign ....................................................................................... 34
5.1.1 Fas 1 ............................................................................................................................. 34
5.1.2 Fas 2 ............................................................................................................................. 39
5.1.3 Fas 3 ............................................................................................................................. 42
5.2. Kontrollvariablerna ........................................................................................................ 43
5.2.1 Religion ....................................................................................................................... 44
5.2.2 HDI .............................................................................................................................. 50
6 Avhandlingens analys ........................................................................................................... 54
6.1 Medelvärdesanalys av dödsoffer i regimtyperna ............................................................ 54
6.2 Är skillnaderna mellan regimtyperna signifikanta? ........................................................ 56
6.3 Undersökningens regressionsanalys ............................................................................... 62
6.3.1 Bivariat linjär regressionsanalys .................................................................................. 64
6.3.2 Multipel linjär regressionsanalys med kontrollvariabler ............................................. 67
7 Avslutning ............................................................................................................................. 70
7.1 Tolkning av hypoteserna ................................................................................................ 70
7.2 Avslutande diskussion .................................................................................................... 71

Källförteckning ......................................................................................................................... 75

1 Inledning
Diktatur är ett statsskick som ligger så långt ifrån det västerländska demokratiidealet man kan
komma. De värderingar som stater med detta statsskick strävar efter är inget som man i
demokratiska västerländska stater är vana vid och anses därför till stor grad som oacceptabla.
Demokrati och diktatur är varandras motsatser. Även om demokrati är något som man i den
västerländska världen eftersträvar och försöker sprida vidare till länder som ännu inte är
demokratier, lever en relativt stor del av världens befolkning i icke-demokratier. Enligt
Karvonen (2008: 11) var år 2005 ungefär en fjärdedel av världens stater icke-demokratier och
där levde knappt 40 procent av världens totala befolkning. Demokratins frammarsch har varit
snabb, eftersom ännu på 1970-talet tillhörde den största delen av världens stater ickedemokratier. Det är viktigt att minnas att diktatur historiskt sett är den vanligaste statsformen
(Karvonen, 2008: 11), och därför ger det också en god grund för varför jag undersöker diktatur
framom demokrati i min magisteravhandling.
Våld av alla slag har förekommit så länge som människor levt på denna jord. Varje dag kan
man från nyheterna och medierna läsa om våld och konflikter världen över. En form av våld
som är väldigt vanligt är politiskt våld. Det är våld som begås med en politisk agenda, för att
uppnå sina politiska mål och intressen. Våld, i detta fall politiskt våld, förknippas starkt med
icke-demokratier. Oppositionen eller oliktänkare i icke-demokratier slås ned eller tystas genom
olika former av våld. Var och varannan dag får man läsa om politiska våldsattentat och
dödsoffer i icke-demokratier, och vad som skrämmer oss västerlänningar mest är att dessa
attentat närmar sig oss och har redan satt en djup rädsla i oss. Den nya formen av politiskt våld,
terrorism, har främst blivit aktuellt det senaste två decennierna. Det är den bild som
västerlänningar har av diktaturer och mycket riktigt stämmer den till stor del. Det är ändå viktigt
att komma ihåg att icke-demokratier ser olika ut och styrs på väldigt olika sätt, vilket sannolikt
leder till att vissa är mer våldsamma än andra. Men vad ligger egentligen bakom skillnader i
våldsamheter som förekommer i icke-demokratier? Hur ser våldsamheterna ut i monarkierna i
Mellanöstern jämfört med våldsamheterna i det enpartistyrda Kina? Det är detta förhållande
som jag är intresserad av och förväntar mig se regimtyperna som en förklarande variabel till
detta fenomen.
Det är flera faktorer som kan förklara dessa skillnader men i den här magisteravhandlingen
ligger fokuset på regimtyper, hur icke-demokratin styrs. De olika regimtyperna ger upphov till
1

olika inställning hos befolkningen, vissa är mer nöjda än andra. Denna inställning kan leda till
flera mer eller mindre våldsamma reaktioner hos befolkningen, men regimtypen leder också till
en mer eller mindre våldsam inställning inom själva regimen. Bruket av våld både inifrån och
utifrån skiljer sig åt beroende på vilken typ av regim som styr staten, eller det är i alla fall
utgångspunkten.
Denna uppsats är strukturerad så att efter inledningskapitlet kommer kapitlet om syfte och
frågeställning. I det tredje kapitlet förklaras de väsentligaste begreppen och teorin. Det fjärde
kapitlet handlar om tidigare forskning inom ämnet. I kapitel fem behandlas avhandlingens
metod och data. I kapitel sex presenteras sedan avhandlingens analyser och resultat, som sedan
följs av ett sista, sjunde, kapitel där hypoteserna, resultaten och avhandlingen sammanfattas.

2 Syfte och frågeställning
Syftet med min magisteravhandling är att undersöka ifall regimtyper i icke-demokratier
påverkar graden av politiskt våld. Är det någon skillnad hurudan regimtypen är med tanke på
hur mycket politiskt våld det förekommer i staten? Förekommer det mindre politiskt våld med
en viss regimtyp än med en annan? I avhandlingen kommer det undersökas regimtyper i ickedemokratiska stater och mängden politiskt våld i dessa icke-demokratiska regimtyper.
Regimtyperna är indelade i fem kategorier och de är avhandlingens oberoende variabel.
Regimtyperna är personalism, enpartistyre, militärdiktatur, monarki och oligarki. Beroende
variabeln är politiskt våld. Det är icke-demokratierna som kommer att undersökas och de delas
in i dessa fem olika kategorier för regimtyper. De kommer att undersökas på basis av huruvida
det finns något samband mellan regimtypen och graden av politiskt våld, alltså hur mycket våld
som det förekommer i respektive stat. Graden av politiskt våld kommer att mätas med antalet
dödsoffer som orsakats av politiskt våld. Antalet dödsoffer är en konkret, mätbar indikator på
hur mycket politiskt våld det förekommer och därför har den valts som avhandlingens beroende
variabel. Det ger en klar, konkret och tydlig bild över det politiska våldet, även om den inte är
felfri. Tidsperioden för undersökningen kommer att sträcka sig från 1989 till 2015.
Tidsperiodens längd har bestämts på basen av det datamaterial som kommer att användas för
att mäta antalet dödsoffer i respektive stat. Datamaterialet är framställt av Uppsala universitets

2

Uppsala Conflict Data Program (UCDP). UCDP har sammanställt allt organiserat våld i
världen sedan 1946. Tidsperioden på 26 år torde vara tillräckligt lång för att utföra denna
undersökning och möjligen hitta ett samband mellan de olika regimtyperna och nivån av
politiskt våld.
Forskningsfrågan för den här magisteravhandlingen lyder: ”Påverkar regimtyper i ickedemokratier graden av politiskt våld?”. Jag förväntar mig självklart att det ska finnas ett
samband mellan regimtyper i icke-demokratier och graden av politiskt våld, mycket på grund
av resultat från tidigare forskning som presenteras senare. Tack vare tidigare forskning har jag
också ställt upp fyra hypoteser för min magisteravhandling. Den första hypotesen lyder: ”Ickedemokratier med enpartistyre utsätts för den lägsta graden av politiskt våld”. Den andra
hypotesen lyder: ”Icke-demokratier med militärdiktatur utsätts för den högsta graden av
politiskt våld”. Den tredje hypotesen lyder: ”Icke-demokratier med personalism utsätts för den
näst högsta graden av politiskt våld”. Den fjärde hypotesen lyder: ”Icke-demokratier med
monarki utsätts för den näst lägsta graden av politiskt våld”. Förväntningarna och antagandena
för avhandlingens hypoteser är främst baserade på Hanne Fjeldes, forskare på Uppsala
universitet, hypoteser och antaganden i artikeln Generals, Dictators, and Kings: Authoritarian
Regimes and Civil Conflict, 1973-–2004. Fjeldes undersökningar, tidigare forskning och
antaganden kommer mer ingående fram i kapitel tre och fyra.

3.1 Teori
I detta kapitel kommer de relevantaste teorierna för avhandlingen att presenteras. Det handlar
om två teorier, nämligen demokratisk fredsteori och teorier om varför vissa regimtyper i ickedemokratier anses ha en lägre grad av politiskt våld än andra. Först tar jag upp teorin om
demokratisk fredsteori. Den teori har jag valt för att den ska fungera som ett slags bevis på att
demokratier är mindre våldsamma än icke-demokratier och därför skulle det också förekomma
mindre politiskt våld i demokratiska stater än i icke-demokratiska stater. Efter den demokratiska
fredsteorin kommer ett underkapitel om varför det fortfarande förekommer diktatur i världen,
som fungerar som en inledning på teorierna angående icke-demokratier. I kapitlets andra del
kommer det viktigaste begreppen att definieras.

3

3.1.1 Demokratisk fredsteori
The Democratic Peace Theory, eller demokratisk fredsteori som man kallar det på svenska är
en gammal teori som härstammar från slutet av 1700-talet. Grundtanken bakom denna teori är
att demokratiska stater inte startar krig mot andra demokratiska stater. Idén är då att sprida
demokrati världen över för att kringgå krig och uppnå fred bland världens stater (Manan, 2014:
180), men som man lätt kan inse är det inte så enkelt att genomföra denna idé. Därför är det
skäl att ta en noggrannare titt på denna teori och förklara det egentligen syftet med denna teori.
Mannen som lade grunden för denna teori är den berömda tyska filosofen Immanuel Kant, som
1795 utgav boken ”Perpetual Peace: A Philosophical Sketch” (Hayes, 2011: 767, Manan,
2014: 180, Mello, 2014: 2, Rosato, 2003: 587). Kants teori om evig fred ligger som grund för
den moderna demokratiska fredsteorin. Enligt Kant var en republikansk regeringsform som
följer rättsstatsprincipen den bästa grunden för en stat att besegra anarki och säkra fredliga
relationer till andra stater (Manan, 2014: 180). Baserat på detta trodde Kant att om alla världens
stater skulle vara republiker, skulle det inte finnas några potentiella angripare som skulle vilja
starta krig. Denna tro av Kant kan antagligen bero på att Europa under hans levnadstid inte var
ett ställe där republiker blomstrade (Manan, 2014: 180). Kant lyfte fram tre mekanismer som
främjar fred mellan stater och samhällen; förekomsten av en republikansk konstitution som
innebär kravet att parlamentet behöver allmänt stöd för att kunna besluta om användningen av
beväpnade styrkor, de stimulerande effekterna av nära handelsrelationer, samt en federation av
stater för att övervinna tillståndet av laglöshet i internationell politik (Mello, 2014: 2). Detta
begrepp som Kant kallar republikansk konstitution ses i dag som synonym till begreppet
demokrati, speciellt av dem som förespråkar den demokratiska fredsteorin (Manan, 2014: 181).
Varför de kan ses som synonymer beror på att bägge begrepp består av frihet, representativ
regering och maktfördelning som kännetecknande drag (Manan, 2014: 181). De två andra
elementen Kant lyfte fram som gällde nära handelsrelationer och internationell lag är minst lika
viktiga. Kant ansåg att dessa tre element är grunden för evig fred, eftersom han ansåg att en
republikansk konstitution förhindrar internationellt krig, ekonomiskt ömsesidigt beroende
minskar internationella krig och internationella organisationer upprätthåller internationell fred
och säkerhet (Manan, 2014: 181). De två första elementen förknippas huvudsakligen med
utilitaristiska kostnads- och nyttoberäkningar, eftersom Kant utgår ifrån att befolkningen skulle
besluta emot krig om de själva skulle bära krigets kostnader (Mello, 2014: 2). Enligt Kant skulle
inte stater heller delta i krig om de skulle ha nära handelsrelationer till varandra, eftersom det
4

skulle hota allas gemensamma välfärd (Mello, 2014: 2). Det tredje elementet understryker
vikten av internationell lag.
Då Kant i slutet av 1700-talet skrev sin artikel om evig fred fick den inte direkt någon vidare
positiv mottagning, eftersom det inte fanns några direkta bevis på att hans teori stämde i
verkligheten. Det var inte förrän efter första världskriget som man började kunna hitta bevis på
att denna teori verkligen kunde vara relevant och trovärdig. Kants teori antogs vara oanvändbar,
men efter medlet av 1950-talet har intresset för teorin börjat intressera filosofer och forskare i
samhällsvetenskaper mer och mer. Intresset har bara ökat sedan dess och i dag finns det
internationellt ett stort intresse för Kants demokratiska fredsteori. (Manan, 2014: 183)
Den demokratiska fredsteorin och forskningen kring den har utvecklats kring två förklaringar
som kallas normativ logik och institutionell logik (Mello, 2014: 2). Förespråkare för den
normativa logiken hävdar vikten av att politiska ledare i demokratier agerar på basis av
demokratiska normer alltid då det är möjligt (Mello, 2014: 2, Rosato, 2003, 586). Dessa
demokratiska normer betonar fredlig upplösning av konflikter genom förhandlingar och
politiska kompromisser, med en lev och låt leva-anda (Mello, 2014: 2, Rosato, 2003: 586).
Eftersom demokratiska ledare är bundna att följa dessa normer, alltid då det är möjligt, så
försöker de anta dem på den internationella arenan. Denna mekanism brukar kallas norm
externalisering (Mello, 2014: 2, Rosato, 2003: 586). Det leder till att demokratier både litar på
varandra och respektera andra demokratier ifall en konflikt skulle uppstå mellan dem, eftersom
ömsesidigt beteende kan förväntas (Mello, 2014: 2, Rosato, 2003: 586). Denna mekanism kan
kallas för ömsesidigt förtroende och respekt (Mello, 2014: 2, Rosato, 2003: 586). Om det skulle
uppstå en beväpnade konflikt mellan två demokratier är det högst troligt att åtminstone en av
dem är politiskt instabila (Russett, 1993: 35). Dessa två mekanismer utgör den normativa
logiken för den demokratiska fredsteorin och förklarar varför demokratier ytterst sällan krigar
mot andra demokratier. Resonemanget bakom denna logik menar att desto mer demokratier det
finns i världen, desto mindre potentiella motståndare mot demokratier skulle det förekomma
och det skulle leda till att freden i världen skulle expandera till nya zoner (Manan, 2014: 183).
Den normativa logiken kan också ge en förklaring till varför demokratier ofta varit beredda att
gå i krig mot icke-demokratier. Allmänt sett ser demokratier icke-demokratier som ickerespekterade och icke-pålitliga (Rosato, 2003: 586). Icke-demokratier är inte respekterade på
grund av att deras inhemska politiska system anses som orättvisa, och de är icke-pålitliga
eftersom de inte respekterar individers självstyre och inte strävar till att lösa konflikter utan
användning av våld (Rosato, 2003: 586). Det finns i huvudsak två orsaker till att demokratier
5

skulle bestämma sig för att använda våld mot en icke-demokrati. För det första kan demokratier
anse att icke-demokratier inte respekterar sitt eget folk och anser på så sätt att regimen i ickedemokratin är i krig mot sitt eget folk. Därför kan demokratier se det som sitt ansvar att frigöra
folket från den auktoritära regimen och införa mänskliga rättigheter och ett nytt representativt
styre i den staten de anfaller. För det andra kan det handla om att försvara sig i ett förebyggande
syfte för att undvika ett större krig eller en större mänsklig katastrof. Eftersom icke-demokratier
inte strävar till att lösa politiska konflikter med fredliga medel kan de hota demokratier om
användning av våld under en kris. Detta leder till att demokratier möjligen måste försvara sig
själva från en möjlig attack eller själva utföra en attack i förebyggande syfte (Rosato, 2003:
586). Demokratier kan ta i bruk icke-demokratiska normer då de ska hantera eller förhandla
med icke-demokratier för att undvika faror och kriser.
Den andra förklaringen till demokratisk fredsteori kallas institutionell logik och enligt den är
demokratiska ledare ansvariga genom demokratiska institutioner och processer, till en bred
front av sociala grupper som motsätter sig krigföring (Rosato, 2003: 587). Dessa sociala
grupper kan vara vanliga medborgare, den lagstiftande församlingen, byråkratier, privata
intressegrupper och massmedian (Mello, 2014: 3). Syftet med politiken och syftet för politiker
är att bli vald och förbli kvar så länge som möjligt på ledande beslutsfattandeposter. Då är det
mycket viktigt att de respekterar det ansvar de har och till vilka de är ansvariga, eftersom det
alltid finns oppositionspartier och oppositionspolitiker som är beredda att utnyttja misstag
gjorda av regeringspolitiker. Dessutom förekommer det ofta tillfällen i demokratier där
misslyckad politik och politikerna bakom den kan väljas bort, om de anses ha drivit politik som
inte gynnat majoriteten av befolkningen (Rosato, 2003: 587). På grund av detta ansvar de har,
engagerar de sig bara i storskaligt våld, men endast om de har klarat av att mobilisera tillräckligt
många sociala grupper bakom sig och därmed har ett brett stöd för sina handlingar.
Den institutionella logiken bygger på fem varianter som berör det politiska ansvaret och
behovet att mobilisera sociala grupper för krig (Rosato, 2003: 587). De två första varianterna
berör institutionella hinder för allmänheten och grupper. Demokratiska ledare är återhållsamma
i sitt beslutsfattande om krigföring där de mänskliga och materiella konsekvenserna kan vara
enorma, eftersom det kräver ett offentligt stöd i sina beslut. Förespråkare för detta argument
antyder att demokratiska ledare inte handlar emot den allmänna opinionen i frågor som dessa
(Mello, 2014: 3, Rosato, 2003: 587). Folkopinionen i demokratier utgör en väsentlig kontroll
mot engagering i krig. I en kris som involverar två demokratier är bägge demokratiers ledare

6

förhindrade att använda storskaligt våld, eftersom det också förväntas av motparten, och därför
försöker ledarna komma till en fredlig överenskommelse (Mello, 2014: 3, Rosato, 2003: 587).
De två följande varianterna antyder att demokratier är långsamma att använda beväpnat våld
(Mello, 2014: 3, Rosato, 2003: 587). Demokratier är långsamma att mobilisera sina militära
trupper, eftersom denna process är väldigt komplex och kräver allmänhetens stöd för att
engagera sig militärt. Detta förhindrar också demokratier från att göra snabba
överraskningsattacker, även om de politiska ledarna stöder en sådan handling. För att förbereda
en demokrati för krig tar lång tid och de politiska ledarna måste söka godkännande i flera olika
institutioner. Denna tidskrävande process ger möjligheten att ytterligare förhandla på fredliga
termer, komma fram till politiska kompromisser och på så sätt komma fram till en fredlig
konfliktlösning (Mello, 2014: 3, Rosato, 2003: 587).
Den sista varianten antyder att demokratier erbjuder information som kan avvärja krig (Rosato,
2003: 587). Demokratiska ledare engagerar sig endast i krig ifall de placerar ett högt värde på
resultatet av konflikten, förväntas ge popularitet i hemlandet, om chanserna att vinna är höga
och om de är beredda att slåss hårt (Rosato, 2003: 587). Det ger en klar signal att demokratier
har tillgång till den informationen om andra partier eller andra demokratier. De förväntas också
fungerar på samma sätt och vill lösa konflikten utan våld, därför är målet att lösa konflikten
fredligt än att utsätta sig själv för risker och kostnader som skulle uppstå med eventuell
användning av våld (Mello, 2014: 3, Rosato, 2003: 587).
Två andra möjliga synsätt på den demokratiska fredsteorin finner man i begreppen dyadisk fred
(dyadic peace) och monadisk fred (monadic peace) (Gobetti, 2009: 22, 26, Manan, 2014: 183–
184). Begreppet dyadisk fred liknar väldigt långt förklaringarna normativ och institutionell
logik. Den påstår att demokratier mycket sällan krigar mot varandra och att de krävs två
demokratier för att uppnå fred (Manan, 2014: 183). Demokratier kan ändå vara och är ofta
aggressiva mot icke-demokratier. Det är den gemensamma kulturen, de gemensamma
demokratiska normerna och de institutionella hindren för demokratiska ledare och
beslutsfattare, som gör det ytterst osannolikt att de ingår krig mot varandra (Manan, 2014: 183–
184). Demokratier identifierar noggrant de stater de växelverkar med och kan utifrån det justera
sitt eget beteende. Det leder till antagandet att demokratier allierar sig med likasinnade men kan
vid behov vara aggressiva mot icke-demokratier (Gobetti, 2009: 26).
Det andra begreppet monadisk fred menar att demokratier är mindre benägna att använda våld,
oavsett vilken regimtyp deras fiende har, samt att desto mer demokratisk en stat är, desto mindre
7

våldsamt är deras beteende mot andra stater (Manan, 2014: 184). Det är mindre troligt att
demokratiska ledare ser våld och krigsföring som ett genomförbart alternativ för god
utrikespolitik, utan mera som en sista utväg. Regimtypen för fienden spelar troligtvis heller
ingen större roll för demokratiers beslut om att ingå krig (Gobetti, 2009: 23, Manan, 2014: 184).
Demokratier dras med i krig på grund av att en icke-demokrati attackerar dem, hotar dem eller
visar någon form av aggression mot dem (Gobetti, 2009: 23).

3.1.2 Kritik mot den demokratiska fredsteorin
Som med vetenskapliga teorier överlag, i detta fall samhällsvetenskaplig teori, förekommer det
kritik riktat mot den. Den demokratiska fredsteorin är inget undantag, utan också kritik mot
denna teori förekommer och har lyfts fram.
Manan (2014: 186) lyfter fram tre stora problem med demokratisk fredsteori. Han börjar med
att analysera själva begreppet demokratisk fredsteori. För att grundligt förstå demokratisk
fredsteori gäller det att förstå innebörden i begreppen demokrati, krig och fred. Definitionerna
av dessa begrepp är ett problem som forskare har lyft upp (Manan, 2014: 186). Det finns nästan
lika många definitioner på dessa begrepp som det finns forskare i ämnet och då kan det uppstå
problem om man undersöker demokratisk fredsteori, men definierar de ovannämnda begreppen
olika. Begreppet demokrati är utan tvekan det mest omdiskuterade begreppet och
samhällsvetare har länge debatterat om vilka stater som ska anses som demokratier och vilka
typer av demokratier är mer fredliga än andra (Manan, 2014: 186). Dock förekommer det ett
slag av konsensus bland forskare om begreppet demokrati i förhållande till demokratisk
fredsteori (Manan, 2014: 187).
Likväl som begreppet demokrati är begreppet krig omtvistat bland forskare. Förespråkare för
demokratisk fredsteori som anser att demokratiska stater inte varit involverade i krig mot andra
demokratier, tenderar att basera sina argument på definitionen av krig från de två till tre senaste
decennierna (Manan, 2014: 187–188). Enligt denna, definieras krig som mellanstatligt med
minst 1000 krigsrelaterade dödsfall bland alla parter som är involverade (Manan, 2014: 188).
Alla krigsrelaterade dödsfall under detta antal räknas inte med och kategoriseras därför inte som
krig. Ett mycket viktigt historiskt bevis som forskare kommit fram till är att historien
8

underminerar påståendet att demokratier inte ingår i krig med varandra. Det är endast efter
postkolonialismen som demokratier har varit mindre involverade i krig med varandra, jämfört
med icke-demokratier (Manan, 2014: 188). Under den kolonialistiska och imperialistiska
perioden har det förekommit krig mellan demokratier.
Det sista begreppet fred är liksom de två föregående begreppen omdiskuterat. Enligt realisterna
kan fred definieras som frånvaro av krig (Manan, 2014: 188). Enligt dem är frånvaro av krig
endast temporärt och de anser att krig är det gemensamma och oundvikliga kännetecknet för
internationella relationer (Manan, 2014: 189). Realisterna har fått kritik för sin syn på
definitionen av begreppet fred och alternativa definitioner har lyfts fram, som att en äkta fred
är en stabil fred och att stater ingår endast i krig för att hävda sin suveränitet (Manan, 2014:
189).
Även om demokratisk fredsteori bygger på att demokratier är fredsbenägna och inte ingår i krig
lika ofta som icke-demokratier, kan också denna agenda av spridandet av demokrati
missbrukas. Enligt Manan (2014: 189) är USA:s utrikespolitik ett gott exempel på detta
fenomen. Med hjälp av den demokratiska fredsteorin kan de rättfärdiga sina demokratiska
ingripanden i andra stater, som ett slags demokratiskt korståg (Manan, 2014: 189). Den
amerikanska utrikespolitiken bygger långt på att främja demokrati världen över och för att på
så sätt upprätthålla internationell fred, men också förbättra sin egen nationella säkerhet. Detta
främjade av demokrati har fungerat som en viktig grundpelare i den amerikanska
utrikespolitiken under större delen av 1900-talet och det har också gett en anledning för dem
att använda våld, ifall man stött på hårt motstånd vad gäller främjade av demokrati. De facto
har främjade av demokrati genom användning av våld resulterat i mera våldsamheter än fredliga
lösningar. Studier visar att försök att skapa demokratier med hjälp av yttre kraft från någon
annan eller andra stater ofta misslyckas, vilket Irak är ett tydligt exempel på (Manan, 2014:
189–190).
Det sista Manan (2014: 191) lyfter upp är att demokratisk fredsteori inte stöds om man
undersöker stater i deras tidiga skede av övergången till en demokrati. Det är mer sannolikt att
sådana stater blir inblandade i krig än andra stater, på grund av svaga politiska institutioner. De
politiska institutionerna måste vara stabila och välfungerande i en demokrati, eftersom en
demokrati behöver dem (Manan, 2014: 191). Även om demokrati i långa loppet oftast leder till
fred, kan ett dåligt förberett försök att demokratisera en stat på kort sikt förorsaka kaos och ge
upphov till krig framom fred. Sådana försök har historien sett i Forna Jugoslavien, Pakistan,
Rwanda och Burundi (Manan, 2014: 191). Det är ytterst viktigt att först införa politiska
9

institutioner i en stat som genomgår en demokratiseringsprocess, eftersom eliten i en nyligen
demokratiserad stat ofta använder sig av nationalistiska knep för att försöka vinna majoritetens
stöd. Då kan de komma att uppnå makten utan att uppfylla de demokratiska kraven. Den
ekonomiska aspekten är också av stor betydelse och generellt sett är ekonomiskt välutvecklade
demokratier klart mer fredliga mot varandra än demokratier som inte är lika ekonomiskt
utvecklade (Manan, 2014: 192). Därför kan man säga att kapitalismen spelar en stor roll i form
av hur fredligt demokratier behandlar och respekterar andra stater. En välfungerande handel
stater emellan är enligt många forskare en viktigare orsak till fredliga relationer än demokrati
(Mello, 2014: 4).
Rosato (2003) finner ett stort antal problem med demokratisk fredsteori och fokuserar på
problem angående de två förklaringarna, den normativa logiken och den institutionella logiken.
Enligt Rosato (2003: 588) är problem kring den normativa logiken de att det förekommer bevis
på att demokratier inte tillförlitligt externaliserar sina egna konfliktlösningsnormer, eller
generellt behandlar varandra med respekt, då deras intressen kolliderar. Demokratier är
rättfärdiga att ingå krig i självförsvar, men de europeiska stormakterna under imperialismen är
goda bevis på att demokratier ofta ingått i krig på andra grunder än självförsvar och inskärpning
av liberala värderingar (Rosato, 2009: 588). Historiska bevis antyder att demokratier behandlar
andra stater, inklusive andra demokratier, likadant om deras intressen kolliderar. De förhandlar
hårt, utfärdar hot och om de tror att det är motiverat använder de våld (Rosato, 2003: 590). USA
är den demokrati som man bäst kan studera detta beteende hos. USA:s inblandning och
respektfullhet i den tredje världen kan mycket väl motiveras med USA:s egna ekonomiska- och
säkerhetsintressen (Rosato, 2003: 591). Det finns också bevis från historien som visar att
demokratiska stormakter, som Frankrike, Tyskland, Storbritannien och USA, inte behandlat
varandra med respekt då det försökt lösa en diplomatisk kris (Rosato, 2003: 591).
Rosatos (2003: 593) problem angående den institutionella logiken bygger på att det finns skäl
att tro att ansvaret som politiska ledare har inte påverkar demokratiska ledare mer än det
påverkar icke-demokratiska ledare. För att ta reda på detta antagande ställer Rosato (2003: 594)
tre frågor; är det mer sannolikt att demokratiska ledare eller icke-demokratiska ledare avsätts
från sin tjänst om de förlorar i krig? Är det mer sannolikt att demokratiska ledare eller ickedemokratiska ledare straffas hårdare om de förlorar i krig? Är det mer sannolikt att
demokratiska ledare eller icke-demokratiska ledare avsätts och/eller blir straffade för
inblandning i kostsamma krig, oberoende slutresultatet? Demokratiska ledare avsätts mer
sannolikt, men fallen Rosato (2003: 594) undersökt för demokratier är så få att han inte håller
10

bevisen som starka. Icke-demokratiska ledare är i större fara att straffas hårdare än
demokratiska ledare och det är också fallet gällande vilka som mer sannolikt avsätts och/eller
straffas för inblandning av kostsamma krig, oberoende slutresultatet (Rosato, 2003: 594). I och
med dessa antaganden finns det lite bevis på att demokratiska ledare skulle vara mer ansvariga
än icke-demokratiska ledare.
Rosato (2003: 594–596) anser att folkopinionen inte spelar någon större roll vad gäller en stats
medverkande i krig eller inte. Om fallet vore så, skulle demokratier vara mer fredliga i sina
relationer mot alla typer av stater, inte endast andra demokratier. Tre olika orsaker till att folket
skulle förhindra en demokrati från att ingå i krig lyfts fram. För det första faller kostnaderna för
krig på endast en liten del av befolkningen som mycket osannolikt protesterar mot regeringens
politik. För det andra spelar nationalismen en stor roll och befolkningen identifierar sig med
nationalstaten. För det tredje är demokratiska ledare lika måna om att leda folkets åsikt som att
följa dem. De använder nationalismen som en faktor att motivera folket. Rosato (2003)
poängterar att icke-demokratier oftast styrs av en person eller en mycket liten grupp, som endast
representerar en minimal del av befolkningen. Det är sällan som de vill ingå i krig på grund av
att krigföring är väldigt dyrt och problem med att finansiera krig kan utgöra ett hot mot regimen.
De påståenden som gäller mobilisering av styrkor och utförande av överraskningsattacker får
inget stort stöd av Rosato (2003: 597–598). Demokratiska ledare har i tider av kris varit kapabla
att förbise den öppna debatten och den gemensamma beslutsfattningen om beslut att mobilisera
styrkor. Dessutom anser Rosato (2003) att regimtypen för den stat som utför en
överraskningsattack är högst irrelevant i fråga om framgång eller misslyckande av attacken.
Det finns väldigt lite historiskt bevis på att demokratier skulle vara mindre överraskande i sina
attacker än icke-demokratier.
Det sista kritiska påståendet av Rosato (2003: 598), tar upp frågan om information och
transparens. Enligt Rosato (2003) klarar demokratier inte av att tydligt avslöja sina alternativ
att lösa en kris. Det beror främst på att demokratiska processer och institutioner avslöjar så
mycket information att det är svårt för andra stater att tolka den. Dessutom kan den politiska
konkurrensen inom staten leda till att alla inom staten inte avslöjar deras privata information.
Eftersom demokratier ger ut en väsentlig mängd information, förekommer det också dålig
information som inte hjälper till att lösa krisen. Andra stater får tillgång till information inte
bara från förmedlare utsedda av demokratin, utan också från oppositionspartier,
intressegrupper, folket och massmedian.

11

3.1.3 Varför diktatur?
Efter att den demokratiska fredsteorin nu presenterats följer en kortfattad upplysning om varför
diktaturer förekommer. Det fungerar som en inledning på fokusering av icke-demokratier.
Innan teorierna om sambandet mellan regimtyper i icke-demokratier och politiskt våld
presenteras, tas det upp varför diktatur överhuvudtaget förekommer och hur diktaturer klarar
av att överleva i dagens värld. Teorierna om diktatur är huvudsakligen baserad på Lauri
Karvonens bok ”Diktatur. Om ofrihetens politiska system”.
Det finns ingen enhetlig statsvetenskaplig teori om varför diktaturer förekommer eller
överlever. Den vanligaste förklaringen som, vetenskapligt sett är minst tillfredsställande,
hävdar att så har det alltid varit. Stater har och har haft ett diktatoriskt styre, eftersom de inte
har erfarenhet av något annat. Den norska statsvetaren Stein Rokkans försök att förklara Europa
i politiskt hänseende kan ge en förklaring till varför diktatur uppkommer. Enligt Rokkan var en
stat ett resultat av ett medvetet statsbygge, som uppstod genom att ett centrum med militära,
ekonomiska och kulturella resurser lade under sig en omgivande periferi. Rokkan menade att
ett ofullbordat statsbygge, där det inte gick att enas om demokratiska spelregler gjorde det lätt
för diktatoriska styren att ta plats, vilket exempelvis var fallet i Hitlers Tyskland och i
Mussolinis Italien. Rokkans teori om statsbygget är förankrat i historiska och geografiska
strukturer, men gäller endast för utvecklingen i Europa. (Karvonen, 2008: 30–36)
På 1700- och 1800-talen började europeiska filosofer och statsvetare intressera sig för Asien
och den asiatiska samhällsstrukturen, detta i och med upptäcktsresor, den ökade internationella
handeln och kolonialismen. Syftet var att förklara fenomenet orientalisk despoti. I denna del av
världen var härskarens makt direkt och oinskränkt. Härskaren ägde riket, befolkningen var hans
undersåtar och hans vilja var lag. Fastän flera kända statsvetare och filosofer, som Montesquieu,
Adam Smith, Karl Marx och Friedrich Engels presenterar lite olika syn av politiska system i
Asien på 1700- och 1800-talen är de ändå komplementära, inte konkurrerande. Demokrati
ansågs vara svårt att uppnå i Asien på grund av naturförhållanden, samt på grund av den på
klimat och topografi baserade jordbruksnäringen. (Karvonen, 2008: 36–41)
Barrington Moores lära om jordägande och industrialisering kan också förklara diktaturers
uppkomst. Industrialiseringens framfart förde med sig en så omvälvande förändringsprocess i
samhället att den rådande makt- och auktoritetsförhållandena inte kunde motstå
förändringstrycket. Enligt Moore var frågan gällande jordägandet av helt central vikt. Ägde

12

aristokratin jorden, fanns det en stark klass av storgodsägare eller fanns det ett betydande inslag
av självägande småbönder hade stor betydelse för samhällsstrukturen. Den politiska
utvecklingen bestämdes långt genom den maktbalans som uppstod mellan aristokratin och
industrialismens nya borgerskap. Om aristokratins fördel vägde tyngre var det sannolikt att
diktatur uppstod. Ifall industrialismen kommit igång och balansen lutade mot en diktatur var
två utvecklingsvägar möjliga, endera kommunistisk diktatur eller fascism. (Karvonen, 2008:
41–43)
Seymour Martin Lipsets statsvetenskapliga tillämpning av moderniseringsteorin innehåller en
tes som visat sig aktuell än i dag och den säger att ju mer välmående en stat är, desto större är
chansen att den kan upprätthålla demokrati. Lipset kom fram med en mängd mekanismer som
genom vilka ekonomisk utveckling gynnade en demokratisk utveckling. Lipset presenterade
data som bekräftar hans tes och det har också senare empiriska studier gjort. Men fallet är inte
så entydigt att de ekonomiskt minst utvecklade staterna skulle vara de mest diktatoriska, utan
forskning visar att totalitära stater förutsätter en viss ekonomisk utveckling. Sannolikheten för
diktatur anses vara störst då en stat befinner sig i ett take off-stadie, där en ekonomisk utveckling
just kommit igång, förutsatt att samhället är i en outvecklad fas. (Karvonen, 2008: 46–48)
Historien visar också på en rad med fall där diktatur har blivit importerat, i de flesta fall i form
av påtvingad diktatur. Då handlar det oftast om mindre stater som ockuperats av en större
diktatorisk stat. Med hjälp av fysisk övermakt upprättar sedan ockupanten ett system som de
vill. Sovjetunionen utförde påtryckning av det här slaget på de östeuropeiska staterna efter andra
världskriget och dessa stater som ockuperades blev kända som folkdemokratier. Men det
behöver inte alltid vara frågan om påtvingad diktatur, i vissa fall har diktatur fungerat som
inspiration för andra stater. De politiska systemen i Kina, Kuba och Vietnam har utan tvekan
påverkats av internationella förebilder. En annan spridningsform kan förklaras med begreppet
diffusion och var mest aktuell under 1960- och 1970-talen i Afrika, Latinamerika och Asien.
Speciellt militärdiktaturer var den dominerande styresformen i dessa fall. (Karvonen, 2008: 48–
50)
Den sista förklaringen bakom förekomst av diktatur som tas upp i avhandlingen, kan förklaras
av kulturella faktorer. Tre aspekter är viktiga, kultur som meningsskapande, kultur som
värderingsgrund och kultur som beteendenorm. Någon kulturteori om orsaker till diktatur
existerar inte, men de senaste decennierna har två fenomen vuxit fram som skulle kunna
förklara dessa kulturella skillnader. Det handlar om islam och asiatiska värderingar. Islams
relation till olika statsskick är väldigt omdiskuterat och omstritt. Islam som teologi och
13

trossystem betraktas som en orsak till förekomsten av diktatoriska styresformer. Asiatiska
värderingar tangerar lite samma punkter som debatten om islam och demokrati. Den
konfucianska filosofins element i kulturen gör det svårt att tillämpa västliga demokratiska
institutioner i Asien. Dessa förklaringar gällande islam och asiatiska värderingar har också mött
skarp kritik, främst på grund av att kulturella faktorer använts som en förevändning för
diktatoriska statsskick. (Karvonen, 2008: 50–54)
Hur kommer det sig då att diktatur fortfarande klarar av att överleva? En rad faktorer kan
förklara detta. Diktatur anses vara våldets och rädslans regim, folket vågar inte kritisera regimen
på grund av rädsla och de personliga uppoffringar som motstånd skulle föra med sig är
nödvändigtvis inte värt det. Man måste vara beredd att förlora och offra allt man har ifall man
väljer den vägen. Externa hot är något diktaturer är väldigt rädda för och med hjälp av
propaganda försöker de få sin egen befolkning att uppfatta omvärlden som hotfull och på så sätt
befästa den rådande politiska ordningen. Externt stöd som kan förknippas med påtvingad
diktatur kan också hjälpa till att diktaturer överlever. Så länge en regim kan räkna med yttre
stöd från en mäktigare diktatur kan den ha chans att överleva. Det finns också en illusion om
den effektiva diktaturen. Eftersom demokrati kan förefalla som komplicerad och ineffektiv
skulle diktatoriskt beslutsfattande kunna innebära ett mer effektivt beslutsfattande. Denna
illusion fokuserar endast på förmågan av beslutsfattarna, eftersom studier visar att demokratier
generellt sett är klart effektivare än diktaturer. (Karvonen, 2008: 54–60)

3.1.4 Teori om sambandet mellan regimtyper och politiskt våld
Till näst presenteras teorier om sambandet mellan olika regimtyper och politiskt våld och varför
vissa regimtyper kan anses mindre våldsbenägna än andra. Teorierna bygger långt på Hanne
Fjeldes artikel och det bör nämnas att hon kategoriserar regimtyperna som enpartistater,
flerpartistater, militärdiktaturer och monarkier, medan jag kategoriserar regimtyperna enligt
Carsten Anckars (2017) definitioner som personalism, enpartistater, militärdiktaturer och
monarkier.
Det primära målet för alla icke-demokratiska regimer och ledare är att stanna kvar och överleva
vid makten. I motsats till demokratiska ledare regerar inte auktoritära ledare genom
allmänhetens samtycke (Fjelde, 2010: 6). För att de ska klara av att överleva vid makten har
14

auktoritära regimer två huvudinstrument de kan använda sig av; tvång eller kooptering. Genom
tvång kan de marginalisera eller eliminera sina motståndare, medan genom kooptering försöker
de förvandla motståndare till anhängare genom olika former av belöning, exempelvis genom
att dela ut maktpositioner (Fjelde, 2010: 6). Vilken strategi en auktoritär regim eller ledare
väljer handlar främst om vilka institutioner regimen har makt över. Institutionerna bestämmer
hurudan kapacitet regimen har att använda våldsam kontroll över den politiska oppositionen,
men kan också ge möjlighet för regimen att belöna dem som genom mutor väljer regimens sida
(Fjelde, 2010: 7).
Enligt Fjelde (2010: 7) är det viktigt att göra en klar skillnad mellan auktoritära ledare som
utövar makt genom politiska partier och auktoritära ledare som utövar makt genom
organisationer, exempelvis armén eller kungafamiljen, för att förstå risken av civila konflikter
i icke-demokratier. Auktoritära ledare som använder bruket av tvångskraft som en strategi, tar
en stor risk, eftersom det kan leda till en hög grad av osäkerhet bland alla i samhället. Politiskt
isolerade regimer tenderar att tvingas förlita sig på brutalitet (Fjelde, 2010: 8). Enpartistater
anses ha de mest kraftfulla instrumenten för att systematiskt marginalisera eller eliminera sina
motståndare. Partiet erbjuder diktatorn en spelplats där det är möjligt att kontrollera utmaningar
som kan uppstå. Den politiska tillgången är begränsad och politiska ambitioner och krav kan
diskuteras utan att de utmanar grunden för regimen (Gandhi & Przeworski, 2006: 17). Den
institutionella apparaturen ökar också regimens förmåga att upptäcka samhällsfientliga element
som kunde utgöra en livskraftig rebellgrupp. Enpartistater har varit väldigt framgångsrika med
att underordna militären politisk kontroll (Fjelde, 2010: 9). Lika viktiga är de icke-militära
underrättelseorganisationer som är utspridda över hela samhället (Lai & Slater, 2006: 117). Det
är väldigt svårt för en rebellgrupp att mobilisera sig, eftersom partiets institutioner finns på alla
i nivåer i samhället.
Militärdiktaturer tenderar att sakna dessa institutioner, som exempelvis partier, vilket gör det
svårare att kontrollera populationen (Nordlinger, 1977: 76). Militärregimer saknar den breda
samhällsfronten som kunde mobilisera befolkningen på deras sida (Fjelde, 2010: 9).
Militärdiktatur anses ha en fördel vad gäller tvång, eftersom deras expertis av militären som en
institution är att använda våld (Fjelde, 2010: 9). Militärdiktaturer tystar olydnad med våld, men
de är svaga att upptäcka motstånd inom samhället på ett sätt som förhindrar bruket av våld.
Användningen av öppet våld kan resultera i förödande bakslag, vilket gör det till en riskfylld
strategi (Fjelde, 2010: 10).

15

Enligt Fjelde (2010: 10) ligger monarkier någonstans emellan enpartistater och
militärdiktaturer, men de delar fler institutionella drag med militärdiktaturer än med
enpartistater. Monarkier saknar liksom militärdiktaturer institutioner att kontrollera den
politiska oppositionen underifrån och deras stöd kommer främst från den närmaste kretsen,
kungafamiljen. Vad som skiljer dem åt från militärdiktaturer är att de saknar den expertis av
bruk av våld som militärdiktaturer har, vilket oftast betyder att de motvilligt vill engagera sig i
terrorstrategier som i sin tur kan öka risken för att våldet kan eskalera ifall monarken inte får
styr på situationen (Fjelde, 2010: 10).
Flerpartistater är mer lik enpartistater än de andra regimtyperna, främst på grund av att de
besitter den institutionella apparaturen för att kontrollera politisk mobilisering underifrån
(Fjelde, 2010: 11). Dock finns de några aspekter inom flerpartistater som utmanar diktatorns
kontroll. Det är enligt lag möjligt att organisera sig som politisk opposition. Även om det kan
förekomma valfusk och andra bedrägerier gällande val för att försäkra den styrandes seger, kan
de ändå inte fullständigt kontrollera oppositionen. De styrande i flerpartistater har inte samma
förmåga att åtgärda samhällsfientliga element som enpartistater, eftersom de förhindras av
restriktioner som gör det möjligt att eliminera sådana hot. Dessutom saknar de samma former
av underrättelsetjänster för att kunna kontrollera det politiska klimatet, som enpartistater.
(Fjelde, 2010: 11)
Tvång och hot är som tidigare nämnts inte det enda tillvägagångssättet för icke-demokratiska
ledare att behålla makten, utan det kan också förekomma kooptering som inte är en våldsam
form. Tvång och hot kan göra de styrande mer osäkra och det finns samhällsgrupper som är
svåra att styra genom tvång och hot, som exempelvis den byråkratiska apparaturen och
poliskåren. Därför krävs också kooptering i någon form för att stanna vid makten.
Militärdiktaturer och monarkier har en redan existerande organisation för att koordinera den
styrande koalitionen och upprätthålla elitsammanhållningen.

I militärdiktaturer är

organisationen officerarna och i monarkier kungafamiljen. Dessa organisationer exkluderar den
största delen av befolkningen och inkluderar endast ett fåtal personer ur samhället. Varken
militärregimen eller kungafamiljen har den samhälleliga räckvidden att bygga breda koalitioner
och samarbete med utomstående. Dessutom saknar de ofta samhällsinstitutioner som gör det
möjligt att bilda långvarade koopteringsstrategier som skulle stöda deras styre. Lyckad
kooptering kräver institutioner som kan reglera överföringar till möjliga motståndare så att de
hålls lojala mot regimen och har ett intresse för att regimen ska överleva (Magaloni, 2008: 2).
Monarkier anses ändå vara bättre att göra överenskommelser om privata fördelar i utbyte mot
16

politiskt stöd, än militärdiktaturer. Det grundar sig främst på att inom monarkier går makten
oftast direkt i arv till följande generation. (Fjelde, 2010: 12–13)
Generellt sett anses kooptering fungera bättre i icke-demokratier där ledaren styr genom ett
politiskt parti, jämfört med hur det fungerar i militärdiktaturer och monarkier. Ledare som
förlitar sig på ett politiskt parti tenderar att ha ett större understöd av personer som kan utrycka
sina åsikter inom ledarskapet och policyn och de har också en möjlighet att stiga i rang inom
organisationen mot den styrande eliten. Det gör det lättare och effektivare att utöva kooptering
i samhället på en bredare politisk front (Fjelde, 2010: 13–14). Magaloni (2008: 1) argumenterar
att den institutionella stommen för regimer med partier kan förvandla kooptering till långlivade
maktfördelningsöverenskommelser. Man kan förvänta sig att partiorganisationen är långlivad
och framgångsrik även i framtiden, samt att utdelningen kommer att fortsätta i framtiden om
man hålls lojal mot regimen. Partiet erbjuder också exklusiv tillgång till förmåner och positioner
inom partiet (Fjelde, 2010: 14). Hur skiljer sig då enpartistater från flerpartistater på denna
punkt? Enpartistater erbjuder mer effektiva institutioner för kooptering på elitnivån.
Kombinationen av att ha ett brett understöd, men en smal elitsammanhållning som kontrollerar
den exekutiva makten, är ett starkt avskräckningsvapen mot avhopp inom eliten (Fjelde, 2010:
15). Enligt Magaloni (2008: 14) är den lagliga närvaron av oppositionspartier i flerpartistater
en svaghet, eftersom det leder till att eliten måste arbeta hårdare och utdela mer belöningar för
att undvika avhopp inom eliten.
De flesta monarkier i dagens värld förekommer i Mellanöstern och Nordafrika, och dessa
monarkier är kända för att vara stabila och klara av att överleva även i turbulenta tider, vilket
tydligt kom fram under Arabvåren 2011. Ingen arabisk monarki föll under den tiden och endast
Bahrain gick igenom en regimkris. Det finns två institutionella skillnader mellan monarkierna
i arabvärlden, i Jordanien och Marocko styr kungen som enväldig härskare, medan i de andra
monarkierna är det monarken som styr i samråd med kungafamiljen. Monarkierna har klara
strategier hur de ska klara av att överleva och stanna kvar vid makten, vilket har lett till att de
klarat av att vara rätt så stabila. Dessa strategier skiljer sig förstås från varandra beroende på
vilken monarki man undersöker. (Gause, 2013: 1–3)
En faktor som kan förklara monarkiernas stabilitet är kulturell legitimitet. Med det menas att
monarki som styresform hör till en historisk och kulturell norm i arabvärlden, monarkier anses
som legitima. Arabiska monarkier har uppfunnit en politisk kultur som har hjälpt dem skapa att
en politisk stabilitet som har gett regionens monarker legitimitet (Menaldo, 2012: 709).
Monarkierna i arabvärlden har varit långlivade och har en lång historia i respektive stater. De
17

har uppstått genom de traditionella samhällena i dessa områden och strukturerats utgående från
dessa samhällen. Detta leder till att monarkiska styren anses vara närmare samhället i allmänhet
än vad republiker är. Dessa påståenden har kritiserats en del, eftersom så som monarkierna är
strukturerade i dag är alla befintliga monarkier inte ens ett sekelgamla, som exempelvis SaudiArabien och Jordanien. (Gause, 2013: 8–9)
Ett annat argument som kan förklara monarkiers stabilitet menar att monarker är bättre att styra
än andra ledare. Det bygger på två element; monarkierna producerar bättre ekonomiska resultat
för sina medborgare, samt att monarkier är bättre att trovärdigt och effektivt inrätta politiska
reformer för en mobiliserad opposition och därmed avböja den. Enligt Gause (2013: 12) är inget
av dessa element en övertygande förklaring för monarkisk stabilitet. Ekonomisk utveckling och
bättre styrning är mer resultat av specifika politiska beslut och verkställande av dem, än något
som ingår i själva regimtypen (Gause, 2013: 13). Monarker anses ha en större förmåga att
erbjuda medgivanden till oppositionen än andra typer av ledare har. Detta leder oftast till att de
klarar av att avböja motståndet, främst eftersom monarker förblir ovanför samhället och i och
med att de har obehindrad makt vågar de tolerera en bredare räckvidd av politiska åsikter än
andra typer av ledare. Monarkerna i arabländerna är också mer villiga att införa politiska
reformer än presidenter i arabländerna, eftersom offentliga val hotar deras ställning till en
mycket lägre grad än den hotar presidenter (Gause, 2013: 13–14). Det har visat sig att
argumentet om att monarker skulle vara strukturellt bättre att inrätta politiska reformer än sina
republikanska kollegor endast stämmer om monarken styr som enväldig, utan medhjälp från
kungafamiljen (Gause, 2013: 23).
När man talar om monarkierna i Mellanöstern och Nordafrika bör man också nämna deras
oljetillgångar som en faktor som kan förklara deras stabilitet. Oljetillgångarna i sig förklarar
inte stabilitet eller instabilitet, men genom de koalitioner som är bildade genom deras
oljetillgångar uppstår en stabilitet (Gause, 2013: 25). Monarkernas stabilitet i arabvärlden kan
bäst förklaras genom att de byggt stater som förser sina samhällen med ordning och tillräckligt
med fördelar för sina medborgare. De har klarat av att behålla makten genom sina politiska
allianser med inhemska och utländska allierade som förser dem med stöd i tider av kris (Gause,
2013: 30).

18

3.2 Begreppsdefinitioner
Kapitlets andra del kommer att fokusera på att definiera de viktigaste begreppen i avhandlingen.
De viktigaste begreppen är de olika regimtyperna för icke-demokratier, regimtyp eller politisk
regim och begreppet politiskt våld. Första kommer de fem olika regimtyperna för ickedemokratier; personalism, enpartistyre, militärdiktatur, absolut monarki och oligarki, att
definieras. Definitionerna av regimtyperna kommer huvudsakligen att bygga på Carsten
Anckars (2017) definitioner av regimtyperna. Orsakerna till detta beror på att Anckars databas
över regimtyper i världens länder kommer att användas i analysen och därför är det logiskt att
använda sig av samma struktur och definitioner som han använt sig av i databasen. Efter att
regimtyperna definierats kommer slutligen begreppen regimtyp och politiskt våld att definieras.

3.2.1 Personalism
Personalism är inte ett helt enkelt begrepp att definiera och många kända forskare inom ämnet,
bland annat Hadenius et al. och Cheibub et al., lämnar begreppet odefinierat. Men ändå finns
det ett antal olika definitioner på begreppet. Vad som menas med personalism kan i grunden
beskrivas med Wahman et al. definition. Enligt dem är personalism i varierande omfattning
grunden till alla auktoritära system (Wahman et al., 2013: 31). Geddes et al. definierar
begreppet som envälden, där diskretion över policy och personal är koncentrerat i händerna på
en man, militär eller en civil (Geddes et al., 2014: 319). Denna definition liknar långt den som
Huntington tagit fram, och han definierar begreppet som ett system där den individuella ledaren
fungerar som auktoritetskälla och tillgång till makt beror på hur nära relationer man har, hur
viktig man är eller hur stort stöd man har av ledaren (Huntington 1991: 111).
Cheibub et al. definierar inte begreppet personalism, men de definierar begreppet civil diktatur,
som väl kan fungera som en operativ definition för personalism och göra det lättare att förstå
definitionerna på begreppet personalism (Anckar 2017: 17). Ledare i en civil diktatur har inte
någon färdiggjord organisation att lita på och luta sig mot. Monarker litar på sina nätverk inom
den egna familjen och släkten, medan militära ledare litar på sina beväpnade styrkor (Anckar
2017: 17, Cheibub et al., 2010: 86). Civila diktatorer måste därför skapa andra former av

19

allianser för att kunna stanna och bibehålla makten. Den vanligaste formen av allians i denna
aspekt är politiska partier (Cheibub et al., 2010: 86–87).
Enligt Anckar (2017: 18) är det viktigt att skilja på personalism och enpartistyren. Personalism
ska betraktas som en egen regimtyp, även fast den har stora likheter med regimtypen
enpartistyre. Om en ledare i en icke-demokratisk stat är beroende av ett politiskt parti handlar
det om ett enpartistyre, vilket är fallet i de flesta kommunistiska staterna. Om en ledare i en
icke-demokratisk stat använder ett politiskt parti mera som ett verktyg för att kunna utöva sin
makt handlar det om personalism, vilket är fallet i Ryssland och Vitryssland enligt Anckar
(Anckar, 2017: 18).
För att ytterligare kunna skilja på dessa två former av regimtyper kan man ta hjälp av forskaren
Juan Linz definition på sultanism som kan sägas vara ett exempel på en typ av personalism
(Anckar, 2017: 18). Sultanism karaktäriseras som en fusion mellan en personlig och en offentlig
sfär. Det finns inga hinder för ledarens makt och det finns ingen given ideologi eller givna
värderingar ledaren måste följa (Linz 2000: 151–152). Avsaknaden av en ideologi är en viktig
egenskap då man skiljer personalism från enpartistyren. Även om både ledare i enpartistyren
och stater med personalism kan uppföra sig på rätt så lika grunder, så är ledarnas makt i
enpartistyren ändå bunden till en ideologisk helhet. Om det förekommer något som liknar en
existerande ideologi i en sultanism, har den uppkommit från den person som innehar makten
(Anckar, 2017: 18).
En annan viktig egenskap för att skilja på sultanism, alltså personalism, och enpartistyre, är att
i sultanismer förekommer det en låg nivå av institutionalisering och organisering (Anckar,
2017: 19). Innehavare av offentliga poster i sultanismer har erhållit sin position av ledaren
personligen, därför är de lojala mot själva ledaren och inte befattningen (Linz, 2000: 152–153).
Att separera begreppen personalism och enpartistyre från varandra är krävande och även om
Linz kriterier och definitioner av sultanism är av väldigt stor hjälp är det svårt att göra en distinkt
skillnad mellan dem. Flera fall där en ledare i en icke-demokratisk stat har en stor del av makten
i sina egna händer faller in i en grå zon, någonstans mellan dessa två kategorier. (Anckar, 2017:
19). Problematiken med definieringen av personalism kan vara en bidragande orsak varför,
exempelvis Hanne Fjelde inte använde sig av den regimtypen i sin undersökning.

20

3.2.2 Enpartistyre
Anckar (2017: 14) definierar enpartistyre som ett system där tillgängligheten och kontrollen
över politiken och policyn domineras av ett parti. Det är ändå möjligt att det förekommer andra
partier som kan ställa upp i val och tävla om politiskt stöd, men detta sker huvudsakligen på en
mycket låg nivå. Enpartistyren kan se ut och verka på flera olika sätt. Även om det finns flera
länder som inte uppfyller kraven för demokrati, så har de flesta icke-demokratiska länderna
ändå politiska partier och regelbundna val. Men variationen är stor mellan dessa länder och det
förekommer en stor variation mellan de politiska systemen som existerar i dessa ickedemokratiska länder. Det finns länder där endast ett politiskt parti är tillåtet, forna
Sovjetunionen och dagens Laos är exempel på detta extrema fall. En nästa variant berör länder
där ett litet antal satellitpartier är tillåtna att ställa upp i val och skaffa sig representation i
parlamentet, men den egentliga makten innehavs av ett dominerande parti. Exempel på sådana
länder var länderna i Östeuropa under kalla kriget och dagens Kina. Till den sista varianten hör
länder där det finns verkliga oppositionspartier som har rätt att ställa upp i val och skaffa sig
representation i parlamentet, men det existerar ett dominerande parti som ser till att det stöds
av majoriteten i parlamentet. (Anckar, 2017: 14–15)
För att ännu grundligare undersöka variation i dessa ovannämnda varianter av enpartistyre har
Hadenius et al. gjort en indelning mellan auktoritära länder med en vald lagstiftad församling
och auktoritära länder som inte har en vald lagstiftad församling. I auktoritära länder med en
vald lagstiftad församling kan man skilja mellan tre olika former av styre; regimer utan partier,
enpartiregimer och flerpartiregimer. Regimer utan partier förekommer nästan inte alls,
undantaget är Maldiverna fram till år 2005. Som redan tidigare nämnts är enpartiregimer styren
där endast ett dominerande parti har den egentliga makten, även om det i princip får förekomma
mindre satellitpartier utan någon form av oppositionell existens. I flerpartiregimer får det
förekomma en liten nivå av konkurrens, ett antal kandidater från oppositionspartierna kan ha
rätt att ställa upp i nationella val. Det betyder att flerpartiregimer i praktiken ska representeras
av flera partier i parlamentet, men detta är inte alltid fallet. Auktoritära länder som inte har en
vald lagstiftad församling består av militärdiktaturer och monarkier. (Wahman et al., 2013: 24–
27)
I analysen för denna avhandling kommer Hadenius et al. indelning av auktoritära länder med
vald lagstiftad församling i de tre olika styresformerna; regimer utan partier, enpartiregimer och
flerpartiregimer, inte att användas. Allt kommer att gå under regimtypen enpartistater. Det beror
21

på att databasen över regimtyper i alla världens länder som kommer att användas i analysen,
framställd av Anckar (2017), inte använt sig av denna indelning i sin databas. Varför denna
indelning inte använts av Anckar (2017) beror på tre orsaker, av både praktiska och teoretiska
skäl. Den första orsaken är att spara tid och inte begå misstag, eftersom det skulle förekomma
en risk att strula till indelningen med irrelevant fakta (Anckar, 2017: 15). För det andra är det
viktiga att komma ihåg att oberoende om en auktoritär stat har enpartistyre eller flerpartistyre
är den egentliga makten hos endast ett parti. En stat med äkta flerpartistyre kan inte verka inom
ramarna för en icke-demokrati, utan då handlar det om en demokrati (Anckar, 2017: 16). Den
tredje orsaken beror på att fastän det endast finns ett existerande politiskt parti i ett ickedemokratiskt land, är det inte säkert att det klassificeras som ett enpartistyre. Det kan också
vara frågan om en militärdiktatur eller en monarki. Därför är inte existensen av ett politiskt parti
ett tillräckligt kriterium för att inkluderas i kategorin enpartistyre. (Anckar, 2017: 16–17)

3.2.3 Militärdiktaturer
Den minst omfattande definitionen av militärdiktaturer kan finnas hos Geddes et al. Geddes et
al. definierar militärdiktatur som en stat som styrs av en officer vars makt begränsas av andra
officerare (Geddes et al., 2014: 319). Denna definition lämnar vissa frågetecken som bör tas i
beaktan när man definierar militärdiktaturer. Enligt Anckar (2017: 11) är det inte uppenbart
varför en stat som enväldigt styrs av en officer inte skulle klassificeras som en militärdiktatur,
jämfört med en stat där medlemmar av en militärjunta ständigt konkurrerar om makten. En stat
som styrs av en enväldig officer kan mycket väl vara mer stabil, organiserad och effektiv
jämfört med en stat som styrs av medlemmar av en militärjunta (Anckar, 2017: 11). Den
bredaste definitionen framställd av forskare gällande en militärdiktatur kan hittas hos Cheibub
et al. Enligt Cheibub et al. är en stat en militärdiktatur ifall regeringschefen är eller varit medlem
av den institutionaliserade militären innan man tagit över makten (Cheibub et al., 2010: 88).
Enligt Hadenius et al. är en stat en militärdiktatur om militära officerare är betydande eller
dominerande aktörer på grund av deras faktiska makt eller hot om användning av våld och
beväpnade styrkor kontrollerar politiken direkt eller indirekt (Wahman et al., 2013: 25).
Hadenius et al. definition av en militärdiktatur kan placeras någonstans mittemellan Geddes et
al. och Cheibub et al. definitioner. Jämfört med Gedde et al. definition inkluderar Hadenius et
22

al. stater som styrs av en enda militär officer i sin definition (Anckar, 2017: 12). Jämfört med
Cheibub et al. definition inkluderar Hadenius et al. inte automatiskt stater styrda av tidigare
militära officerare i sin definition (Anckar, 2017: 12).
Enligt Anckar (2017: 12) har Hadenius et al. definition av militärdiktaturer endast få nackdelar
av praktisk natur. Det är väldigt svårt att fastställa hur mycket kontroll armén bör utöva för att
staten ska klassificeras som en militärdiktatur (Anckar, 2017: 12). Ett annat problem berör den
inneboende uppfattningen om att militärdiktaturer är en exceptionell styresform, eftersom om
en militär övertar makten är det ett motiverat behov av att återställa ordning och stabilitet
(Anckar, 2017: 12). Det internationella samfundet och befolkningen förväntar sig att armén ska
återge makten åt civila myndigheter så fort ordningen och stabiliteten har återställts. Armén är
givetvis medveten om befolkningens förväntningar och de är i värsta fall själva beredda att
omskapa sig till en civil regering ifall all deras möjlighet till fortsatt makt står på spel (Anckar,
2017: 12). En sådan förändring innefattar vanligen återställningen av de viktigaste politiska
institutionerna, skapandet av ett politiskt parti som stöder ledaren, legitimera makten för den
tidigare militära ledaren genom val och byta uniformerna mot kostymer (Anckar, 2017: 12).
För att fastställa när en militärdiktatur förvandlas till någon annan regimtyp är krävande. I sin
artikel och databas betraktar Anckar (2017: 13) en regim som en militärdiktatur under hela den
tidsperiod som staten varit styrd av en och samma ledare som kommit till makten via en
militärkupp, förutsatt att staten förblivit auktoritär under den tidsperioden.
För att slutligen inbringa fullt förstående för vad en militärdiktatur är ska begreppet militär
definieras. Frågan gäller främst om man ska betrakta ledare av en rebellrörelse som militära
ledare? Anckar (2017: 13–14) tillämpar Hadenius et al. definition om militär där de inkluderar
stater som leds av rebellrörelser som en variant av militärdiktatur. Denna definition stöds av de
faktorer att en rebellrörelse som styr en stat är uppbyggd av beväpnade styrkor, är i kontroll
över staten och är beroende av stödet av den egna gruppen (Anckar, 2017: 14).

23

3.2.4 Absolut monarki
Definitionen och kännetecknen för absolut monarki är huvudsakligen rätt så gemensam för
forskare, det vill säga inga större meningsskiljaktigheter brukar förekomma på den punkten.
Allmänt sett innefattar absolut monarki en makthavare som bär titeln kung eller dylikt, utövar
obegränsad makt och har ärvt sin makthavarställning av sin far (Anckar, 2017: 9). Begreppet
absolut monarki förknippas starkt med ärftligt arv, vanligen handlar det om arv från far till
äldsta son. Men flera stater som i dagens värld anses som monarkier tillämpar inte
förstfödslorätt, utan istället är det kungafamiljen som styr över valprocessen av en ny monark
(Anckar, 2017: 9).
Cheibub et al. lyfter fram två kriterier för absolut monarki, och enligt dem ska makthavaren
bära en titel som kung, emir eller sultan och makten ska ha ärvts av en släkting (Cheibub et al.,
2009: 7). Geddes et al. ser absolut monarki som ett system där kungafamiljen har kontroll över
policyn, valet av makthavare och säkerhetsapparaten (Geddes et al., 2014: 318). Hadenius et al.
definierar absolut monarki som en regim där en person av kunglig härkomst har ärvt sin
ställning som statschef i enlighet med en accepterad praxis eller enlighet med konstitutionen
(Wahman et al., 2013: 25). Dessutom lyfter Hadenius et al. upp ett annat viktigt särdrag,
nämligen man kan inte utropa sig själv till monark (Wahman et al., 2013: 25).
Anckar (2017: 10) tillämpar Hadenius et al. definition av absolut monarki i sin databas, även
om han erkänner att det inte är lätt att definiera vad som menas med accepterad praxis för
absolut monarki, något som Hadenius et al. nämner. Det finns fall där monarker avsätts och
ersätts av medlemmar av den egna kungafamiljen, men det anses som accepterad praxis och är
accepterad som ärftligt arv eftersom de ändå ersätts av en medlem av den egna kungafamiljen
(Anckar, 2017: 10). Det bör ändå påpekas att alla fall där makten övergår från far till son inte
räknas som absolut monarki, maktöverföringen i Syrien är ett exempel på detta (Anckar, 2017:
10, Wahman et al., 2013: 25).
För att utreda ifall en stat är en absolut monarki eller någon annan form av styrelseform är det
viktigast att undersöka hur makthavaren har blivit utnämnd. En kung, kejsare, drottning eller
sultan kan inte utnämna sig själva till monark, det är viktigt att komma ihåg. Men en kunglig
dynasti kan bli ersatt av en annan kunglig dynasti, utan att den absoluta monarkin skulle falla.
Historien visar att staters parlament har kunnat välja nya kungliga dynastier och då har staterna
ändå betraktas som absoluta monarkier, även om den nya ledaren inte ärvt sin maktställning.
24

Om en person tillkommit makten efter förräderi, uppror eller inbördeskrig anses personen inte
som en monark. Först då den nya ledaren har efterträtts av en medlem av den egna familjen
uppfylls den accepterade praxisen och därifrån framåt anses staten som en absolut monarki
(Anckar, 2017: 10)

3.2.5 Oligarki
Den sista regimtypen som kommer att definieras i avhandlingen är regimtypen oligarki. Den är
den minst vanliga regimtypen av de fem som tas upp, men ändå av betydelse eftersom det finns
ett litet antal stater som inte kan placeras in i någon av de ovannämnda regimtyperna. Skulle
man se ännu längre bakåt i historien än vad som görs i denna avhandling skulle antalet stater i
denna kategori bli betydligt större.
En oligarki kan beskrivas som en stat med fåmannavälde där makten är koncentrerad till en
begränsad grupp. För att förtydliga begreppet oligarki och bevisa att det rör sig om en ickedemokratisk regimtyp kan man se på vad som kännetecknar en demokrati. En demokrati
kännetecknas främst av att majoriteten av den fullvuxna befolkningen har rätt att rösta i val och
att de som blir tillgivna makt är ansvarig till folket eller lagstiftningen (Anckar, 2017: 20). En
stat som uppfyller alla andra kriterier, förutom det förstnämnda som berör rösträtten hos
majoriteten av den fullvuxna befolkningen kan inte anses vara en demokrati. Det är fortfarande
frågan om en auktoritär stat, som inte kan placeras in i de fyra regimtyperna som behandlats
tidigare. Dessa fall klassificeras som oligarkier (Anckar, 2017: 21, Geddes et al., 2014: 18).
Enligt Anckar (2017: 21) är oligarkier inte nödvändigtvis stater som domineras av ett parti, utan
det kan också förekomma oligarkier där två eller flera partier konkurrerar i rättvisa val om
platserna i parlamentet. Det kan även förekomma andra typer av politiska system som kan
klassificeras som en oligarki, exempelvis dagens Iran styrs direkt eller indirekt av religiösa
präster (Anckar, 2017: 21).

25

3.2.6 Regimtyp, politisk regim
Ordet regim härstammar ursprungligen från latinets re´gimen (Nationalencyclopedin), som
betyder styrande eller ledning. Vad själva begreppet står för kommer från det franska ordet
régime, som står för någon form av regering eller styrelse, eller ett system eller metod för
styrande (Cambridge Dictionary). Nu för tiden förknippas begreppet främst med totalitära
regimer, icke-demokratiska regimer.
Politisk regim är ett begrepp med vilket man avser de institutioner som utifrån grundläggande
normer och värden reglerar politiska interaktioner i ett samhälle (Easton, 1965: 193, Lehtinen,
2014: 32). Politisk regim utgör tillsammans med politisk samfällighet och politisk
aktörsstruktur en av de grundläggande strukturerna i politiska system (Easton, 1965: 193,
Lehtinen, 2014: 32). Formella och informella restriktioner utmärker politisk regim och deras
uppgift är att begränsa och ordna de politiska interaktionerna som utgör politiska system.
Politisk regim är viktigt i samhället, eftersom det formar politiska processer och relationer,
vilket leder till att det finns en förutsägbarhet i hur man hanterar politiska frågor. Utan denna
förutsägbarhet skulle det uppstå en osäkerhet i samhället som kring hur politiska frågor sköts,
vilket på långsikt oftast leder till att det är omöjligt för politiska system att överleva. Därför
förutsätter politiska system stabila politiska regimer för att kunna överleva i samhället på
långsikt (Easton, 1965: 193, Lehtinen, 2014: 32).
Politiska regimer består av tre komponenter, regimvärden, regimnormer och politiska
rollstrukturer (Easton, 1965, Lehtinen 2014: 32). De här tre komponenterna begränsar de
politiska relationerna och processerna. Regimvärden handlar om det viktigaste värderingarna
som de politiska relationerna och processerna eftersträvar att förverkliga. Det betyder inte att
alla samma värderingar eller värden behöver delas eller eftersträvas av alla politiska aktörer, så
länge vissa värden dominerar över andra värden är det tillräckligt. Alla politiska aktörer i en
demokrati behöver exempelvis inte dela eller eftersträva demokratiska värden för att en
demokratisk regim ska kunna styra landet (Lehtinen, 2014: 32). Den andra komponenten,
regimnormer, preciserar vilka politiska handlingar och processer som de politiska aktörerna
förväntas utföra. Dessa politiska handlingar och processer bör också vara överensstämmande
med regimvärdena. Regimnormernas uppgift är att ange hur politiska aktörer förväntas agera i
politiska sammanhang för att kunna uppnå de önskade värdena (Lehtinen, 2014: 32). Den tredje
och sista komponenten, politiska rollstrukturer, handlar om vilka förväntningar man har på hur
de politiska rollerna förhåller sig till varandra. Hur ska man bäst fördela ansvar, makt och
26

resurser mellan rollerna för att skapa stabila och grundläggande relationer för de politiska
processerna. Med de politiska rollstrukturerna hänvisar man till de politiska institutionerna, som
består av regler för handlingar och relationer som är förknippade med skapandet av politik.
Dessa politiska handlingar och relationer formar de politiska processerna och strukturerna inom
politiska system (Easton, 1965, Offe, 1996, Lehtinen, 2014: 32–33). Utformningen av de
politiska institutionerna förväntas vara olika i demokratier och icke-demokratier.
För att ytterligare definiera politisk regim är statsvetare Robert A. Dahls resonemang intressant.
Enligt honom kan politiska regimers institutioner analyseras med hjälp av två begreppsliga
dimensioner, nämligen graden av politisk konkurrens och graden av politisk inklusion (Dahl,
1971: 7). Med den första dimensionen, politisk konkurrens, avser Dahl (1971) vilka möjligheter
de politiska institutionerna erbjuder till politisk opposition. Om en politisk regim begränsar
möjligheterna till politisk opposition och förekomsten av andra politiska alternativ är graden av
politisk konkurrens låg. Om ett politiskt system utmärks av flera olika politiska alternativ som
jämlikt tävlar om makten är graden för politisk konkurrens hög. Med den andra dimensionen,
politisk inklusion, avser Dahl (1971) andelen av befolkningen som har möjlighet till politisk
konkurrens. Om en politisk regim endast erbjuder ett fåtal politiska aktörer eller en begränsad
andel av befolkningen möjlighet att delta i den politiska konkurrensen är graden av politisk
inklusion låg. Om möjligheterna till politisk konkurrens däremot omfattar alla medborgare är
graden av politisk inklusion hög.
Dahl anser att man ska betrakta de två dimensionerna självständigt, eftersom de kan variera
oberoende varandra. Men för att kunna göra en analytisk översikt över hur samhällen styrs,
föreslår Dahl att man kombinerar de bägge dimensionerna (Dahl, 1971: 7). Då kan man lättare
dela in politiska regimer och jämföra dem. Även om det uppstår många möjliga kombinationer,
lyfter Dahl (1971) fram fyra väsentliga grundformer. De är slutna hegemonier, inkluderade
hegemonier, konkurrerande oligarkier och polyarkier. I slutna hegemonier kombineras låg
grad av politisk konkurrens tillsammans med låg grad av politisk inklusion. I sådana politiska
regimers institutioner begränsas möjligheterna till politisk opposition och de som har möjlighet
till det är endast en liten andel av befolkningen. I inkluderade hegemonier kombineras låg grad
av politisk konkurrens tillsammans med hög grad av politisk inklusion. Det betyder att
möjligheterna till politisk opposition är begränsad men den begränsade möjligheten är
tillgänglig för majoriteten av medborgarna. I konkurrerande oligarkier kombineras hög grad av
politisk konkurrens tillsammans med låg grad av politisk inklusion. I dessa politiska regimers
institutioner är möjligheterna att påverka stora för endast en liten del av befolkningen. I den
27

sista grundformen, polyarkier, där hög grad av politisk konkurrens kombineras tillsammans
med hög grad av politisk inklusion. I dessa fall erbjuder de politiska regimernas institutionerna
möjlighet för alla medborgare att utöva politisk opposition. Som man tydligt kan se är den fjärde
grundformen polyarki en politisk regim som eftersträvar att förverkliga demokratiska värden
och normer.

3.2.7 Politiskt våld
Politiskt våld är ett mångfacetterat begrepp och kan tolkas som svårdefinierat. Försöket är att
definiera begreppet så lättförståeligt och klart som möjligt med hjälp av tidigare forskning.
Eftersom man lätt i dagens värld förknippar politiskt våld med terrorism bör också det tas upp
i definitionen.
Den klassiska samhällsvetenskapliga definitionen på våld hänvisar till beteende utformat för att
orsaka människor fysisk skada eller skada egendom (Graham&Gurr, 1969: XVII), eller en
observerbar interaktion under vilken personer eller föremål grips eller skadas fysiskt trots
motstånd (Tilly, 1978: 176). För att då anknyta definitionen på våld till definitionen på
begreppet politiskt våld lyder det tydligt och klart definierat som användning av våld eller hot
om våld, för att uppnå politiska mål eller skada en politisk motståndare (Schwarzmantel, 2011:
5, della Porta, 2013: 6). Det bör involvera någon form av fysiskt våld, även om det inte alltid
behöver anses våldsamma per se, målet i sig ska ändå handla om att kollektivt orsaka skada åt
en mer eller mindre synlig motståndare (della Porta, 2013: 6). Om man inte inkluderar stater
eller statsfinansierat våld, handlar det främst om hemligt oppositionellt politiskt våld där
kollektivt utförda attacker av politiska gemenskaper riktas mot den politiska regimen (Gurr,
1970: 3–4).
Vad är då orsakerna till att man använder sig av våld? Det finns ett antal orsaker, fientlighet
mot demokrati, krav på samhällelig inkludering och protest mot nationalistisk förtryckning
(Schwarzmantel, 2011: 5–6). De här tre kategorierna hänvisar till våld utförda av rörelser,
grupper och individer mot stater. Även stater använder våldsmedel och då kan det handla om
exempelvis demokratiska stater som försvarar demokratin på sin politiska arena eller stater som
utför våldsamma handlingar internationellt (Schwarzmantel, 2015: 7–9). Dessa politiska mål
28

anses omöjliga att uppnå utan bruk av våld. Användning av våld är då det enda effektiva medlet
att uppnå de politiska målen.
Det finns ett stort antal olika former av politiskt våld och genom historien är krig den kändaste
formen, medan en av de kändaste formerna i dag sannolikt är terrorism. I och med Al Qaedas
terrorattack mot USA den 11 september 2001 blev världen bekant med en ny form av terrorism,
nämligen att terrorattacker riktades mot civila i västvärldens liberala demokratier
(Schwarzmantel, 2011: 2). Terrorism är en typ av politiskt våld eller hot om våld där en ickestatlig aktör attackerar civila. Enligt The Global Terrorism Database (GTD) ska två av tre
följande kriterier uppfyllas för att man kan kategorisera våldet som terrorism; syftet med våldet
är att uppnå ett politiskt, ekonomiskt, socialt eller religiöst mål, det finns bevis på att våldets
avsikt var att tvinga, skrämma eller förmedla ett annat budskap till en större publik och inte
endast till de omedelbara offren, våldet ligger utanför föreskrifterna om internationella
humanitära lagar (Bakker, 2015: 20). Terrorism är ett världsomfattande fenomen, men det finns
tydliga regionala skillnader. Trots det ligger terrorism och bekämpning av terrorism också högt
på den politiska agendan i länder som inte direkt drabbats märkbart av terrorism (Bakker, 2015:
23). Det kräver full uppmärksamhet av politiker och beslutsfattare för att bekämpa terrorism,
eftersom det anses vara ett av de största hoten mot fred och säkerhet i vår tid. Själva definitionen
av begreppet terrorism är invecklat och åsikterna skiljer sig rätt så mycket bland speciellt
akademiska och juridiska forskare inom ämnet. Begreppet är omtvistat eftersom ”en mans
terrorist är en annan mans frihetskämpe”, vilket betyder att synpunkterna på våldet skiljer sig
avsevärt beroende på vem man frågar. En annan komplicerad faktor är att det förekommer
terrorism i många olika former och manifestationer. Även terrorismens natur har förändrats
märkbart genom historiens gång (Bakke, 2015: 35). Krig handlar om våldsamma konflikter
mellan nationer. Men politiskt våld kan som sagt också ta andra former än dessa; det kan handla
om konflikter mellan icke-statliga aktörer, statligt våld mot civila och konflikt mellan en statlig
aktör och en icke-statlig aktör. Etnisk konflikt är den vanligaste formen av våld mellan ickestatliga aktörer. Folkmord, tortyr, dödsstraff, polisbrutalitet och påtvingad hungersnöd är
former av politiskt våld som en stat kan använda mot civila. Former av politiskt våld som kan
förekomma mellan en statlig och en icke-statlig aktör är uppresning, uppror, revolution,
inbördeskrig och upprorsbekämpande.
Uppsala universitets Uppsala Conflict Data Program (UCDP) indelar aktörerna i konflikter till
statliga, icke-statliga och ensidiga. Statliga aktörer handlar om stater som namnet redan antyder.
Icke-statliga aktörer är exempelvis rebellgrupper, alltså grupper som inte är statsbaserade. En
29

ensidig aktör är sådana som anfaller civila och kan vara bägge av de ovannämnda. I den här
avhandling kommer ändå inte aktörerna eller vilken typ av våld det rör sig om urskiljas
dessvärre, utan undersökningen av det politiska våldet kommer att undersökas som en större
helhet där endast antalet dödsoffer spelar roll. Vem som exakt ligger bakom de våldsamma
handlingarna eller vilken typ av våld det är frågan om är inte det relevanta i den här
avhandlingen.

4 Tidigare forskning
Det förekommer inte mycket tidigare forskning gällande exakt sambandet mellan regimtyper i
icke-demokratier och graden av politiskt våld, vanligen handlar forskningen om sambandet
mellan demokrati och politiskt våld. Den möjligen mest relevanta tidigare forskningen för den
här avhandlingen har forskaren Hanne Fjelde från Uppsala universitet gjort. Hon har undersökt
auktoritära regimer och civila konflikter i sin artikel ”Generals, Dictators, and Kings:
Authoritarian Regimes and Civil Conflict, 1973–2004”. Hon menar att tidigare forskning i hög
grad har ignorerat de stora institutionella skillnaderna mellan de olika regimtyperna i ickedemokratier och både teoretiskt och empiriskt sammansmält risken för civila konflikter mellan
regimtyperna (Fjelde, 2010: 30). Det mest inflytelserika argumentet från tidigare forskning är
enligt Fjelde (2010: 4) det att rena auktoritära regimer höjer kostnaderna för uppror genom höga
nivåer av hot och tvång, medan demokratiska regimer sänker önskan om att starta ett uppror
genom att underlätta en substitution till icke-våldsamma handlingar. Inkonsekventa regimer
som uppvisar både demokratiska och auktoritära institutioner förväntas vara mest utsatta för
konflikter, eftersom deras relativa öppenhet skapar en möjlighet att strukturera en våldsam
mobilisering kring gemensamma missförhållanden och de institutionerna tillhandahåller få sätt
för oppositionen att uppfylla sina krav genom icke-våldsamma medel (Fjelde, 2010: 4). Detta
argument leder till förväntningar om att stater som har en blandning av demokratiska och
auktoritära institutioner har en större grad av konflikter.
För att understöda detta argument har de empiriska bevisen huvudsakligen litat på Polity datas
bedömning av ett lands politiska institutioner. Polity data är en databas av Ted Robert Gurr,
Monty G. Marshall och Keith Jaggers som visar kännetecken för politiska regimer och
30

regimövergångar, samt ger värden för hur demokratiska eller icke-demokratiska stater är. Dess
data sträcker sig från 1800–2013 (Marshall et al., 2014). Med hjälp av denna databas har
tidigare forskning visat att stater som ligger i mitten och klassificeras som inkonsekventa
regimer utsätts för den största risken för uppror (Fjelde, 2010: 5). Men dessa antaganden har
blivit ifrågasatta eftersom Polity dataset delvis definierar inkonsekventa regimer genom
närvaro av politiskt våld. Efter att man tar bort de endogena aspekterna från Polity data finns
det inga direkta bevis på att inkonsekventa regimer associeras med en hög risk av konflikter
och det finns ingen robust associering mellan politiska institutioner och inbördeskrig (Fjelde,
2010: 5). En mer allmänt känd kritik hänvisar till att endast använda en enda skala för att
identifiera regimegenskaper då man undersöker konflikter. Detta tillvägagångssätt bygger på
antagandet att relevanta skillnader mellan regimer endast kan förstås av graden av demokrati i
en stat. (Fjelde, 2010: 5)
I sin egen undersökning kom Fjelde (2010) fram till följande. Hon delade in regimtyper i fyra
kategorier; enpartistater, militärdiktaturer, monarkier och flerpartistater. I en enkel modell utan
kontrollvariabler kom hon fram till att enpartistater har den längsta risken att utsättas för civila
konflikter. Militärdiktaturer har den högsta risken att utsättas för civila konflikter.
Flerpartistater placerar sig emellan dessa ovannämnda regimtyper. Jämför man sedan
monarkier med militärdiktaturer och flerpartistater har de enligt Fjeldes (2010) undersökning
en längre risk att utsättas för civila konflikter. Resultateten indikerar att enpartistater har
institutioner som gör dem specifikt motståndskraftiga mot väpnade utmaningar som utmanar
deras auktoritet. (Fjelde, 2010: 21–22)
Efter att Fjelde (2010) utfört en modell som även inkluderar alla kontrollvariabler kom hon
fram till att militärdiktaturer har en högre risk att utsättas för civila konflikter än enpartistater.
Hon finner ingen statistisk signifikans i den här modellen att militärdiktaturer skulle vara mer
utsatta för civila konflikter än flerpartistater. I den här modellen hittar hon heller ingen statistisk
signifikans mellan monarkier och civila konflikter, jämfört med de andra regimtyperna. En
förklarande faktor kan vara att monarkierna främst finns i Mellanöstern och de flesta av dem är
rika på olja vilket gör att de har de högsta BNP-värden per capita av alla regimtyper som hon
inkluderar i sin studie. (Fjelde, 2010: 23–24)
Fjelde (2010) undersökte också hur regimskifte och hur längden på en regim inverkar på risken
för civila konflikter. Sannolikheten för en konflikt anses vara direkt efter ett regimskifte,
eftersom då brukar spänningarna vara störst i samhället. I militärdiktaturer stämde detta
antagande inte in. Risken för civila konflikter ökade ju längre militärregimen stannade vid
31

makten. För flerpartistater fungerade längden i motsatt riktning, nämligen desto längre regimen
höll makten desto lägre risk för civila konflikter. Den största sannolikheten för konflikter genast
efter regimskiftet fanns i flerpartistater. Det kan bero på att över tid upprättar det ledande partiet
i en flerpartistat en ställning som kan liknas vid i en enpartistat. (Fjelde, 2010: 24–26)
Fjelde (2010) finner också stöd för sina kontrollvariabler i sin studie. Ekonomisk utveckling är
associerat med en lägre risk av civila konflikter i alla fall. Också befolkningsmängden spelar
än stor roll, desto större befolkningsmängd desto större risk för civila konflikter. Det samma
gäller för etnisk fragmentering. Det senaste regimskiftet är inte signifikant i alla fall, men man
kan ändå säga att politisk instabilitet i och med ett regimskifte beror främst på regimtypen.
(Fjelde, 2010: 26–27)

5 Metod och data
I det här kapitel om metod och data kommer metoden och data att presenteras som används i
analysen i den här avhandlingen. Också operationaliseringen av oberoende och beroende
variablerna tas upp, liksom kontrollvariablerna.
Avhandlingens analys kommer att vara en statistisk kvantitativ analys som görs med hjälp av
statistisk programmet SPSS. Det kommer att innebära medelvärdesanalyser och
regressionsanalyser. I detta fall passar kvantitativ analys bäst in, eftersom avhandlingen byggs
upp av ett rätt så stort antal fall. Antalet fall är 93 till antalet. De icke-demokratiska stater som
ingår i analysen är sådana som varit icke-demokratiska under hela tidsperioden, alltså från ända
1989 till 2015, men också sådana stater som varit icke-demokratiska minst tio år i sträck någon
gång under denna tidsperiod. Det här ökar antalet fall i undersökningen en aning, vilket
förhoppningsvis också är väsentligt för slutresultatet.
De fem regimtyperna som definierats i enlighet med Carsten Anckars (2017) artikel och databas
i världens länder från 1800-talet till nutid fungerar som avhandlingens oberoende variabel.
Politiskt våld är avhandlingens beroende variabel. Urvalet i min undersökning kommer att vara
stater och antalet dödsfall relaterade till politiskt våld. Staterna som inkluderas är ickedemokratier, med någon av de fem regimtyperna som undersöks. Undersökningens tidsperiod
är som redan tidigare nämnts 1989–2015. Den är exakt och fastställd med hjälp av Uppsala
32

Conflict Data Program. Det är också den databasen som används för att fastställa antalet
dödsoffer som behövs för den beroende variabeln politiskt våld. Databasen har statistik över
beväpnade konflikter från 1946 till i dag. Det data som används i den här avhandlingen kommer
från UCDP Battle-Related Deaths Dataset och täcker tidsperioden 1989–2015.
För att göra variablerna mätbara bör de operationaliseras. Björn Lantz (2011) betonar att
operationalisering av variabler kan vara svårt. Variablerna i undersökningen bör idealt sätt täcka
in det abstrakta och teoretiska fenomenet fullständigt och vara helt avgränsat till det abstrakta
och teoretiska fenomenet (Lantz 2011, 35). Operationaliseringarna är viktiga eftersom det har
stor betydelse för undersökningsresultaten och hur säkra man kan vara på dem (Esaiasson et
al., 2017: 56). För att göra variablerna mätbara i den här avhandlingen kommer följande
tillvägagångssätt att användas. De oberoende variablerna, alltså de fem regimtyperna, kommer
att anta ett eget värde för varje regimtyp vilket gör det möjligt att jämföra regimtyperna med
varandra. Den beroende variabeln, alltså det politiska våldet, kommer räkna utgöras av alla
dödsfall som har med politiskt våld att göra i de stater som undersöks under den givna
tidsperioden.
I undersökningens multipla linjära regressionsanalys kommer det också att användas två
kontrollvariabler, nämligen religion och Human Development Index, HDI. Kontrollvariablerna
definieras och presenteras mer ingående i avhandlingens forskningsdesign.

33

5.1 Avhandlingens forskningsdesign
I det här kapitel redogörs för hur forskningsdesignen byggts upp och vilka de olika stegen är
som förekommer i analysdelen. Forskningsdesignen för avhandlingen är uppbyggd med hjälp
av statistikprogrammet SPSS och kan indelas i tre olika faser.

5.1.1 Fas 1
I den första fasen av forskningen har allt material och all data samlats som behövs för
forskningen och sedan ställts upp i SPSS. Som avhandlingens titel berättar så handlar
avhandlingen om regimtyper i icke-demokratier och hur sambandet mellan regimtyper och våld
ser ut. För att hitta alla länder och regimtyper som bör inkluderas i undersökningen har använt
Carsten Anckars (2017) databas för regimtyper för alla världens länder använts. Endast länder
som är kategoriserade som icke-demokratier är av intresse. Regimtyperna är som tidigare
nämnts; enpartistyre, personalism, militärdiktatur, monarki och oligarki. Regimtyperna är
avhandlingens oberoende variabel. Distinktionen mellan den beroende och oberoende variabeln
är helt central vad gäller samhällsvetenskaper. Regimtyperna, i denna avhandling de oberoende
variablerna, kan också kallas för orsaksvariabler eller förklaringsvariabler eftersom de i
allmänhet anses orsaka eller förklara variationen i den beroende variabeln (Esaiasson et al.
2017: 52). För att komma fram till antalet länder som är relevanta för undersökningen måste
också det politiska våldet kontrolleras i dessa länder. Politiskt våld är avhandlingens beroende
variabel. Den beroende variabeln, effektvariabeln, förklarar variationen hos analysenheterna,
för den egenskap man vill undersöka (Esaiasson et al. 2017: 51). I den här avhandlingen är det
politiskt våld som ska förklara variationen hos analysenheterna. Den oberoende variabeln
politiskt våld definieras som antalet dödsoffer i de 93 fall som ingår i undersökningen. Det är
en strategi och sätt som är konkret och lätt att mäta hur mycket sådan typ av våld som orsakar
dödsoffer det förekommer i ett land. Variablerna i denna avhandling är absoluta variabler, vilket
betyder att de beskriver variation i egenskaper som refererar till undersökningens analysenheter.
Absoluta variabler är de klart vanligaste inom samhällsvetenskaplig undersökning (Esaiasson
et al. 2017: 53). Alla variabler som används i denna avhandling bör kunna mätas för att man
ska kunna utföra den undersökning och analys som planeras. Därför kommer alla variabler som
34

ingår som analysenheter längre fram i undersökningen att operationaliseras, vilket betyder att
man gör analysenheterna mätbara (Esaiasson et al. 2017: 55).
För att ta reda på vilka länder eller fall som är relevanta för denna avhandling har Carsten
Anckars (2017) databas över regimtyper i alla världens länder och Uppsala universitets databas
Uppsala Conflict Data Program (UCDP) jämförts för att hitta de relevanta fallen. Jämförelsen
ledde till att 66 länder är relevanta att inkludera i undersökningen. Det betyder att det finns
tillräcklig statistik över antalet dödsoffer i de här länderna för den givna tidsperioden, samt
länderna har haft minst ett år en eller flera relevanta regimtyper. De 66 länderna har sedan
kategoriserats i en eller flera av de fem regimtyperna. I och med att flera länder har haft flera
av dessa regimtyper under dessa år så förekommer vissa länder i flera än en kategori.
Även om det är regimtyperna som är de viktigaste analysenheterna är det länderna som bygger
upp dem och därför utgör de en ytterst viktig del i undersökningen och presenteras till följande.
De 66 länder som ingår i avhandlingen är följande i alfabetisk ordning; Afghanistan, Algeriet,
Angola, Azerbajdzjan, Bahrain, Bhutan, Burundi, Central Afrikanska Republiken,
Demokratiska Republiken Kongo, Djibouti, Egypten, Elfenbenskusten, Eritrea, Etiopien,
Etiopien (inklusive Eritrea), Georgien, Guinea, Guinea-Bissau, Haiti, Indonesien, Irak, Iran,
Jemen, Jordanien, Kambodja, Kamerun, Kenya, Kina, Kirgizistan, Komorerna, Kroatien,
Kuwait, Laos, Lesotho, Libyen, Madagaskar, Malaysia, Marocko, Mauretanien, Mexico,
Mocambique, Myanmar, Nepal, Niger, Nigeria, Pakistan, Paraguay, Peru, Republiken Kongo,
Rwanda, Ryssland, Saudiarabien, Senegal, Sierra Leone, Sudan, Syrien, Tadzjikistan,
Tanzania, Tchad, Thailand, Togo, Tunisien, Uganda, Uzbekistan, Venezuela, Zimbabwe.
De ovannämnda länderna är relevanta för avhandlingen och uppfyller de krav för data som är
nödvändigt för att ingå i undersökningen. I nästa steg delas länderna in i kategorier för de olika
regimtyperna. Bör nämnas att regimtypen oligarki inte används i själva undersökningen.
Orsaken till det är att endast ett relevant land kategoriseras som en oligarki i Anckars (2017)
databas för undersökningens tidsperiod. Det landet är Iran, men som sagt kommer inte Iran eller
kategorin oligarki att finnas med i undersökningen för att den inte som ett enskilt land eller fall
ger ett vettigt resultat att göra några mer ingående tolkningar. Länderna kommer alltså att vara
indelade i kategorierna enpartistyre, personalism, militärdiktatur och monarki, i den ordningen.
Vissa länder kommer att förekomma flera än en gång i de fyra kategorierna och det beror på att
de under åren 1989–2015 haft fler än en av dessa regimtyper som styresskick i minst ett år. Bör
påpekas att alla länder nödvändigtvis inte haft dessa regimtyper under hela tidsperioden 1989–
2015. De länder som inkluderats har haft någon av de fyra regimtyper under den givna
35

tidsperioden, förutsatt att det också finns relevant statisk i UCDP om det gällande landet. Ett
land i denna undersökning kommer alltså att kunna ha haft en av dessa regimtyper i minst ett
år och maximalt 27 år. Det ledde till att det totalt blev 93 fall i undersökningen och de redogörs
här nedan i tabellen. Om ett land förekommer i flera kategorier än en, så är det betecknat med
ett nummer efter namnet på landet. Numreringen börjar från nummer ett. Det fungerar som ett
tecken på att landet finns i fler än en kategori och de räknas som skilda fall i undersökningen
även om det är frågan om samma land.

Tabell 1. Undersökningens fall indelade i regimtyper under åren 1989–2015.
Enpartistyre (20)

Personalism (32)

Militärdiktatur (34) Monarki (7)

Afghanistan 1

Afghanistan 2

Afghanistan 3

Bahrain

Angola

Algeriet 2

Algeriet 1

Bhutan

Djibouti

Azerbajdzjan

Burundi 1

Jordanien

Etiopien

Burundi 2

Central

Afrikanska Kuwait

Republiken 1
Etiopien

(inkl. Central

Afrikanska Demokratiska

Marocko

Eritrea) 2

Republiken 2

Republiken Kongo

Guinea-Bissau 3

Elfenbenskusten 1

Egypten

Nepal 1

Kambodja 1

Georgien

Elfenbenskusten 2

Saudiarabien

Kenya

Guinea 2

Eritrea

Kina

Guinea-Bissau 2

Etiopien

(inkl.

Eritrea) 1
Laos

Haiti 2

Guinea 1

Lesotho 2

Indonesien 2

Guinea-Bissau 1

Malaysia

Irak

Haiti 1

Mexico

Kambodja 2

Indonesien 1

Mocambique

Kamerun

Jemen

Paraguay 2

Kirgizistan

Kambodja 3

Senegal

Komorerna 1

Komorerna 2

Sierra Leone 1

Kroatien

Lesotho 1

Tanzania

Madagaskar 2

Libyen

Tunisien

Mauretanien 2

Madagaskar 1
36

Zimbabwe

Nepal 2

Mauretanien 1

Niger 2

Myanmar

Nigeria 2

Niger 1

Peru

Nigeria 1

Republiken Kongo 2

Pakistan

Ryssland

Paraguay 1

Sierra Leone 3

Republiken Kongo 1

Syrien 2

Rwanda

Tadzjikistan

Sierra Leone 2

Thailand 1

Syrien 1

Togo 2

Sudan

Uzbekistan

Tchad

Venezuela

Thailand 2
Togo 1
Uganda

Som tabellen visar så förekommer det 20 fall i kategorin enpartistyre, 32 fall i kategorin
personalism, 34 fall i kategorin militärdiktatur och sju fall i kategorin monarki. De tre första
kategorierna har utan tvekan ett tillräckligt stort antal fall för att anses som relevanta för
undersökningen. Kategorin monarki har endast 7 fall vilket inte är ett litet antal fall jämfört med
de andra kategorierna men kategorin är väldigt betydande för hela avhandlingens karaktär och
används också i analysen på samma sätt som de andra kategorierna.
Efter den här mycket relevanta och viktiga indelning av fallen är följande steg att ta reda på hur
mycket dödsoffer det förekommit i varje land mellan åren 1989–2015 och hur
befolkningsmängden sett ut under samma tidsperiod. Statistiken över dödsoffren för varje fall
bygger på data från UCDP databas och statistiken över befolkningsmängden har tagits från
Worldometers webbsida. För varje fall har det alltså först undersökts hur många år de tillhört
en av de fyra regimtyp under tidsperioden 1989–2015. Sedan har det undersökts för varje enskilt
fall hur många dödsoffer det förekommit under samma tidsperiod. Efter det är det möjligt att
räkna ut de sammanlagda antalet dödsoffer för varje fall. Det samma har sedan gjorts för
befolkningsmängden för samma tidsperiod. Efter att det totala antalet dödsoffer och det totala
antalet befolkningsmängd har räknats ut, har ett medelvärde för både antalet dödsoffer och
befolkningsmängd räknats ut för varje fall. Det ger sedan möjligheten att jämföra fallen med
37

varandra, vilket görs i själva analyserna. Rent matematiskt sett den totala mängden dödsoffer
dividerats med antalet år fallet har haft en viss regimtyp. Det samma har sedan gjorts för
befolkningsmängden. För att göra det lättare att förstå redogörs och åskådliggörs denna
uträkning i två exempel nedan.

Exempel 1. Land A dödsoffer totalt
= medelvärde för dödsoffer per år
Land A år som militärdiktatur

Exempel 2. Land A befolkningsmängd totalt= medelvärde för befolkningsmängd per år
Land A år som militärdiktatur
Som man kan utläsa från exemplen fås ett medelvärde för dödsoffer och befolkningsmängd per
år för varje fall, vilket gör det möjligt att jämföra fallen och regimtyperna med varandra i
analysdelen. De här medelvärdena är yttersta viktiga i undersökningen i och med att de gör det
möjligt att undersöka och jämföra fallen med varandra och nu kan man räkna ut förhållandet
mellan antalet dödsoffer och befolkningsmängden oberoende hur stort ett land är. Logiskt sett
så har ju ett land med ett större antal invånare också ett större antal dödsoffer eftersom det finns
en större massa. Men i och med medelvärdesberäkningen kan man jämföra undersökningens
minsta land med undersökningens största land. Det viktigaste med de här medelvärdena för den
andra fasen i avhandlingens undersökning är uträkningen av förhållandet mellan medelvärdet
för dödsoffren och medelvärdet för befolkningsmängden. Den uträkningen visar hur många
invånare det behövs för ett dödsoffer på ett år i en viss regimtyp. Matematiskt sett har
beräkningen gjorts så att man dividerar medelvärdet av befolkningsmängden med medelvärdet
av dödsoffren. Det redogörs och åskådliggörs i exemplet nedan.

Exempel 3. Land A medelvärdet av befolkningsmängden= 1 död på x-antal invånare på 1 år
Land A medelvärdet av dödsoffren
Uträkningen kommer alltså att visa ett dödsoffer mot ett x-antal invånare på ett år. Varje land
har alltså sitt eget medelvärde. Det betyder att desto mindre resultatet på uträkningen blir,
närmare noll, desto mer dödsoffer förekommer det. Det finns alltså ett dödsoffer mot en färre

38

mängd invånare, vilket betyder att man kan konstatera att ett fall är våldsammare än ett annat
fall då man jämför det här förhållandet.
För att illustrera det tydligt så genomförs ett exempel av medelvärdesuträkningen för ett
dödsoffer i ett land här nedan. Exemplet redogör för fallet Azerbajdzjans medelvärde för ett
dödsoffer.
Exempel 4. Azerbajdzjan: 8 428 000= 40133
210
I fallet Azerbajdzjan förekommer det alltså ett (1) dödsoffer på 40133 invånare på grund av
politiskt våld.

5.1.2 Fas 2
I den andra fasen av avhandlingens analys tas ordentligt begreppet statistisk analys upp och det
redogörs för vad det innebär. I den andra fasen utförs en jämförelse av medelvärdena för att
undersöka om det finns några signifikanta skillnader mellan medelvärdena gällande dödsoffer
och befolkningsmängd i regimtyperna
För att kunna analysera den mängden data som används i den här avhandlingen och förklara,
samt tolka det bör det göras en del statistiska analyser. Statistiska analysmetoder är hjälpmedel
för att komma fram till förklaringar för det insamlade data (Esaiasson et al. 2017: 358).
Förklaringarna handlar oftast om uppsättningar av statistiska mått, som procent, medelvärden
och sambandsmått. Eftersom det också i denna avhandling kommer att arbetas med ett antal
olika analysenheter, handlar det om kvantitativa analysmetoder (Esaiasson et al. 2017: 358).
Det finns många olika statistiska analysmetoder och för att kunna välja rätt verktyg för att dra
de rätta slutsatserna bör det tas reda på om avhandlingens frågeställning är en-, två- eller
flervariabelfråga. För det andra måste man utreda på vilken skalnivå avhandlingens
undersökningsvariabler befinner sig på. Frågeställningen i denna avhandling handlar om
regimtypernas inverkan på graden av politiskt våld, alltså det är en tvåvariabelfråga. Vad gäller
skalnivåerna som kommer att användas för analysenheterna handlar det om nominalskala och
intervallskala. Nominalskalan används för klassificering och är kanske den vanligaste och mest
grundläggande operationen som görs inom samhällsvetenskaper. Analysenheterna sorteras in i
39

olika kategorier, klasser eller typer men det finns inte någon specifik inbördes ordning mellan
kategorierna. Vanligtvis tilldelar man kategorierna unika variabelvärden, men vanligtvis
handlar det om, som även i denna avhandling, oftast om värden som 0 och 1. Då står värdet 0
för ”nej” och värdet 1 för ”ja”. Intervallskalan däremot ger information som klassificerar och
rangordnar kategorierna, samtidigt som det också antyder avståndet mellan kategorierna.
Avståndet mellan värdena på intervallskalan är lika stora. (Esaiasson et al. 2017: 360–361)
Då man är intresserad av två variabler och deras statistiska samband på en nominalskalnivå
bestäms styrkan av det statistiska sambandsmåttet, där värdet i princip alltid varierar mellan
och 1. Värdet 0 står för total avsaknad av samband, medan värdet 1 står för perfekt samband
mellan två variabler. Sambandsmåttens huvudsakliga uppgift är att sammanfatta
samvariationen mellan två variabler, oftast kallade X och Y. Det innebär att vissa variabelvärden
på X har en mer eller mindre stark tendens att förekomma tillsammans med vissa variabelvärden
på Y. Om man bestämt en kausal ordning mellan X och Y kan en stark samvariation oftast
innebära ett gott empiriskt stöd för att värdet på X faktiskt påverkar värdet på Y. Dessutom är
det lättare att veta värdet på Y om det råder stark samvariation och man känner till värdet på X.
(Esaiasson et al. 2017:377)
Den första statistiska analysen som görs är en jämförelse av medelvärdena för att på så sätt få
reda på inom vilken regimtyp det förekommer flest dödsoffer. Antalet dödsoffer är uträknade i
ett medelvärde för hur många dödsoffer det förekommer i varje land på ett år. Det totala antalet
dödsoffer per land är alltså delat med det antal år som respektive land har haft en viss regimtyp.
Utgående från avhandlingens hypoteser antar jag det förekommer flest dödsoffer i länderna med
regimtypen militärdiktatur. Näst flest dödsoffer antar jag att det förekommer i länder med
regimtypen personalism. Enligt hypoteserna förväntar jag mig att fall med regimtypen monarki
har tredje flest dödsoffer. Det betyder alltså att jag antar att länder med regimtypen enpartistyren
kommer att ha det minsta antalet dödsoffer. Den här enkla beräkningen görs sedan i SPSS
genom en enkel Compare Means undersökning, där dödsoffer är den beroende variabeln och
regimtyper den oberoende variabeln.
I nästa steg av undersökningen gäller det att beräkna om det finns några signifikanta skillnader
mellan regimtyperna. För att beräkna detta är förhållandet mellan fallens dödsoffer och
befolkningsantal den viktiga faktorn och därför har jag räknat ut den för varje enskilt fall. Utan
den här uträkningen skulle det inte gå att jämföra fallen med varandra, men eftersom denna
beräkning är gjord så är allas dödsoffer och befolkningsmängd beräknat i samma förhållande
med varandra. Då kan man jämföra alla fall med varandra samtidigt. Vad som jag vill komma
40

fram till med denna undersökning är som sagt att se om det finns en signifikant skillnad mellan
fallen. Är alltså vissa regimtyper mer våldsamma än andra, finns det någon övergripande
skillnad mellan grupperna vilket skulle kunna svara på detta antagande. I statistisk data-analys
är skillnaden eller skillnaderna signifikanta med 95 procents säkerhet om signifikansvärdet i
analysen är under 0,050, vilket betyder att då är resultatet av analysen statistiskt signifikant.
Det är viktigt att bestämma vilken grad av signifikans man använder sig av innan man genomför
statistiska test. Eftersom det är fråga om stickprovsdata bör man iaktta slumpen, alltså hur stor
risk finns det för att slumpen kan förklara skillnaderna mellan analysenheterna. Risken kan
kallas för signifikansnivå i statistiska sammanhang och kanske det vanligaste valet av
signifikansnivå inom samhällsvetenskaper är 5 procent, allt under värdet 0,050 är statistiskt
signifikant. Det kallas enstjärnig signifikans om signifikansnivån är 5 procent (Lantz, 2014:
84–85). I en statistisk hypotesprövning, liksom i denna avhandlings fyra hypoteser, är
signifikansnivån ett sätt att mäta risken för att förkasta en nollhypotes som faktiskt är sann.
Desto lägre signifikansnivå, desto starkare bevis för att kunna förkasta en nollhypotes (Lantz,
2014: 89). Om de teoribaserade hypoteserna ger upphov till att det finns ett samband mellan X
och Y, så betyder det att den motsvarande nollhypotesen antyder att det inte finns ett samband
mellan X och Y. Om då signifikansnivåns krav uppfylls kan man förkasta nollhypotesen för den
ifrågavarande hypotesen (Kellstedt, Whitten, 2013: 150).
För att undersöka detta utförs en envägs variansanalys, ett så kallat ANOVA-test (Analysis of
Variance). Med hjälp av denna undersökning kan man jämföra medelvärden för två eller flera
grupper med varandra. I en sådan typ av analys testar hypotesen att alla medelvärden är lika.
Alla medelvärden testas på samma gång och gör det med 95 procents säkerhet. Om
variansanalysen ger ett signifikant resultat, alltså att signifikansvärdet är under 0,050, kan man
förkasta en nollhypotes. Det betyder att man med 95 procents säkerhet kan vara säker på att
minst ett medelvärde skiljer sig ifrån de andra på ett sätt som inte beror på slumpen. (SPSSakuten)
Om ANOVA-testet visar en signifikant skillnad mellan en och flera regimtyper ska också en
post hoc-test utföras för att se vilken eller vilka regimtyper det är som skiljer sig statistiskt
signifikant från varandra. Det här testet visar i en Multiple Comparisons-tabell
signifikansvärdet för alla regimtyper i jämförelse skiljt för sig med de andra regimtyperna.
Exempelvis enpartistyren jämförs med personalism, militärdiktatur och monarki, skiljt för sig
för att få reda på mellan vilka regimtyper det finns en statistisk signifikant skillnad. På samma
sätt görs det sedan för varje regimtyp.
41

Med hjälp av post hoc-testet kan man sedan lättare försöka förklara och redogöra för
avhandlingens hypoteser, eftersom den visar vilka regimtyper som har en statistisk signifikant
skillnad. Där efter kan jag sedan förhoppningsvis säga vilken regimtyp som med 95 procents
säkerhet är mer våldsam än den andra, alltså har ett statistiskt signifikant antal mer eller mindre
dödsoffer i jämförelse med de andra regimtyperna.

5.1.3 Fas 3
I den tredje och sista fasen av avhandlingens analys utförs regressionsanalyser för att visa vilka
effekter de oberoende variablerna har på den beroende variabeln och vilka skillnaderna mellan
regimtyperna är. I regressionsanalysen granskar man hur den oberoende variabeln påverkar den
beroende variabeln. Inom statsvetenskaplig undersökning anses regressionsanalys vara den
mest flexibla och kraftfulla analystekniken. Den anses vara flexibel eftersom det är möjligt att
använda nästan alla typer av data i en regressionsanalys. Kraftfullheten uppkommer eftersom
man kan utsätta sina teoretiska modeller med flera variabler för hårda prövningar (Esaiasson et
al. 2013: 391). Att statistiskt utföra hypotesprövning är ett kraftfullt verktyg och att hitta
statistiskt signifikanta samband eller skillnader mellan två grupper ger ökad insyn till
argumentationen (Lantz, 2014: 75).
Det relevanta för denna undersökning är att ta reda på hur skillnaderna ser ut mellan de olika
kategorierna och vilken effekt de i sin tur har på den beroende variabeln. För att utföra en
korrekt regressionsanalys för min frågeställning kodas de oberoende variabler om till så kallade
dummyvariabler (Kellstedt, Whitten, 2013: 221). Det är frågan om kategoriska variabler som
antar ett av två möjliga värden för alla fall (Kellstedt, Whitten, 2013: 221). I den här
undersökningen är regimtyper en kategorisk egenskapsvariabel och en regressionsanalys
förutsätter att alla variabler befinner sig på en intervallskalenivå där avståndet mellan alla
variabler är lika långa på intervallskalan. Det finns nämligen inte någon speciell rangordning
mellan regimtyperna för tillfället och därför måste de kodas om i SPSS för att
regressionsanalysen ska lyckas. Det som då görs är att tillägga dummyvariabler för alla de
egenskaper jag är intresserad av. Dummyvariabeln kan endast anta två möjliga värden och i det
vanligaste fallen kodar man de till värdena 1 och 0 (Kellstedt, Whitten, 2013: 221). I de flesta
fall, så även i den här avhandlingen, indikerar värdet 1 att variabeln har en viss egenskap, medan
värdet 0 indikerar att variabeln saknar en viss egenskap (Kellstedt, Whitten, 2013: 221). I och
med detta är det möjligt att utföra en regressionsanalys för att nu är avståndet lika långt för alla

42

variabler på intervallskalan. I avhandlingens sjätte kapitel som handlar om analysen
åskådliggörs hur jag konkret gått tillväga för att koda dummyvariablerna.
I regressionsanalysfasen utförs både en bivariat regressionsanalys och en multipel
regressionsanalys. I en bivariat regressionsanalys undersöks om det finns ett linjärt samband
mellan två variabler. I den bivariata regressionsanalysen ingår endast två variabler, en
oberoende och en beroende variabel. Som sagt alltså i denna undersökning är den oberoende
variabeln regimtyperna och den beroende variabeln politiskt våld i form av dödsoffer. Men det
finns en risk att endast använda sig av bivariat regressionsanalys, eftersom det kan leda till att
man drar felaktiga slutsatser om huvudsambandet i sin undersökning. Därför gäller det att man
inför en eller flera relevanta kontrollvariabler för att inte missa huvudsambandet och således
dra felaktiga slutsatser gällande resultatet. För att undvika det utförs en multipel
regressionsanalys där man kan införa en eller flera kontrollvariabler. Det är ändå viktigt att
påpeka att statistiska signifikanstest inte bör vara den enda beslutsregeln vid hypotestestning.
Man bör alltid som forskar eller vanlig undersökare göra egna bedömningar huruvida skillnader
och samband mellan grupper är substantiellt betydelsefulla (Esaiasson et al. 2013: 401).

5.2. Kontrollvariablerna
Den största orsaken till att kontrollvariabler införs i regressionsanalys beror på att då kan man
utesluta att det eventuella samband som kommer fram till i analysen är ett så kallat spuriöst
samband. Det betyder att man kan tyckas se ett samband mellan två variabler men att det
sambandet i själva verket orsakas av en tredje variabel. Här kan sedan uppstå stora och
allvarliga problem när man sedan ska uttala sig om den ena variabeln påverkar den andra
variabeln, så kallade kausala effekter. (SPSS-akuten)
I undersökningen införs två enligt mig relevanta kontrollvariabler. Det handlar om religion och
Human Development Index, eller HDI som det förkortas och som det benämns i fortsättningen
i den här avhandlingen. Det finns också ett stort antal andra kontrollvariabler som kunnat vara
intressanta eller relevanta i undersökningen men de har valts bort och nedan argumenteras för
varför religion och HDI är passande som kontrollvariabler i den här undersökningen.

43

5.2.1 Religion
Religion är en intressant variabel och var den första jag ville ha med som kontrollvariabel. I
undersökningen är kontrollvariabeln religion indelad i tre olika grupper; länder som har
kristendom som huvudreligion, länder som har islam som huvudreligion och länder med någon
annan religion än de två ovannämnda som huvudreligion. Indelningen ser ut på det här sättet på
grund av att det finns tillräckligt många fall med kristendom som huvudreligion och tillräckligt
många fall med islam som huvudreligion, men inte tillräckligt många fall med någon annan
huvudreligion. Därför får de här religionerna tillsammans bilda gruppen som heter ”Övrigt”.
Religioner som hör till den här gruppen med namn ”Övrigt” är exempelvis hinduism och
buddhism. Vad som menas med att det finns tillräckligt många fall, är att det finns tillräckligt
många fall för att man kan dra slutsatser om en viss religion som kontrollvariabel påverkar
sambandet mellan den oberoende och den beroende variabeln.
Religion är väldigt universellt och tillhör en stor del av det dagliga livet överallt i världen.
Studier om religion och våld är både känsliga, komplexa, potentiellt förolämpande och av
enorm betydelse (Hinnells, King, 2007: 214). Det är en allmän uppfattning att religion har en
särskild association med våld, en rent utsagt farlig tendens att framkalla våld (Hinnells, King,
2007: 214, Cavanaugh, 2007: 1). Sambandet mellan religion och religiöst rättfärdigande av våld
i Guds namn har varit djupt förankrade i historiska och litterära kontexter från tidernas
begynnelse tills i dag (Juergensmayer et al. 2013: 2). Problemet har varit att det har varit väldigt
svårt, även för forskare, att skilja mellan vad som egentligen är religion, eller någon annan
faktor, eftersom religionen finns så djupt rotad i samhällets alla skikt (Cavanaugh 2007, 2). Det
kan ses som ett försök av västvärlden att skilja på religion från politik, kultur och sociala
faktorer. Men i och med det har vikten av förståendet av sambandet mellan religion och våld
stigit betydligt under 2000-talet, främst i och med 9/11 terrorattackerna i New York (Esposito,
2016: 7), speciellt i västvärlden. Efter 9/11 har behovet att försöka förstå och förklara varför
religion har en egendomlig tendens att framkalla våld blivit betydligt större (Cavanaugh, 2007:
2).
Våldsamma konflikter där religionen är en betydande faktor förekommer i alla stora
världsreligioner, såsom i judendomen, i kristendomen, i islam, i hinduismen och i buddhismen.
Det betyder att det också täcker alla världsdelar och även en stor majoritet av alla världens
länder. Det finns också många forskare som anser att religiöst våld inte egentligen är religiöst,
utan det är symptomatiskt för något annat och därmed ses som en avvikelse från det religiösa
44

och förvränger de grundläggande religiösa lärorna (Juergensmayer et al. 2013: 2).
Problematiken ligger i att det bland forskare finns en utmaning att definiera religion, det tendera
till att de flesta forskare har en egen uppfattning eller definition på vad religion egentligen är.
Man kan dela in religion i tre kategorier för att förklara benägenheten till våld. Religion är
absolut, splittrande och irrationell. Faktum är bara det att även sekulära ideologier och
institutioner kan vara lika absoluta, splittrande och irrationella som religion (Cavanaugh, 2007:
4).
Att exempelvis skilja på religion och politik har visat sig vara rätt så komplicerat, även om
många forskare anser att religion per definition är orsaken till mer våld. Den framstående
historikern Martin Marty påstår att religion tenderar att framkalla våld på grund av sin tendens
att splittra massorna. Han presenterar fem kännetecken för religion, men också de fem samma
kännetecken finner han i politik. Både religion och politik fokuserar på vår yttersta oro för vad
som sker eller ska ske. Religion och politik bygger eller skapar gemenskap och samhällen.
Religion vädjar och framhäver myter och symboler, medan politik framhäver hängivenhet till
bland annat flaggor och krigsminnesmärken, men logiken bakom är samma. Religion använder
sig av riter och ceremonier, bland annat omskärelse och dopet. Även politik har sina egna riter
och ceremonier. Religion kräver ett visst beteende av sina anhängare, även så är det för
politikens och myndigheternas del (Cavanaugh, 2007: 4–5). Även den kända sociologen Mark
Juergensmayers menar att religion tendera att förvärra tendensen att splittra folk till vänner och
fiender, goda och onda, oss och dem på en helig nivå. Det som gör religiösa konflikter särskilt
barbariska och hänsynslösa beror på att det sätter världsliga konflikter i ett ”större än livet”
kontext, som antyder att man utför ett ”heligt krig” (Cavanaugh, 2007: 5).
Fanatisk religionsdyrkan kan enligt forskare likna ohämmad nationalism. Även nationalismen
kan passa in på ett antal varningsklockor för när religion blir ond. Varningsklockorna gäller då
absolut sanning krävs, det krävs blind lydnad, upprättandet av ideal tid, upphörande av
rättfärdiga medel och deklaration av ”heligt krig” (Cavanaugh, 2007: 6). Även om religion kan
bidra värdefullt till det politiska livet, kan det också medföra ett skadligt inflytande. Främst på
grund av att det är absolutistiskt, självrättfärdigt, arrogant, dogmatiskt och otåligt för
kompromisser. Det kan väcka kraftfulla och irrationella impulser, som sedan lätt kan
destabilisera samhället, orsaka politisk förödelse och skapa ett ”helvete på jorden”. Religioner
kan vara intoleranta mot andra religioner, såväl som mot inre oenigheter och det leder lättare
till en benägenhet för användning av våld (Cavanaugh, 2007: 7).

45

Enligt The Pew Research Centers rapport (2014) framkom det att religiösa konflikter ökade i
antal. En betydande ökning av dessa skedde i Mellanöstern och Nordafrika i och med Arabvåren
2010–2011 (Esposito, 2016: 7). Alla religioner kan menas ha en transcendens och en ”mörk
sida”. Religion handlar om ett transcendent väsen eller verklighet som gör det möjligt för
troende och att uppnå nivåer av självtranscendens. För att uppnå detta har det använts både
icke-våldsamma och våldsamma former av våld, konflikter, krig och motstånd. Om dessa är
autentiskt bruk av religion har omtvistats både förr och även än i dag (Esposito, 2016: 7). Under
1900-talets sista decennier kunde man bevittna en ökade religiositet i personlig fromhet och
religiös iakttagelse, i etnisk och nationell identitet samt i politik och den offentliga
diskussionen. Regeringar och deras motståndare, både vanliga och militanta, vädjade till
religion och omfamnades av religiöst legitima rörelser i namnet av de olika världsreligionerna.
Religiös retorik, symboler och ideologier ersatte eller stödde sekulära ideologier och
nationalism. Det fungerade som ett ideologiskt alternativ till den etablerade ordningen,
”establissemanget”, ett alternativ i form av en befrielse som motiverade till motstånd, våld,
nationell, regional och transnationell terrorism (Esposito, 2016: 7).
Religiöst motiverat eller legitimerat våld och terror tillför en dimension av gudomlig eller
absolut auktoritet som stöder regeringars, rörelsers och ledares auktoritet. Detta genom att
tillhandahålla en moralisk säkerhet, rättfärdigande, motivation, skyldighet och en himmelsk
belöning för att öka rekryteringen av individer som är beredda att slåss och dö i en helig kamp
(Esposito, 2016: 8). För religiösa extremister och terrorister är deras teologiska världsbild inte
bara ett ideologiskt eller politiskt alternativ utan ett absolut krav. Eftersom det handlar om att
följa Guds befallning och vilja måste genomförandet vara omedelbart, inte gradvist.
Genomförandet av Guds befallning anses vara en skyldighet för alla sant troende (Esposito,
2016: 8). De individer och regeringar som förblir opolitiska eller motsätter sig detta, bör inte
betraktas som sanna troende utan snarare icke-troende, Guds fiender, mot vilka alla sanna
troende måste föra ett ”heligt krig”. Handlingar som normalt är förbjudna, såsom att stjäla,
mörda eller utföra terroristiska handlingar, anses som krav för att kunna vinna ett ”heligt krig”
mellan gott och ont, mellan Guds armé och ondskans krafter (Esposito, 2016: 8).
Många av utövarna av religiöst våld påstår ändå att det precis är de grundläggande religiösa
lärorna som helgar till religiöst våld. Det flesta religiösa lärorna är fyllda med exempel på
blodiga legender, martyrer och hjältar, vilket får en del forskare att påstå att religionerna, eller
i alla fall en del av dem, i grund och botten är onda på grund av deras hjältars kriminella
handlingar och beteende (Juergensmayer et al. 2013: 2). Forskare anser förhållandet mellan
46

religion och våld som irriterat och det kan förstås och tolkas på många olika sätt. Orsakerna till
uppkomsten av våld är många. En del samhällsvetare pekar på en återuppståndelse av
antikolonialism, fattigdom, ekonomisk orättvisa, misslyckanden av sekulär nationalism,
kulturell ojämlikhet, förlusten av moderlandet och de genomgripande funktionerna av
globaliseringen i en ekonomisk, politisk, social och kulturell aspekt. Samtidigt som
samhällsvetare forskar om förhållandet mellan religion och våld, studerar och tolkar litterära
teoretiker och historiker religiösa skrifter och menar att de är genomsyrade av våldsamma
myter, metaforer och apokalyptiska förväntningar som stöder våldshandlingar i en samtidig
värld (Juergensmayer et al. 2013: 2).
Religion kan ha stor påverkan på många olika skeenden och samband. På grund av att det finns
så många olika religioner världen över finns det också stora skillnader mellan religionerna och
efter vilka läror och riktlinjer människor lever runt om i världen. De flesta anhängarna av de
religiösa traditionerna i de stora världsreligionerna anser sin egen tro som pacifistisk, som
avskyr våld och utropar försoning mellan fiender. De måhända stämmer, eftersom majoriteten
av de religiösa skrifternas huvudsakliga budskap handlar om kärlek, fred och harmoni. Men
historiker och forskare ser också en annan sida och denna frånkoppling av dessa två synpunkter
väcker en del intressanta frågor. Är våld förankrat i religiösa fantasier eller i religionens kärna?
Är det religion som främjar våld eller är det någon annan social eller naturlig faktor? Är religion
urskiljbar från dessa faktorer? (Juergensmayer et al. 2013: 2).
En annan intressant synpunkt gällande religion och våld, som är framträdande och faktisk, som
även förminskar religionens roll i anknytning till våld är det faktum att de fem länder som
spenderade mest på sin militärbudget år 2005 kan uppenbarligen tolkas som sekulära
nationalstater. Det handlade om USA, Storbritannien, Frankrike, Japan och Kina. Dessa fem
länder spenderade tillsammans 62–65 procent av den totala globala militärbudgeten det året,
med USA som överlägsen etta. Också den globala ekonomins roll bör poängteras. År 2000 stod
de 200 största multinationella företagen för 25 procent av den totala försäljningen, medan de
här företagen endast anställde under en procent av den totala globala arbetskraften. Det betyder
att mer och mer av vinsterna och rikedomarna faller i händerna på en ytterst liten andel av den
totala befolkning världen över, där klyftan mellan de rikas och de fattigas välstånd ökar och
fortfarande förorsakas miljontals människor årligen dö på grund av extrem fattigdom och misär.
Den här formen av skandalomsusat och systematiskt våld, som man aldrig tidigare skådat i
denna utsträckning, talar man väldigt lite om. Placerar man denna statistik i kontext med
världskrigen och folkmorden under 1900-talet, som hade föga litet att göra med en religiös
47

dimension, väcker det frågan om varför man ofta associerar former av våld som ett problem
som härstammar från religion. (Hinnells, King, 2007: 214–215)
Undersökningens fall är indelade i tre kategorier för kontrollvariabeln religion. Det är kategorin
med fall som har kristendom som huvudreligion, kategorin med fall som har islam som
huvudreligion och det är kategorin med fall som har någon annan religion än kristendom eller
islam. I tabellen nedan åskådliggörs vilka av undersökningens fall som tillhör vilken kategori.

Tabell 2. Undersökningens fall indelade i tre kategorier för kontrollvariabeln religioner.
Kristendom (29)

Islam (43)

Övrig religion (21)

Angola

Afghanistan 1

Bhutan

Burundi 1

Afghanistan 2

Kambodja 1

Burundi 2

Afghanistan 3

Kambodja 2

Central

Afrikanska Algeriet 1

Kambodja 3

Afrikanska Algeriet 2

Kina

Republiken 1
Central
Republiken 2
Demokratiska Republiken Azerbajdzjan

Komorerna 1

Kongo
Eritrea

Bahrain

Laos

Etiopien

Djibouti

Madagaskar 1

Etiopien (inkl. Eritrea) 1

Egypten

Madagaskar 2

Etiopien (inkl. Eritrea) 2

Elfenbenskusten 1

Myanmar

Georgien

Elfenbenskusten 2

Nepal 1

Haiti 1

Guinea 1

Nepal 2

Haiti 2

Guinea 2

Sierra Leone 1

Kamerun

Guinea-Bissau 1

Sierra Leone 2

Kenya

Guinea-Bissau 2

Sierra Leone 3

Kroatien

Guinea-Bissau 3

Tanzania

Lesotho 1

Indonesien 1

Thailand 1

Lesotho 2

Indonesien 2

Thailand 2

Mexico

Irak

Togo 1

48

Mocambique

Jemen

Togo 2

Paraguay 1

Jordanien

Zimbabwe

Paraguay 2

Kirgizistan

Peru

Komorerna 2

Republiken Kongo 1

Kuwait

Republiken Kongo 2

Libyen

Rwanda

Malaysia

Ryssland

Marocko

Uganda

Mauretanien 1

Venezuela

Mauretanien 2
Niger 1
Niger 2
Nigeria 1
Nigeria 2
Pakistan
Saudiarabien
Senegal
Sudan
Syrien 1
Syrien 2
Tadzjikistan
Tchad
Tunisien
Uzbekistan

49

5.2.2 HDI
Den andra kontrollvariabeln är Human Development Index, eller HDI som det universellt
förkortas. HDI används vanligen för att jämföra välståndet mellan olika länder och kan liknas
med bruttonationalprodukten, BNP. Skillnaden är den att HDI mäter sammanvägningen av
förväntad livslängd, utbildningsnivå och BNP, medan BNP endast fokuserar på det materiella
välståndet. Eftersom HDI fungerar som en multidimensionell mätning anses det ge en mer
komplett helhetsbild av jämförelsen av välståndet mellan länder, jämfört med BNP som endast
fokuserar på en ekonomisk dimension (Alves et al., 2017: 5).
HDI skapades av den pakistanske ekonomen Mahbub ul Haq, i samarbete med den indiske
ekonomen Amartya Sen, och har använts sedan 1990 i Förenta nationernas årliga rapport över
välståndet i världens länder. I HDI undersöker man bland annat hur stor del av befolkningen
som har en inkomst lägre än 50 procent av medianinkomsten. Man undersöker också hur stor
del av befolkningen som ligger under fattigdomsgränsen. Också mått som läskunnighet och
förväntad livslängd undersöks. Läskunnigheten mäts genom att undersöka ett medelvärde för
hur många år människor i åldern 25 år och äldre gått i skolan, samt den förväntade mängden år
en människa som ska börja skolan kommer att gå. HDI har också fått en del kritik över att det
finns många olika faktorer i indexet som går att manipulera och eftersom det förekommer
många faktorer i indexet är det mycket fast i vad själva läsaren eller den som undersöker fäster
vikt vid vad som är viktigt. (UNDP 2015, Alves et al., 2017: 5)
Även om HDI inte direkt per definition innehåller mätningar eller värden på våld kan det
vanligen finnas ett starkt samband HDI-värdet och våldsamheter eller konflikter i länder.
Trenden är ofta då att desto lägre HDI-värde, desto högre grad av våld förekommer det (Alves
et al., 2017: 3).
För att markera och redogöra denna ståndpunkt används Syrien som ett exempel, vilket är
passande eftersom Syrien också förekommer som ett land i denna undersökning. Efter att de
interna konflikterna uppstod i Syrien under arabvåren 2011, föll HDI-värdet från 0,646 år 2010
till 0,553 år 2014, alltså en minskning på ungefär 8 procent (UNDP 2017). Samtidigt mellan
åren 2010–2014 ökade våldet från ett värde på 2,305 till 3,684, på en våldskala framställd av
Institute for Economics and Peace, vilket är en försämring på ungefär 60 procent (Institute for
Economics and Peace 2010&2014). För att inte tala om alla dödsoffer som våldet lett till, men

50

även alla kvinnor och barn som tvingats på flykt från sitt eget land på grund av inbördeskriget
som härjar i Syrien.
Eftersom HDI handlar om välstånd är orden jämlikhet och ojämlikhet väldigt relevanta.
Ojämlikhet förekommer överallt runt om i världen, det kan handla om etnicitet, religion,
ekonomisk välfärd, kön eller var man bor. Men den klart största gruppen som drabbas av
ojämlikhet och diskriminering världen över är kvinnor (HDR, 2019: 12). Eftersom det drabbar
hälften av världens befolkning är det ett av de allra största hindren till mänsklig utveckling.
Tyvärr är också våld mot kvinnor ett ytterst stort problem som till mångt och mycket beror på
denna ojämlikhet (HDR, 2019: 13). I och med den världsomfattande #MeToo-rörelsen har
vetskapen och intresset för detta nått nya höjder och visat världen vilket utbrett problem det
faktiskt är, samt att man inte kan förklara det genom ekonomiskt eller socialt välstånd, eftersom
det förkommer överallt (HDR, 2019: 24). Studier har ändå visat att länder med extrem
fattigdom, vilka främst förekommer söder om Sahara, uppvisar en högre grad av konflikter och
våld (HDR, 2019: 67). I regel har också dessa länder en lägre utbildnings- och hälsovårdsnivå.
I länder där det största ekonomiska klyftorna förekommer är också nivån på mord högst. Vissa
undersökningar tyder på att sambandet även gäller för våldsamma konflikter, medan andra
studier inte har funnit något direkt samband mellan ekonomisk ojämlikhet och våldsamma
konflikter. De senaste undersökningarna, som främst riktat sig mot länder i Afrika, tyder på att
politiska störningar eller oroligheter, inklusive våldsamma konflikter och civilt krig, kan uppstå
ur horisontella ojämlikheter (HDR, 2019: 91). Undersökningen menar också att riktandet av
våldet beror på om det är frågan om politiska, ekonomiska eller sociala ojämlikheter. Politisk
ojämlikhet eller uteslutning leder till våld som främst är riktat mot den centrala regeringen eller
styret, medan sedan ekonomiska och sociala ojämlikheter främst ökar risken för civila och
kommunala konflikter (HDR, 2019: 91).
HDI mäts på en skala från 0 till 1, där 0 är det lägsta värdet och 1 det högsta värdet. Det betyder
att desto högre ett lands HDI är, desto högre anses välståndet i landet vara. Man brukar dela in
länderna i fyra grupper med hjälp av denna skala för HDI. Länder med ett värde på 0,800 och
högre hör till gruppen med väldigt högt välstånd enligt HDI. Länder med ett värde på 0,700 0,799 hör till gruppen med högt välstånd enligt HDI. Länder med ett värde på 0,550 - 0,699 hör
till gruppen med medelmåttigt välstånd enligt HDI. Länder med ett värde på 0,550 och under
hör till gruppen lågt välstånd enligt HDI (Alves et al., 2017: 5).

51

Ur tabellen nedan över HDI-värdet för de respektive länderna kan man lätt urskilja till vilka
grupper länderna tillhör enligt HDI, genom att se på det uträknade medelvärdet. I
undersökningen har ett medelvärde räknats för varje enskilt fall. Alla fall har inte data över
varje enskilt år, för en del fall har man börjat observera det senare än 1990 eller så har man inte
observerat det exakt varje år på grund av diverse orsaker som jag inte kan svara på. För en del
fall finns det ingen data överhuvudtaget och då har de fallen naturligtvis inget värde alls. Det
är så klart trist att det inte finns data för alla fall som ingår i undersökningen, men det är endast
ett fåtal fall som det gäller och därmed blir det inte avgörande för användningen av HDI som
kontrollvariabel. Det bör dock tas i beaktan i den multipla linjära regressionsanalysen. I tabellen
har ett medelvärde räknats ut för varje fall under den givna tidsperioden och det gör det sedan
möjligt att jämföra fallen med varandra. HDI-värdena presenteras i tabellen nedan fallen och
länder med ett högre HDI har ett förväntat högre välstånd än länder med ett lägre HDI.

Tabell 3. Medelvärdet av ländernas HDI mellan åren 1990–2015. HDI-värdet åskådliggörs
inom parentes efter varje fall.
Enpartistater (20)

Personalism (32)

Afghanistan 1 (-)

Afghanistan

Militärdiktatur (34) Monarki (7)
2 Afghanistan 3 (-)

Bahrain (0,787)

Algeriet 1 (0,598)

Bhutan (0,522)

(0,452)
Angola (0,481)

Algeriet 2 (0,702)

Djibouti (0,408)

Azerbajdzjan (0,687) Burundi 1 (0,300)

Etiopien (0,375)

Burundi 2 (0,346)

Central

Jordanien (0,703)

Afrikanska Kuwait (0,767)

Republiken 1 (0,330)
Etiopien

(inkl. Central

Eritrea) 2 (-)

Afrikanska Demokratiska

Republiken 2 (0,353) Republiken

Marocko (0,555)
Kongo

(0,369)
Guinea-Bissau

3 Elfenbenskusten

(0,435)

(0,383)

Kambodja 1 (0,368)

Georgien (0,682)

1 Egypten (0,643)
Elfenbenskusten

Nepal 1 (0,448)
2 Saudiarabien (0,765)

(0,392)
Kenya (0,457)

Guinea 2 (0,428)

Kina (0,624)

Guinea-Bissau
(0,396)

Eritrea (0,417)
2 Etiopien

(inkl.

Eritrea) 1 (-)
52

Laos (0,490)

Haiti 2 (0,455)

Guinea 1 (0,330)

Lesotho 2 (0,480)

Indonesien 2 (0,590)

Guinea-Bissau

1

(0,421)
Malaysia (0,699)

Irak (0,611)

Haiti 1 (0,410)

Mexico (0,671)

Kambodja 2 (0,498)

Indonesien 1 (0,554)

Mocambique (0,348) Kamerun (0,466)

Jemen (0,455)

Paraguay 2 (0,620)

Kirgizistan (0,612)

Kambodja 3 (0,466)

Senegal (0,369)

Komorerna 1 (-)

Komorerna 2 (0,452)

Sierra

Leone

1 Kroatien (0,697)

Lesotho 1 (0,499)

(0,270)
Tanzania (0,447)

Madagaskar

2 Libyen (0,689)

(0,505)
Tunisien (0,647)

Mauretanien

2 Madagaskar 1 (-)

(0,476)
Zimbabwe (0,465)

Nepal 2 (0,489)

Mauretanien

1

(0,450)
Niger 2 (0,308)

Myanmar (0,461)

Nigeria 2 (0,489)

Niger 1 (0,240)

Peru (0,642)

Nigeria 1 (-)

Republiken Kongo 2 Pakistan (0,477)
(0,520)
Ryssland (0,764)
Sierra

Leone

Paraguay 1 (0,596)
3 Republiken Kongo 1

(0,283)

(0,531)

Syrien 2 (0,614)

Rwanda (0,366)

Tadzjikistan (0,565)

Sierra

Leone

2

(0,269)
Thailand 1 (0,685)

Syrien 1 (0,578)

Togo 2 (0,458)

Sudan (0,418)

Uzbekistan (0,648)

Tchad (0,351)

Venezuela (0,757)

Thailand 2 (0,721)
Togo 1 (0,416)
Uganda (0,410)
53

Ur tabellen kan utläsas att det fattas data om HDI-värdet för sju fall. HDI-värdet finns alltså
tillgängligt för 86 fall av 93 möjliga i undersökningen.
Med hjälp av data ur tabellerna för kontrollvariablerna religion och HDI är det möjligt att utföra
en multipel linjär regressionsanalys i SPSS.

6 Avhandlingens analys
I detta kapitel redogörs och åskådliggörs avhandlingens analys och resultaten av
undersökningen presenteras. Först redogörs resultaten för avhandlingens medelvärdesanalys i
ett antal steg och med hjälp av dem fås en indikation på om och hur de besvarar avhandlingens
förväntade hypoteser. Efter medelvärdesanalysen redogörs och åskådliggörs resultaten av
avhandlingens regressionsanalyser.

6.1 Medelvärdesanalys av dödsoffer i regimtyperna
Jämförelse av medelvärden är vanligt i samband med undersökningar gällande olika länder och
för att försöka finna skillnader mellan länder. Det är också ytterst relevant också i den här
undersökningen och det första som görs i avhandlingens analysskede.
I den här avhandlingen är beräkningen av medelvärdena och jämförelsen av dem intressanta för
att få på så sätt få reda på i vilken regimtyp det i snitt förekommer minst eller mest dödsoffer.
De regimtyperna som inkluderas i undersökningens analysskede är fyra till antalet. Det är
enpartistyre, personalism, militärdiktatur och monarki. Den femte regimtypen som presenterats
och definierats i avhandlingen, oligarki, faller bort i undersökningens analysskede. Det beror
på bristen av antalet fall, det skulle vara röra sig om ett fall, Iran. Ett fall som ensamt
representerar en regimtyp är inte av betydelse i en undersökning som den här, eftersom det inte
54

ger någon som helst möjlighet att dra konkreta slutsatser kring det. För varje enskilt fall har en
manuell uträkning gjorts för hur många dödsoffer det förekommit i länderna under de år de
tillhört en eller flera regimtyper. På så sätt har alla länder kategoriserats och resultaten och
tolkningen blir enklare att uppfatta då länderna kommer att vara uppdelade i de fyra
regimtyperna och inte skilt för sig. Som redan tidigare åskådliggjorts fördelar sig
undersökningens fall på följande sätt; kategorin enpartistyre har 20 fall, kategorin personalism
har 32 fall, kategorin militärdiktaturer har 34 fall och kategorin monarkier har sju fall.
Sammanlagt finns det alltså totalt 93 fall i undersökningen första skede och alla regimtyper har
tillräckligt många fall för att inkluderas jämlikt.
Analysen av medelvärden utförs enkelt i SPSS genom funktionen Compare Means, där de fyra
regimtyperna är de oberoende variablerna och dödsoffer den beroende variabeln. I tabellen
nedan åskådliggörs medelvärdena av dödsoffren i respektive regimtyp under ett år för
tidsperioden 1989–2015.

Tabell 4. Medelvärdena för dödsoffer i de fyra regimtyperna under ett år mellan 1989–2015.
Regimtyp

Medelvärde

Antalet fall(N)

Enpartistyre

846,20

20

Personalism

1099,19

32

Militärdiktatur

2336,53

34

Monarki

251,71

7

Totalt:

1433,35

93

Vad medelvärdesanalysen nu visar är att i militärdiktaturer förekommer det, efter en liten
avrundning, i snitt 2336 dödsoffer på ett år under tidsperioden 1989–2015, mest bland de fyra
regimtyperna. För fall med regimtypen personalism förekommer det ungefär i snitt 1099
dödsoffer på ett år under den samma tidsperiod, näst mest bland regimtyperna. I enpartistyren
förekommer det ungefär i snitt 846 dödsoffer på ett år inom samma tidsperiod, tredje mest bland
de fyra regimtyperna. Medelvärdesanalysen visar att det förekommer i snitt minst dödsoffer i
regimtypen monarkier under ett år för den givna tidsperioden, i snitt 251 dödsoffer under ett år.
Den här enkla medelvärdesanalysen ger nu en indikation på hur regimtyperna rangordnas
gällande hur våldsamma de är, samt hur det stämmer in på avhandlingens hypoteser. Dock vet
55

man ännu inte om skillnaderna mellan regimtyperna är statistiskt signifikanta och därför är det
ännu för tidigt att dra några långtgående slutsatser. Den tolkningen besvaras mer utförligt i
avhandlingens avslutande kapitel.

6.2 Är skillnaderna mellan regimtyperna signifikanta?
Nästa steg i analysen, efter att den enkla medelvärdesanalysen gjorts, är att undersöka om
skillnaderna mellan regimtyperna är signifikanta. För att göra den här undersökningen det
förutom medelvärdet för dödsoffer för respektive fall, också räknats ut medelvärdet för
befolkningsantalet för varje fall för de år de tillhört en eller flera regimtyper. Det här
förhållandet mellan dödsoffer och befolkningsantalet är ytterst viktigt, för det ger möjlighet att
jämföra fallen sinsemellan med varandra. Man kan logiskt tänka sig att de länder som har en
stor befolkningsmängd, har ett större antal dödsoffer än länder med en lägre befolkningsmängd.
Därför kan man inte att bara att granska medelvärdet för antalet dödsoffer på ett år i
regimtyperna, utan att ta i beaktande ländernas befolkningsmängder. Den enkla
medelvärdesanalysen tog inte i beaktan befolkningsmängden i länderna och därför kan man
bara se en indikation på åt vilket håll det lutar. När du det här är klarlagt kan man granska om
det finns någon signifikant skillnad mellan regimtyperna.

För att skillnaderna mellan

regimtyperna ska vara signifikanta i en den här statistiska analysen ska signifikansvärdet vara
under 0,050. Om det är det kan man med 95 procents säkerhet säga att åtminstone ett resultat
av analysen är signifikant och förklaras inte av slumpen.
Det första steget för att ta reda om det finns statistiska signifikanta skillnader är att utföra en
envägs variansanalys, ett så kallat ANOVA-test (Analysis of Variance). Med hjälp av denna
undersökning kan man jämföra medelvärden för två eller flera grupper med varandra. I en sådan
typ av analys testar hypotesen att alla medelvärden är lika. Alla medelvärden testas på samma
gång och gör det med 95 procents säkerhet. Om variansanalysen ger ett signifikant resultat,
alltså att signifikansvärdet är under 0,050, kan man förkasta nollhypotesen. Det betyder att man
med 95 procents säkerhet kan vara säker på att minst ett medelvärde skiljer sig ifrån de andra
på ett sätt som inte beror på slumpen.
När man utför ett ANOVA-test får man två tabeller som är av intresse, nämligen Descriptives
och ANOVA. I tabellen för Descriptives är det medelvärdena som är intressanta. Det ger de
56

första indikationerna på resultatet och med hjälp av dem kan man kontrollera att de är i linje
med hypoteserna. Om skillnaderna mellan medelvärdena är statistiskt signifikanta får vi reda
på i tabellen ANOVA. SPSS räknar ut ett så kallat F-värde som jämför variationen inom
grupperna med variationen mellan grupperna. I det här fallet betyder det alltså variationen inom
regimtyperna med variationen mellan regimtyperna. F-värdet bestäms av desto större variation
mellan grupperna och desto mindre variation inom grupperna. Sedan jämför SPSS F-värdet
med ett kritiskt värde, som beror på hur många fall, i den här undersökningen länder, som ingår
i analysen. Om F-värdet sedan är större än det kritiska värdet kan man dra slutsatsen att det
finns signifikanta skillnader mellan minst två av grupperna, i det här fallet mellan minst två av
regimtyperna. Det är signifikansvärdet som berättar om F-värdet är större än det kritiska värdet,
eftersom med hjälp av det kan man utläsa om det finns en statistisk signifikant skillnad eller ej.
Före ANOVA-testet åskådliggörs i en tabell, åskådliggörs medelvärdet för förhållandet mellan
ett dödsoffer och befolkningsmängd för varje regimtyp i ett diagram. I enpartistyren
förekommer det ett dödsoffer på 2 242 973 invånare, vilket då betyder att 2 242 973 är
medelvärdet för regimtypen enpartistyre. I fall med personalism förekommer det ett dödsoffer
på 681 596 invånare, i fall med militärdiktatur förekommer det ett dödsoffer på 153 051
invånare och i fall med monarki förekommer det ett dödsoffer på 1 255 400 invånare. De här
medelvärdena är viktiga i alla resterande analyser som förekommer i undersökningen.

57

Diagram 1. Förhållandet mellan medelvärdena för ett (1) dödsoffer i regimtyperna.

Förhållandet mellan medelvärdena för ett (1)
dödsoffer i regimtyperna.
2500000
2242973
2000000
1500000
1255400
1000000
681696

500000
153051

0
Enpartistyre

Personalism

Militärdiktatur

Monarki

Förhållandet mellan medelvärdena för ett (1) dödsoffer i regimtyperna.

Diagrammet visar på y-axeln antal invånare, x-axeln visar regimtyperna och själva linjen visar
då det exakta medelvärdet för ett dödsoffer i varje regimtyp. Det betyder att värdet på y-axeln
illustrerar det exakta medelvärdet för ett dödsoffer i varje regimtyp då man har beaktat den
genomsnittliga befolkningsmängden och den genomsnittliga mängden dödsoffer för varje fall i
de fyra regimtyperna.
Vad som är intressant när man ser på detta diagram som visar det exakta medelvärdet för ett
dödsoffer i varje regimtyp då man beaktat den genomsnittliga befolkningsmängden och den
genomsnittliga mängden dödsoffer är det att den enkla medelvärdesanalysen som inte beaktade
befolkningsmängden utan endast antal fall för varje regimtyp gav ett lite annat resultat över
vilken regimtyp som har minst dödsoffer. Det här tolkas och diskuteras noggrannare i
avhandlingens avslutande kapitel.
Det man kan konstatera med hjälp av medelvärdena för ett dödsoffer ur tabellen är att
skillnaderna är tydliga mellan några av regimtyperna, men om de är statistiskt signifikanta vet
man inte ännu? Det får man reda på i ett ANOVA-test, vilket presenteras i följande tabell.

58

Tabell 5. ANOVA-test där förhållandet mellan medelvärden för dödsoffer och
befolkningsmängden i regimtyperna jämförs.
Regimtyp

Antal fall

Medelvärde

Enpartistat

20

2242973

Personalism

32

681596

Militärdiktatur

34

153051

Monarki

7

1255400

Total

93

867334

Typ av jämförelse

F-värdet

Signifikansvärdet

Jämförelse

mellan 2,924

,038

regimtyperna

Tabellen för ANOVA-testet visar antalet fall för varje regimtyp och dess medelvärde för ett
dödsoffer i de översta kolumnerna. Det som intresserar mest är ju att få veta om det finns några
skillnader mellan medelvärdena för regimtyperna som är statistiskt signifikanta. Enligt det här
ANOVA-testet finns det en statistiskt signifikant skillnad mellan åtminstone två regimtyper.
Det får man veta genom att kontrollera signifikansvärdet. Signifikansvärdet är 0,038 vilket är
under 0,050. Det betyder att jämförelsen av skillnaderna i medelvärdena bland regimtyperna är
statistiskt signifikant för åtminstone två regimtyper. Man kan nu vara 95 procent säker på att
minst ett av medelvärden skiljer sig från de andra på ett sätt som inte förklaras av slumpen. Det
betyder att nollhypotesen kan förkastas, vilket kan ses som positivt för undersökningen. I och
med att ANOVA-testet visar på en statistisk signifikant skillnad mellan två och flera regimtyper
är det möjligt att utföra en post hoc-test för att ta reda på mellan vilka två och flera regimtyper
som skillnaderna i medelvärdena är statistiskt signifikanta.
För att få reda på det tolkas tabellen Multiple Comparisons i SPSS. Den åskådliggör en multipel
jämförelse av varje regimtyp skiljt för sig med var och en av de andra regimtyperna. Den visar
alltså om det finns en statistisk signifikant skillnad mellan varje enskild regimtyp jämfört med
varje enskild regimtyp.
Resultaten för post hoc-testet syns i följande tabell. Med hjälp av de här fyra post hoc-testen får
man reda på mellan vilka regimtyper skillnaden av jämförelsen av medelvärden för dödsoffer
och befolkningsmängd är statistiskt signifikanta. Signifikansvärdet härstammar från skillnaden
mellan regimtypernas medelvärden för hur många människor det i medeltal går på ett dödsoffer
59

i varje regimtyp. Det får man reda på genom att ta medelvärdet för varje kontrollgrupp skilt för
sig med medelvärdet för varje regimtyp man jämför med. För att göra det förståeligt ser det ut
som följande, först kontrolleras kontrollgruppen enpartistyren mot de andra tre regimtyperna
och då används enpartistyrenas medelvärde för ett dödsoffer som är 2 242 973. Det värdet
divideras sedan med de andra regimtypernas medelvärden, som var 681 596 för personalism,
153 051 för militärdiktaturer och 1 256 400 för monarkier. Skillnaden mellan medelvärdena
hittas sedan i tabellens kolumn Skillnaden mellan medelvärden (I-J). Alla fyra post hoc-test är
synliga i samma tabell.

Tabell 6. Post hoc-test för de fyra olika regimtyperna. Alla fyra regimtyper är turvist jämförda
med varandra.
Regimtyp (I)

Regimtyp (J)

Skillnaden

av Signifikansvärdet

medelvärden (I-J)
Enpartistyre

Personalism

Personalism

1561376,956

,148

Militärdiktatur

2089922,315

,024

Monarki

987573,264

,815

Enpartistyre

-1561376,956

,148

Militärdiktatur

528545,358

,836

Monarki

-573803,692

,950

-2089922,315

,024

Personalism

-528545,358

,836

Monarki

-1102349,050

,727

Enpartistyre

-987573,264

,815

Personalism

573803,692

,950

Militärdiktatur

1102349,050

,727

Militärdiktatur Enpartistyre

Monarki

När man nu studerar resultaten av varje post hoc-test för varje enskild regimtyp ser man mellan
vilka regimtyper skillnaderna är statistiskt signifikanta. På tabellens första rad där det
kontrolleras för enpartistyren visar testet att det finns en signifikant skillnad mellan
60

regimtyperna enpartistyre och militärdiktatur. Differensen mellan medelvärdena är 2 089 922
och signifikansvärdet är 0,024 vilket är under 0,050 och således statistiskt signifikant med 95
procents säkerhet. För sambandet mellan enpartistyre och personalism, samt enpartistyre och
monarki är skillnaderna i medelvärdena 1 561 377, respektive 987 573. Signifikansvärdena är
0,148, respektive 0,815, vilket således antyder att skillnaderna mellan regimtypernas
medelvärden inte är statistiskt signifikanta.
Skillnaderna mellan enpartistyre och militärdiktatur är alltså de enda som är statistiskt
signifikant när man använder enpartistyre som kontrollgrupp. Linjediagram 1 gav en
förvarning om att skillnaden mellan medelvärden för enpartistyre och militärdiktatur potentiellt
kommer att vara statistiskt signifikant, eftersom differensen mellan deras medelvärden också
var klart störst. Den tidigare forskningen tydde på det här och avhandlingens första och sista
hypotes antog också detta, samt skillnaden i den enkla medelvärdesanalysen var stor. Det här
kan nu också bevisas statistiskt i denna undersökning.
På tabellens andra rad testas personalism mot de andra regimtyperna, men här visar inte testet
några statistiskt signifikanta skillnader. Medelvärdesskillnaderna mellan personalism och
enpartistyre är -1 561 377, mellan personalism och militärdiktatur 528 545 och mellan
personalism och monarki -573 804. Signifikansvärdet för medelvärdet jämfört med enpartistyre
är 0,148, medelvärdet jämfört med militärdiktatur 0,836 och medelvärdet jämfört med monarki
0,950. Så här finns inga statistiskt signifikanta skillnader som kan förklaras med att
regimtyperna påverkar graden av politiskt våld.
På tabellens tredje rad testas militärdiktatur mot de anda regimtyperna och här ser man som
sagt samma resultat som mellan enpartistyre och militärdiktatur, eftersom det är samma
medelvärden man jämför men i annan ordning. Medelvärdesskillnaden blir nu negativ i det här
fallet, -2 089 922 men signifikansvärdet förblir det samma, 0,024 och är statistiskt signifikant.
Jämfört med regimtyperna personalism och monarki är medelvärdesskillnaderna -528 545,
respektive -1 102 349. Signifikansvärdet jämfört med personalism är 0,836 och jämfört med
monarkier 0,727, vilket betyder att inget av signifikansvärdena är statistiskt signifikant.
På tabellens fjärde och sista rad för post hoc-testet ser man resultaten för monarki som
kontrollgrupp jämfört med de tre andra regimtyperna. Tabellen visar inga resultat på statistisk
signifikans, tvärtom väldigt långt ifrån det. Medelvärdesskillnaderna är -987 573 jämfört med
enpartistyre, 573 804 jämfört med personalism och 1 102 349 jämfört med militärdiktatur.
Signifikansvärdena för respektive regimtyp är 0,815, 0,950 och 0,727. Även om skillnaden
61

mellan medelvärdena för monarki och militärdiktatur är märkbar är den dock långt ifrån
exempelvis skillnaden mellan enpartistyre och militärdiktatur, samt enpartistyre och
personalism. Förväntningarna var att den här skillnaden skulle vara närmare statistisk
signifikans, men så är alltså inte fallet i post hoc-testet.
Efter ANOVA-testet visste man att det fanns en signifikant skillnad mellan minst två
regimtyper. I och med post hoc-testet visade sig att den signifikanta skillnaden finns mellan
enpartistyre och militärdiktatur. Skillnaderna mellan de andra regimtyperna är inte statistiskt
signifikanta. Det här resultatet är inte överraskande, eftersom redan i den enkla
medelvärdesanalysen kunde man se en betydande skillnad för mängden våld mellan de här två
regimtyperna. Också den tidigare forskningen stöder det här och likaså är det också i linje med
hypoteser som undersökningen har för avsikt att besvara. Möjligtvis hade jag förväntat mig att
det också fanns någon statistiskt signifikant skillnad mellan några av de andra regimtyperna,
men i och med att nu också fallens befolkningsmängd tas i beaktande förändras resultatet en
del från ordningsföljden i den enkla medelvärdesanalysen. En jämnare fördelning av fallen i
regimtyperna skulle möjligtvis kunna förändra skillnaderna och den statistiska signifikansen en
aning, men det är inte läge att spekulera mer i det eftersom det på inget sätt går att påverka vilka
länder som tillhör en viss regimtyp och hur många de är till antalet. Monarki råkar bara vara en
regimtyp som är mindre vanlig än de andra tre regimtyperna.
Analysdelens

första

steg

att

genomföra

medelvärdesanalyser,

som

den

enkla

medelvärdesanalysen, ANOVA-testet och post hoc-testet är nu avklarat och resultaten var
ganska väntade. Nästa steg är att utföra regressionsanalyser för att kontrollera vilken effekt den
oberoende variabeln har på den beroende variabeln.

6.3 Undersökningens regressionsanalys
Regressionsanalyserna är den tredje och sista fasen i avhandlingens analysdel. Det har fastställts
med hjälp av medelvärdesanalyserna att det finns en signifikant skillnad mellan två av fyra
regimtyper och tack vare det kunna konstateras att regimtyperna kan förklara en skillnad i
graden av politiskt våld i icke-demokratier. Men det är inte tillräckligt nog för den här
undersökningen, utan till följande är det dags att med hjälp regressionsanalyser ta reda på vilken
62

effekt den oberoende variabeln har på den beroende variabeln och vilka skillnaderna är mellan
de olika regimtyperna. I regressionsanalyserna jämförs, liksom i medelvärdesanalyserna,
regimtyperna att mot varandra, men i det här skedet behövs en referensgrupp som de andra
regimtyperna jämförs mot. Regimtypen enpartistyre fungerar som referensgrupp i
regressionsanalyserna. De tre andra regimtyperna kommer jämförs mot skilt för sig mot
referensgruppen enpartistyre. Orsaken till att regimtypen enpartistyre valts som referensgrupp
beror på att den enligt både tidigare forskning som framgått i avhandlingen och
medelvärdesanalyserna kan anses som den minst våldsamma regimtypen av de fyra regimtyper
som undersöks. Därför förväntas det också troligtvis uppstå de största skillnaderna mellan de
tre andra regimtyperna jämfört med enpartistyre.
Den första regressionsanalysen som utförs är en bivariat regressionsanalys, vilket betyder att
regressionsanalysen endast kontrollerar vilken effekt den oberoende variabeln har på den
beroende variabeln, utan kontrollvariabler inblandade. Det vill säga de tre andra regimtyperna
jämförs mot referensgruppen enpartistyre, utan att kontrollera för kontrollvariabler.
Kontrollvariablerna är aktuella i den multipla linjära regressionsanalysen som görs efter den
bivariata regressionsanalysen. För den gäller samma utgångspunkt som för den bivariata
analysen, de tre andra regimtyperna kommer att jämföras mot referensgruppen enpartistyre men
kontrolleras också kontrollvariablerna religion och HDI.
För att utföra korrekta regressionsanalyser i SPSS införs så kallade dummyvariabler. De är ett
måste för att man ska kunna tolka regressionsanalysernas resultat korrekt. Som det redan togs
upp i kapitlet om forskningsdesign beror det på att den oberoende variabeln, regimtyp, är en
egenskapsvariabel och befinner sig inte på en intervallskala utan kodning. Intervallet mellan
regimtyperna ska vara samma för alla, lika stort. Det betyder att om en den oberoende variabeln
har egenskapen får den värdet 1 och har den inte egenskapen får den värdet 0 i SPSS. Då är
intervallet lika för alla regimtyper och de kan antingen anta värdet 1 eller 0.

63

6.3.1 Bivariat linjär regressionsanalys
Den första regressionsanalysen som görs är en bivariat linjär regressionsanalys.
Referensgruppen enpartistyre fungerar som en konstant i regressionsanalysen och syns inte i
själva analysen.
Den bivariata regressionsanalysen uppställs i SPSS med politiskt våld som den beroende
variabeln och de tre omkodade dummyvariablerna, personalism, militärdiktatur och monarki
som oberoende variabel. Ett antal olika tabeller framställs, men de som är av intresse för den
här undersökningen är tabellerna Model Summary och Coefficients. Innan man tittar närmare
på de tabellerna bör tabellen Descriptive Statitics kontrolleras, som berättar hur många fall som
inkluderas i den bivariata regressionsanalysen. I den här bivariata regressionsanalysen
inkluderas alla 93 fall och så ska det också vara eftersom alla fall har ett värde. Det är viktigt
att kontrollera det här, eftersom då minimerar man risken för felbedömningar i tolkningen av
resultatet, samt resultatets tillförlitlighet ökar desto mera fall som är inkluderade. Efter att
kontrollerat antalet fall i bivariata regressionsanalysen förflyttas fokus på de viktiga tabellerna
Model Summary och Coefficients berättar det intressanta från den bivariata regressionsanalysen.

Tabell 8. Model Summary och Coefficientens tabellen i den bivariata linjära regressionsanalys
med regimtypen enpartistyre som referensgrupp.
Model

R Square

Adjusted
Square

1

,090

R B-

Signifikansvärdet

koefficienten

,059

Personalism

-1561376,956

,035

Militärdiktatur

-2089922,315

,005

Monarki

-987573,264

,381

En förenklad och sammanslagen version av tabellerna Model Summary och Coefficientes i
SPSS ser ut som ovan. Också ur de här tabellerna framgår det andra värden men de är inte av
någon större vikt i den här undersökningen. Följande värden är intressanta, nämligen R Square
och Adjusted R Square som framgår från tabellen Model Summary i SPSS. Model Summary
visar ett mått på den oberoende variabelns förklaringskraft, det vill säga hur väl variationen i
den oberoende variabeln förklarar variationen i den beroende variabeln. Måtten R Square och
64

Adjusted R Square anger andelen förklarad varians, värdena kan vara mellan 0 och 1. Värdena
utläses som procent, alltså desto högre värde på R Square och Adjusted R Square desto högre
förklaringskraft. Den här tabellen visar för den här bivariata regressionsanalysen att R Square
är 0,090. Det betyder alltså att 9,0 procent av variationen i den beroende variabeln förklaras av
den oberoende variabeln. Värdet för Adjusted R Square i den här bivariata regressionsanalysen
är 0,059. Det betyder alltså att 5,9 procent av variationen i den beroende variabeln förklaras av
den oberoende variabeln. Skillnaden mellan värdena R Square och Adjusted R Square är att
Adjusted R Square är ett justerat värde, som tar hänsyn till antalet oberoende variabler som
ingår i regressionsanalysen och justerar ner värdet en aning. Finns det nämligen många
oberoende variabler i regressionsanalysen kan R Square överskatta variansen en aning. Därför
anses det som klokast att rapportera värdet för Adjusted R Square om det finns flera oberoende
variabler i regressionsanalysen för att vara på den säkra sidan i sitt antagande.
Förklaringskraften för att skillnaderna i de tre regimtyperna förklarar graden av politiskt våld
jämfört med referensgruppen enpartistyre är enligt den här bivariata linjära regressionsanalysen
liten. Jag använder mig av Adjusted R Square i regressionsanalyserna för att vara på den säkra
sidan. Förklaringskraften är endast 5,9 procent, vilket får anses som en mycket låg
förklaringskraft om det maximala värdet kan uppgå till 100 procent.
Efter att värdena för Model Summary tolkats är det dags att tolka resultaten för Coefficients som
är den viktigare av de här två. Den får anses som viktigare och intressantare eftersom den visar
hur stor effekt en skillnad i den oberoende variabeln kan ha på den beroende variabeln. I den
här undersökning handlar det alltså om hur effekten ser ut mellan regimtyperna då man beaktar
antalet dödsoffer i länderna. Det är ett av de viktigaste resultaten i hela den här undersökningen,
eftersom effekten visar om skillnaden mellan regimtyperna är positiv eller negativ och om det
är statistiskt signifikant.
I tabellen Coefficients i SPSS finns två värden som är intressanta och de redogörs i tabellen
ovan. Det handlar om värdena för B-koefficienten och signifikansvärdena. B-koefficienten
visar om effekten av en skillnad i den oberoende variabeln leder till en positiv eller negativ
effekt i den beroende variabeln. I den här bivariata regressionsanalysen är B-koefficientens
värde för alla variabler negativt. Det betyder i den här undersökningen att desto större Bkoefficientens värde är, desto mer våld förekommer det. B-koefficientens värde visar den
exakta skillnaden mellan medelvärdena för ett dödsoffer i de tre regimtyperna jämfört med
referensgruppen enpartistyre.

65

I nästa steg undersöks om B-koefficienten är statistiskt signifikant, så man med säkerhet kan
förkasta nollhypotesen. Om en B-koefficient är noll så antyder den ju att den oberoende
variabeln inte har någon effekt på den beroende variabeln. Signifikansvärdena hittar man i
kolumnen under signifikansvärdet i tabellen. Desto närmare signifikansvärdet är 0,000, desto
starkare är den statistiska signifikansen. Signifikansnivån för regimtypen personalism jämfört
med enpartistyre visar ett värde på 0,035, vilket är statistiskt signifikant. Signifikansnivån för
regimtypen militärdiktatur jämfört med enpartistyre är 0,005, vilket också är statistiskt
signifikant. Signifikansnivån för monarki jämfört med enpartistyre har ett signifikansvärde på
0,381, vilket inte är statistiskt signifikant. Som i medelvärdesanalyserna tidigare i den här
avhandlingen är standardgränsvärdet för signifikansen 0,050. Det betyder att man kan med 95
procents säkerhet kan slå fast att B-koefficienten för regimtyperna personalism och
militärdiktatur inte är noll och att skillnaderna mellan de två regimtyperna och referensgruppen
enpartistyre är statistiskt signifikanta.
Den bivariata linjära regressionsanalysens resultat visar att jämför man de tre andra
regimtyperna med referensgruppen enpartistyre är effekten av regimtypernas påverkan på
graden av politiskt våld negativt, jämfört med regimtypen enpartistyre. Effekten är statistiskt
signifikant mellan personalism och militärdiktatur jämfört med enpartistyre. Att effekten
mellan enpartistyre och militärdiktatur är statistiskt signifikant var väntat, eftersom
medelvärdesanalyserna visade samma resultat och det är också i linje med den tidigare
forskningen. Det som dock skiljer sig från post hoc-testet i medelvärdesanalyserna är att det nu
i den här bivariata regressionsanalysen tyder på att det finns en statistiskt signifikant effekt
mellan hur regimtypen personalism påverkar graden av politiskt våld, jämfört med enpartistyre.
Det här resultatet är inte alltför överraskande, eftersom redan i uppställningen av avhandlingens
hypoteser förväntade jag mig att regimtypen personalism är den näst mest våldsamma
regimtypen, medan regimtypen enpartistyre är den minst våldsamma. Det här resultatet ligger
nu rätt så långt i linje med de antagandena som redan gjordes i början av den här avhandlingen.
Inte heller i den här bivariata regressionsanalysen finns någon statistisk signifikant skillnad
mellan regimtyperna enpartistyre och monarki. Det är också ett väntat resultat efter
undersökandet av medelvärdesanalyserna.

66

6.3.2 Multipel linjär regressionsanalys med kontrollvariabler
I den sista delen av avhandlingens undersökning görs en multipel linjär regressionsanalys där
det inkluderas de två kontrollvariabler som tidigare presenterats och ansetts vara intressanta.
Meningen är att se om och möjligtvis hur de här kontrollvariablerna påverkar resultatet i
regressionsanalysen. Speciellt hur inkluderingen av kontrollvariablerna påverkar effekten och
signifikansvärdena mellan referensgruppen enpartistyre och de tre andra regimtyperna, jämfört
med den bivariata regressionsanalysen. Den multipla linjära regressionsanalysen med
kontrollvariablerna är uppställs och utförs på samma sätt som den bivariata linjära
regressionsanalysen.
I SPSS syns samma tabeller som i den bivariata regressionsanalysen, men även nu är det
tabellerna Model Summary och Coefficients som granskas noggrannare. Kontrollvariablerna
religion och HDI kontrolleras för samtidigt och är nu tillsammans med dummyvariablerna
personalism, militärdiktatur och monarki regressionsanalysens oberoende variabler. Som i den
bivariata regressionsanalysen är regimtypen enpartistyre fortfarande referensgrupp och
fungerar som en konstant som de tre andra regimtyperna jämförs mot. Allra först synas tabellen
Descriptive Statistics för att kontrollera hur många fall som tas i beaktande i den multipla linjära
regressionsanalysen. Till skillnad från den bivariata regressionsanalysen visar tabellen
Descriptive Statistics att 86 fall tas i beaktande. Det betyder att 7 fall faller bort i den här typen
av regressionsanalys jämfört med den förra. Det beror som tidigare nämnts på att det inte finns
data över HDI-värden för sju fall och de sju fallen blir nu exkluderade ur regressionsanalysen.
Förhoppningsvis och även troligtvis påverkar inte det märkbart på den multipla linjära
regressionsanalysens resultat men man bör ändå vara medveten om det här när man gör sina
sluttolkningar baserade på regressionsanalyserna resultat. Det är ändå ytterst viktigt att
kontrollera det här och vara medveten om att riktigt alla fall inte är inkluderade. Efter att det är
klargjort kan man titta närmare på vilka värden tabellerna Model Summary och Coefficients
visar. Även som i den bivariata regressionsanalysen är tabellerna Model Summary och
Coefficientes sammanslagna här nedan.

67

Tabell 9. Model Summary och Coefficientes tabellen i den multipla linjära regressionsanalysen
med enpartistyre som referensgrupp och religion och HDI som kontrollvariabler.
Model

R Square

Adjusted R BSquare

1

,168

Signifikansvärdet

koefficienten

,105

Personalism

-1947532,204

,015

Militärdiktatur

-2054487,276

,011

Monarki

-2149911,209

,086

Kristendom

-1204576,973

,131

Islam

-918666,822

,221

HDI

5013889,731

,031

I tabellens första kolumner syns värdena för Model Summary och de visar att värdet på R Square
är 0,168 och värdet på Adjusted R Square är 0,105. De här resultaten berättar hur stor
förklaringsgraden är för hur skillnaderna i den oberoende variabeln påverkar den beroende
variabeln. När resultaten utläses i procent blir förklaringsgraden för R Square 16,8 procent och
för Adjusted R Square 10,5 procent. I den bivariata regressionsanalysen användes det justerade
värdet Adjusted R Square och samma värde beaktas också i den multipla linjära
regressionsanalysen. Det menar då att förklaringsgraden i skillnaderna mellan referensgruppens
och de tre andra regimtypernas påverkan på graden politiskt våld är 10,5 procent då man
inkluderar och kontrollerar för kontrollvariablerna religion och HDI. Det är ungefär en tiondel
av den maximala förklaringsgraden och är fortfarande en svag förklaringsgrad. Det intressanta
jämfört med den bivariata regressionsanalysen är att det nu är en aning starkare. I den var värdet
på Adjusted R Square 5,9 procent, jämfört med 10,5 procent när man nu inkluderar och
kontrollerar för kontrollvariablerna religion och HDI. Det sker alltså en liten ökning i
förklaringsgraden jämfört med den bivariata regressionsanalysen, men ännu handlar det om en
svag förklaringsgrad.
De viktigare värdena finns igen i kolumnerna för B-koefficienten och signifikansvärdet. Bkoefficienternas värden visar återigen på en negativ effekt för de oberoende variablerna på den
beroende variabeln, liksom i den bivariata regressionsanalysen. Men granskar man dem lite
noggrannare märker man att de sjunkit märkbart för två av tre regimtyper. Skillnaden mellan
medelvärdena har växt för två av tre regimtyper jämfört med referensgruppen enpartistyre när
68

man inkluderar och kontrollerar för kontrollvariablerna religion och HDI. Skillnaden i
medelvärdet för ett dödsoffer mellan personalism och referensgruppen enpartistyre har nu ökat
från -1 561 377 till -1 947 532. Signifikansvärdet 0,015 och således är skillnaden statistiskt
signifikant. Skillnaden i medelvärden för ett dödsoffer mellan militärdiktatur och enpartistyre
är nästan det samma som i den bivariata regressionsanalysen. Nu har medelvärdet endast
minskat en aning från -2 089 922 till -2 054 487. Signifikansvärdet är 0,01, vilket är statistiskt
signifikant. Skillnaden i medelvärdet för ett dödsoffer mellan monarki och enpartistyre har ökat
överlägset mest, från -987 573 till -2 149 911. Även fast det ökat mest från den bivariata
regressionsanalysen är signifikansvärdet 0,086 dessvärre inte statistiskt signifikant. Ur tabellen
framgår också B-koefficienternas värden och signifikansvärdena för kontrollvariablernas del,
men de kräver ingen djupare förklaring eftersom det är regimtyperna som är viktiga.
Regimtypernas effekt på graden av det politiska våldet, när kontrollvariablerna religion och
HDI inkluderas och kontrolleras, förändrar inte märkbart resultatet från den bivariata linjära
regressionsanalysen där kontrollvariablerna inte beaktades. Skillnaderna i medelvärdena för ett
dödsoffer mellan referensgruppen enpartistyre och personalism, samt enpartistyre och
militärdiktatur är fortfarande statistiskt signifikanta. Skillnaderna i medelvärdena för ett
dödsoffer mellan referensgruppen enpartistyre och monarki är fortfarande också inte statistiskt
signifikanta. Det betyder att under kontroll för kontrollvariablerna religion och HDI sker ingen
betydande förändring i signifikansnivån mellan referensgruppen enpartistyre och de tre andra
regimtyperna när skillnaderna i medelvärdena för ett dödsoffer undersöks. Det kan konstateras
att kontrollvariablernas effekt på graden av politiskt våld inom de olika regimtyperna inte är
statistiskt signifikant. Skulle signifikansvärdena i den här multipla linjära regressionsanalysen
förändras till icke signifikanta mellan enpartistyre och personalism, samt enpartistyre och
militärdiktatur skulle skillnaderna vara statistiskt signifikanta och då kunde man konstatera att
minst en av kontrollvariablerna bör beaktas som en potentiell orsak till mängden våld. Religion
och HDI kan inte då uteslutas som en möjlig faktor som kan påverka graden av politiskt våld
mellan enpartistyre och personalism, samt enpartistyre och militärdiktatur. Det samma gäller
för signifikansvärdet mellan enpartistyre och monarki. Skulle det i den här multipla linjära
regressionsanalysen vara statistiskt signifikant skulle man kunna anta att religion och/eller HDI
inte kan uteslutas som faktorer som kan påverka graden av politiskt våld mellan regimtyperna
enpartistyre och monarki.

69

7 Avslutning
Det avslutandet och sista kapitlet är indelat i två delar och i den första delen presenteras
tolkningen avhandlingens hypoteser med hjälp av resultaten från avhandlingens analyser. I
kapitlets andra del förs en avslutande diskussion.

7.1 Tolkning av hypoteserna
Avhandlingens hypoteser som presenterats tidigare lyder enligt följande. Den första hypotesen:
”Icke-demokratier med enpartistyre utsätts för den lägsta graden av politiskt våld”. Den andra
hypotesen: ”Icke-demokratier med militärdiktatur utsätts för den högsta graden av politiskt
våld”. Den tredje hypotesen: ”Icke-demokratier med personalism utsätts för den näst högsta
graden av politiskt våld”. Den fjärde hypotesen: ”Icke-demokratier med monarki utsätts för
den näst lägsta graden av politiskt våld”.
Den första egentliga tolkningen av hypoteserna tolkas efter att medelvärdesanalyserna utförts.
Det första resultatet om graden av politiskt våld framgick i Tabell 4 och den visade att när
befolkningsmängden i regimtyperna inte beaktades är militärdiktatur våldsammast, personalism
näst mest våldsammast, enpartistyre näst minst våldsammast och monarki minst våldsammast.
Genom den här tabellen kan två av avhandlingens fyra hypoteser sägas stämma. Militärdiktatur
är den mest våldsammast regimtypen, medan personalism är den näst mest våldsammaste
regimtypen. Dock stämmer inte hypoteserna tre och fyra, utan där är det omvänd ordning enligt
den enkla medelvärdesanalysen. Här är skillnaderna i medelvärden för ett dödsoffer på ett år
ganska stora, men det som nu inte tagits i beaktan är befolkningsmängden i regimtyperna och
det gör den här tolkningen av hypoteserna bristfällig. Därför görs en mer pålitligare tolkning av
graden av politiskt våld i regimtyperna genom att ta det i beaktande. I Tabell 5 kunde man se
att de två första hypoteserna stämmer liksom i den enkla medelvärdesanalysen. Det som nu
sticker ut är att även ordningen mellan enpartistyre och monarki har bytt plats och på så sätt
stämmer också hypoteserna tre och fyra. Skillnaden i antalet fall påverkar resultatet av den
enkla medelvärdesanalysen till den grad att jag håller resultaten i Tabell 5 som mer pålitliga
och bättre för den här undersökningen än resultaten i Tabell 4.
Medelvärdesanalysen visade också på en statistisk signifikant skillnad mellan minst två
regimtyper och det visade sig handla om skillnaden mellan regimtyperna enpartistyre och
70

militärdiktatur. Skillnaden mellan de andra regimtyperna var inte statistiskt signifikant, även
om skillnaderna i medelvärdena var stora, vilket man kunde se i Linjediagram 1.
Undersökningens resultat visar att de till stor del ligger i linje med resultat av den tidigare
forskningen. Alla fyra hypoteser stämmer om man tar i beaktande befolkningsmängden för att
på så sätt rättvisare jämföra regimtyperna med varandra. Även regressionsanalyserna stöder
hypoteserna och de visar också på en statistisk signifikant skillnad i medelvärdena på ett
dödsoffer mellan regimtyperna enpartistyre och personalism, vilket medelvärdesanalyserna inte
visade.

7.2 Avslutande diskussion
Militärdiktatur är den mest våldsammast regimtypen jämfört med de andra regimtyperna. I den
här undersökningen togs endast dödsoffer i regimtyperna i beaktande, men mycket troligt kan
man också anta att det samma gäller om man skulle granska för konflikter eller andra former
av beväpnat våld. Oroväckande nog är antalet militärdiktaturer i världen högt och det kans sägas
öka risken för troliga dödsoffer. Det ligger i själva roten av militärdiktatur att krig, våld och
vapen tillhör den typen av regim där det ofta saknas en form av stabilitet och långsiktighet,
speciellt i jämförelse med vissa andra icke-demokratiska regimtyper. Benägenhet till våld och
hot gör samhället oroligt. Invånare och politisk opposition, om det nu överhuvudtaget officiellt
finns sådan, känner sig sällan trygga eller inkluderade i samhället. En av de mest sannolika
psykologiska faktorerna bakom oroligheterna är rädsla, både från regimens och oppositionens
sida. Rädslan för förändring och uppror är den som regimen hotas av. Hur det kommer gå för
dem om den regerande regimen faller? Oppositionen och vanliga medborgare känner en rädsla
gentemot regimen och dess makt, bruk av våld och förtryck. Tyvärr är de här rädslorna vardag
för ett mycket stort antal människor i dag och det ser inte ut att ta slut i första hand. Rädsla är
också ett mycket effektivt strategiskt medel som regimer använder för att så gott som möjligt
styra sina invånare att följa regimens villkor. Det kan till en viss mån också fungera effektivt,
men i den här avhandlingen resulterar det i flest dödsoffer i militärdiktaturer och det är inte på
något sätt positivt. Fjeldes (2010: 31) slutsats om varför militärdiktatur löper en högre risk för
konflikter jämfört med enpartistyre tyder på att militärdiktatur saknar en institutionell bas för
kooperativ politisk opposition och därmed är bibehållandet av stödet i en icke-demokratisk
politisk miljö problematisk. Om den politiska oppositionen kräver förändring och det stödet de
uppbackas av blir för stort för regimen att kontrollera eller förtrycka, leder det med väldigt stor
71

sannolikhet till våldsamheter, konflikter och dödsoffer. Militärdiktaturer finns främst på det
södra halvklotet och det kan leda till att själva regimtypen känns väldigt avlägsen och udda
jämfört med de demokratiska värden som styr västvärlden. Det har visat sig vara väldigt svårt
att uppnå de här demokratiska värden i ett samhälle även om en militärdiktatur skulle falla.
Personalism har liknande karaktärsdrag som militärdiktaturer i sin struktur och själv grunden
bygger på en enväldig ledare som slår ner all form av politisk opposition till vilket pris som
helst. Därför är det inte överraskande att de här två regimtyperna ligger i topp vad gäller antalet
dödsoffer och att de skiljer sig mest från de övriga regimtyperna. Antalet länder med
regimtypen personalism är också ännu väldigt hög till antalet jämfört med andra ickedemokratiska regimtyper. Exemplen på länder med personalism kommer närmare inpå och även
i Europa kan man skåda en viss form av det. Belarus och inte minst Ryssland ligger i vår
närkrets och det sker sådant politiskt våld i de här länderna som man hoppas aldrig mer skulle
kunna ske på 2020-talet.
Det förekommer politiskt våld i både regimtyperna enpartistyre och monarki och det ska
ingalunda underskattas eller nervärderas för att all form av politiskt våld och våld överlag ska
bekämpas. Tyvärr är vägen dit lång, men enpartistyre och monarki tycks ha flera medel att hålla
det politiska våldet på en längre nivå än militärdiktatur och personalism. Det beror på flera olika
faktorer, men främst handlar det om politiska, ekonomiska och sociala faktorer. Utan desto
mera forskning i ämnet kan tänkas att enpartistyre har en lite större sannolikhet till frihet och
politisk opposition än militärdiktatur och personalism. Med det menas inte att situationen är
som den borde eller att friheten är total men en viss frihet kan ge förvånansvärt mycket andrum
för invånarna och oppositionen. De flesta monarkier är situationen lite annorlunda. På grund av
att de flesta monarkier finns i Mellanöstern och det geografiska läget gör dem priviligierade till
enorma naturresurser, främst oljerikedomar, är deras ekonomiska standard och BNP på en hög
nivå. Förstås gynnar de här rikedomarna endast en lite andel av befolkningen och det är ett stort
problem. Själva fasaden kan byggas ståtlig, även om det in grund och botten finns stora
problem. Fastän de här ekonomiska tillgångarna och rikedomarna inte når ut till majoriteten av
befolkningen kan den möjligtvis ändå till viss mån påverka inställningen hos befolkningen och
oppositionen. Om det ens har en liten möjlighet att ta del och njuta av rikedomarna eller
välståndet i någon form kan man tänka sig att sannolikheten till uppror förblir lägre än om
fattigdomen skulle prägla alla. Det minskar också då samtidigt behovet att använda våld, hot
om våld från regimens sida. Också den stabilitet som uppstår genom monarkiers uppbyggnad
av kungafamiljer och arv är viktig när man talar om politisk stabilitet och politiskt våld.
72

De fyra regimtyperna har sina egna karakteristiska drag och de för med sig både fördelar och
nackdelar med tanke på stabilitet och förekomsten av våld. Enpartistyre och monarki har fördel
jämfört med militärdiktatur och personalism, eftersom de främst genom sin struktur och grund,
bättre lyckas bibehålla en stabilitet och ett visst lugn i samhället. I och med en möjligtvis
liberalare kontroll över befolkningen, i förhållande till militärdiktatur och personalism, kan
regimens legitimitet och långvarighet förbättras. Troligtvis är det den regim som lyckas bäst
som klarar av att hålla invånarna tillfredsställda med regimen, samhället och livet i allmänhet,
och då kan det röra sig om vilken regimtyp som helst men som bäst lyckas eller passar i det
enskilda landet. Det är som sagt inte bara regimtypen som påverkar. Men genom att undersöka
regimtypens struktur och karaktärsdrag kan man få en indikation på hur tillfredsställda
befolkningen är och det igen ger en indikation på hur fredligt och konfliktbenäget ett land är.
Icke-demokratiska regimers karaktäriseras av drag som man i de flesta demokratier i
västvärlden föraktar och med alla medel försöker bekämpa. De strider mot alla liberala tankesätt
om en fri människas rätt till ett liv präglat av frihet, öppenhet, fred och kärlek. Ur ett
västerländskt värdeideal är dessvärre inte det västerländska demokratiidealet något man strävar
efter i hela världen. Med största sannolikhet skulle det idealet minska antalet konflikter och
dödsoffer. Tyvärr lever vi inte i en idealvärld, utan realiteterna är faktiskt väldigt långt ifrån
det. Sedan 2015 har varken mängden diktaturer eller mängden politiskt våld minskat, tvärtom.
Varje dag överallt i världen ser man hur oroligheter, våldsamheter, konflikter och krig härjar på
för fullt.
Tidigare samhällsvetenskaplig forskning gällande stater, statsskick, styrelseformer och
beslutsfattning fokuserar och berör oftast demokratier och demokratiseringsprocessers
förverkligande. Det är ändå de auktoritära styrelseformer som historiskt sett är de vanligare.
Det var en betydande orsak varför intresset väcktes att göra en avhandling som undersöker ickedemokratier. Det förekommer nog en del studier och litteratur om icke-demokratier, auktoritära
regimtyper och politiskt våld, men till en mycket mindre utsträckningen än det gör för
demokratier. Studier om sambandet mellan specifikt regimtypernas påverkan på det politiska
våldet i icke-demokratier har däremot inte undersökts från den här synvinkeln tillräckligt.
Andra former av politiskt våld som i fortsättning skulle vara intressant att undersöka i en
avhandling som den här är exempelvis politiska fångar, förföljelser av politiska oliktänkare och
andra former av våldsbrott som begås med politiska motiv. Om man skulle vilja fortsätta
undersöka samma tema skulle man definitivt kunna dyka djupare ner i de här formerna av
politiskt våld. Problem som kan uppstå gäller främst pålitligt data men i och med att allt
73

utvecklas borde nog också den tillgången utvecklas med tid. Ett helt entydigt och felfritt resultat
får man knappast aldrig i sådana här typer av undersökningar och vissa brister finns alltid.
Förhoppningsvis kan den här avhandlingen i någon mån tillföra något i diskussionen om
politiskt våld i icke-demokratier och vilken regimtyp som sannolikt är mer benägen till våld än
andra. Jag tror bestämt att det här ämnet har ännu inte undersökts tillräckligt och det finns
många intressanta upptäckter som ännu finns att utforska. Det som ökar vikten av en
frågeställning som den här är att den i allra högsta grad är ytterst relevant och aktuell än i dag.
Det beror främst på att det fortfarande finns ett stort antal icke-demokratier i världen och
politiskt relaterat våld förekommer dagligen överallt.

74

Källförteckning

Tryckta källor:

Anckar, Carsten. 2017. Classifying Non-Democracies: A Typology and a New Data-Set.
Opublicerat manuskript.
Bakker, Edwin. 2015. Terrorism and Counterterrorism Studies: Comparing Theory and
Practice. Leiden: Leiden University Press.
Cavanaugh, William T. 2007. Does Religion Cause Violence? Behind the common question
lies a morass of unclear thinking. Harvard Divinity Bulletin, Vol.35, No 2-3, pp.1-16.
Cheibub, Jose A. Gandhi, Jennifer. Vreeland, James R. 2010. Democracy and dictatorship
revisited. Public Choice, Vol.143, No.1, pp.67-101.
Dahl, Robert A. 1971. Polyarchy: Participation and Opposition. New Haven: Yale University
Press.
della Porta, Donatella. 2013. Clandestine Political Violence. Cambridge: Cambridge
University Press.
Esaiasson, Peter. Gilljam, Mikael. Oscarsson, Henrik. Towns, Ann. Wängnerud, Lena. 2017.
Metodpraktikan. Konsten att studera samhälle, individ och marknad. Stockholm: Wolters
Kluwer Sverige AB.
Esposito, John L. 2016. Religion and Violence. Printed Edition of the Special Issue Published
in Religions. Basel: MDPI AG.
Easton, D. (1965): A System Analysis of Political Life. New York: Wiley.
Fjelde, Hanne. 2010. Generals, Dictators, and Kings: Authoritarian Regimes and Civil
Conflict, 1973-2004. Conflict Management and Peace Science, Vol.27, No.3, pp.195-218.
Gandhi, Jennifer. Przeworski, Adam. 2006. Cooperation, co-optation, and rebellion under
dictatorships. Economics and Politics, Vol.18, No.1, pp.1-26.

75

Gause, Gregory F. III. 2013. Kings for All Seasons: How the Middle East´s Monarchies
Survived the Arab Spring. The Brooking Institution, No.8.
Graham, Hugh Davies. Gurr, Ted Robert. 1969. Violence in America: Historical and
Comparative Perspectives. Washington: U.S. Government Printing Office.
Geddes, Barbara. Wright, Joseph. Frantz, Erica. 2014. Autocratic Breakdown and Regime
Transitions: A New Data Set. American Political Science Association, Vol.12, No.2, pp.313328.
Gobetti, Zeno. 2009. A Revision of the Theory of Democratic Peace. IPSHU English Research
Report Series, Vol.23, pp.21-35.
Gurr, Ted Robert. 1970. Why Men Rebel. Princeton: Princeton University Press.
Hayes, Jarrod. 2011. The Democratic Peace and the New Evolution of an Old Idea. European
Journal of International Relations, Vol.18, No.4, pp.767-791.
Hinnells, John. King, Richard. 2007. Religion and Violence in South Asia. Theory and
Practice. New York: Routledge.
Huntington, Samuel P. 1991. The third wave: Democratization in the late twentieth century.
Norman: University of Oklahoma Press.
Juergensmayer, Mark. Kitts, Margo. Jerryson, Michael. 2013. The Oxford Handbook of
Religion and Violence. Oxford: Oxford University Press.
Karvonen, Lauri. 2008. Diktatur. Om ofrihetens politiska system. Stockholm: SNS Förlag.
Lai, Brian. Slater, Dan. 2006. Institutions of the Offensive: Domestic Sources of Dispute
Initiation in Authoritarian Regimes, 1950-1992. American Journal of Political Science,
Vol.50, No.1, pp.113-126.
Lantz, Björn. 2011. Den statistiska undersökningen – en grundläggande metodik och typiska
problem. Lund: Studentlitteratur AB.
Lehtinen, Sarah. 2014. Demokratins förutsättningar vid staters självständighet En studie om
politiska regimer i nybildade stater. Åbo: Åbo Akademis förlag.
Linz, Juan. 2000. Totalitarian and authoritarian regimes. Boulder, CO: Lynne Rienner.

76

Magaloni, Beatriz. 2008. Credible Power-Sharing and the Longevity of Authoritarian Rule.
Comparative Political Studies, Vol.41, pp.715-741.
Manan, Munafrizal. 2014. The Democratic Peace Theory and Its Problems. Jurusan Ilmu
Hubungan Internasional, Vol.10, No.2, pp.179-194.
Marshall, Monty G. Gurr, Ted R. Jaggers, Keith. 2014. Polity IV Project: Political Regime
Characteristics and Transitions, 1800-2013. Center for Systematic Peace, Georg Mason
University.
Mello, Patrick A. 2014. Democratic Peace Theory. The SAGE Encyclopedia of War: Social
Science Perspectives.
Menaldo, Victor. 2012. The Middle East and North Africa´s Resilient Monarchs. Journal of
Politics, Vol.74, No.3, pp.707-722.
Offe, Claus. 1996. Political Institutions and Social Power: Conceptual Explorations in:
Shapiro, I., Skowronek, S. & Galvin, D. (red.): Rethinking Political Institutions: The Art of
the State. New York: New York University Press.
Rosato, Sebastian. 2003. The Flawed Logic of Democratic Peace Theory. American Political
Science Review, Vol.97, No.4, pp.585-602.
Russett, Bruce. Antholis, William. Ember, Carol R., Ember, Melvin. Maoz, Zeev. 1993.
Grasping the Democratic Peace: Principles for a Post-Cold War. Princeton: Princeton
University Press.
Schwarzmantel, John. 2011. Democracy and Political Violence. Edinburgh: Edinburgh
University Press.
Tilly, Charles. 1978. From Mobilization to Revolution. Reading: Addison-Wesley.
Wahman, Michael. Hadenius, Axel. Teorell, Jan. 2013. Authoritarian regime types revisited:
updated data in comparative perspective. Contemporary Politics, Vol.19, pp.19-34.

77

Internetkällor:

Cambridge Dictionary. Hämtat 24.3.2021.
https://dictionary.cambridge.org/dictionary/english/regime
Cheibub, Jose A. Gandhi, Jennifer. Vreeland, James R. 2009. Democracy and Dictatorship
Revisited Codebook. Hämtat 1.2.2018.
https://sites.google.com/site/joseantoniocheibub/datasets/democracy-and-dictatorshiprevisited
Human Development Report 2019 Beyond income, beyond averages, beyond today:
Inequalities in human development in the 21st century. Hämtat 22.3.2021.
http://hdr.undp.org/sites/default/files/hdr2019.pdf
Institute for Economics and Peace (2010). Global Peace Index 2010. Hämtat 22.3.2021.
http://visionofhumanity.org/indexes/global-peace-index/.
Institute for Economics and Peace (2014). Global Peace Index 2014. Hämtat 22.3.2021
http://economicsandpeace.org/wp-content/uploads/2015/06/2014- Global-Peace-IndexREPORT_0-1.pdf.
Nationalencyclopedin. Hämtat 24.3.2021.
https://www.ne.se/uppslagsverk/encyklopedi/l%C3%A5ng/regim
United Nations Development Programme - UNDP (2015). Human Development Report 2015
Technical Notes. Hämtat 22.3.2021.
http://hdr.undp.org/sites/default/files/hdr2015_technical_notes.pdf.
United Nations Development Programme - UNDP (2017). Human Development Data (19902015). Hämtat 22.3.2021.
http://hdr.undp.org/en/data#.

78

Uppsala Conflict Data Program. Department of Peace and Conflict Research. Hämtat
1.2.2018.
http://ucdp.uu.se/

79

