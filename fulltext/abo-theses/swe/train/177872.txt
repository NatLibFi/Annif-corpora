Redo för respons
En aktionsforskning om två lärares upplevelser av
kamratrespons i slöjdämnet

Edit Koskinen

Avhandling för magisterexamen
Fakulteten för pedagogik och
välfärdsstudier
Åbo Akademi
Vasa, 2020

Edit Koskinen

Abstrakt
Författare: Koskinen Edit Isabella

Årtal: 2020

Arbetets titel: Redo för respons - En aktionsforskning om två lärares upplevelser av
kamratrespons i slöjdämnet
Opublicerad avhandling i pedagogik för pedagogie
magistersexamen

Sidantal: 56

Vasa: Åbo Akademi. Fakulteten för pedagogik och
välfärdsstudier
Det övergripande syftet med studien är att få en förståelse för lärares uppfattning av
kamratrespons i slöjdämnet. Mer specifikt är syftet att undersöka lärares upplevelser kring
användning av kamratrespons i slöjdämnet och deras egen roll som handledare av denna.
Utgående från syftet och tidigare forskning inom temat har tre forskningsfrågor formulerats:
1. Vilka upplevelser har lärare av fördelar med kamratrespons i slöjdämnet?
2. Vilka upplevelser har lärare av utmaningar med kamratrespons i slöjdämnet?
3. Vilka uppgifter upplever lärare att de har i rollen som handledare av kamratrespons i
slöjdämnet?
För att få svar på forskningsfrågorna ovan gjordes en aktionsforskning i samarbete med två
lärare som undervisar i slöjd i en finlandssvensk skola i Österbotten. Dessa lärare fungerade
även som respondenter. Aktionsforskningen grundade sig i en kartläggning av utgångsläge
varpå fyra steg följde: planering av utveckling, genomförande, observation och reflektion. Ur
undersökningens resultat kan flera underkategorier för respektive forskningsfråga avläsas.
Det huvudsakliga resultatet visar att fördelarna med användning av kamratrespons i
slöjdämnet är att den sker naturligt och har möjlighet att bredda elevers lärande. Till
utmaningarna hör gruppdynamikens inverkan och elevernas olika förutsättningar i att ge och
ta emot kamratrespons. Övergripande innebär de handledande uppgifterna en strukturell
planering av genomförandet av kamratrespons samt att beakta de sociala aspekterna i klassen.
Slutsatser som baserar sig på denna aktionsforskning är att användningen av kamratrespons i
slöjdämnet har många naturliga fördelar i och med ämnets praktiska verksamhet, samtidigt
som det finns utmaningar med tanke på just denna aspekt. En annan slutsats är att användning
av kamratrespons i slöjdämnet kan ha många fördelar om de sociala och strukturella
aspekterna ger förutsättningar för detta.
Sökord:
Kamratrespons, slöjd, didaktik, peer-response, slojd, didactics

Edit Koskinen

Innehåll
Abstrakt
1

Inledning ........................................................................................................................... 1
1.1 Bakgrund ..................................................................................................................................... 1
1.2 Syfte och forskningsfrågor ....................................................................................................... 2
1.3 Avgränsning och disposition .................................................................................................... 2

2

Respons som redskap för lärande ................................................................................... 4
2.1 Lära genom kamratrespons ....................................................................................................... 4
2.2 Gruppklimatets inverkan ........................................................................................................... 6
2.3 Lärarens roll som handledare ................................................................................................... 7
2.4 Att vara mottaglig för respons.................................................................................................. 8
2.5 Praktisk tillämpning av kamratrespons ................................................................................... 9

3

Slöjd och kamratrespons ............................................................................................... 13
3.1 Slöjdens historia ....................................................................................................................... 13
3.2 Slöjdämnets uppdrag ............................................................................................................... 14
3.3 Kamratrespons genom slöjdprocessen .................................................................................. 16
3.4 Metoder för kamratrespons i slöjdämnet .............................................................................. 17

4

Metod ............................................................................................................................... 22
4.1 Precisering av syfte och forskningsfrågor ............................................................................ 22
4.2 Aktionsforskning som ansats.................................................................................................. 22
4.3 Val av datainsamlingsmetod .................................................................................................. 24
4.4 Avgränsning och val av respondenter ................................................................................... 26
4.5 Undersökningens genomförande ........................................................................................... 27
4.6 Analys av datamaterial ............................................................................................................ 29
4.7 Tillförlitlighet, trovärdighet och etiska aspekter.................................................................. 30

5

Resultatredovisning ........................................................................................................ 33

Edit Koskinen

5.1 Lärares upplevelser av fördelar med kamratrespons i slöjdämnet .................................... 33
5.2 Lärares upplevelser av utmaningar med kamratrespons i slöjdämnet .............................. 35
5.3 Lärares upplevelser av uppgifter som handledare av kamratrespons i slöjdämnet ......... 38
6

Diskussion ....................................................................................................................... 41
6.1 Resultatdiskussion ................................................................................................................... 41
6.2 Metoddiskussion ...................................................................................................................... 43
6.3 Avslutande diskussion och förslag till fortsatt forskning ................................................... 44

Litteraturförteckning ............................................................................................................. 46

Tabeller
Tabell 1: Upplevda fördelar av kamratrespons i slöjdämnet....................................................33
Tabell 2: Upplevda utmaningar av kamratrespons i slöjdämnet...............................................36
Tabell 3: Upplevda uppgifter som handledare av kamratrespons i slöjdämnet........................38

Figurer
Figur 1: Skolslöjdens utveckling...............................................................................................13
Figur 2: Rita och förklara..........................................................................................................17
Figur 3: Ge exempel..................................................................................................................18
Figur 4: Intervju .......................................................................................................................18
Figur 5: Responsstegen.............................................................................................................19
Figur 6: Bikupor........................................................................................................................19
Figur 7: Två stjärnor och en önskan..........................................................................................20
Figur 8: Time out......................................................................................................................20
Figur 9: Markera utan att förklara varför...................................................................................20
Figur 10: Öva i par....................................................................................................................21
Figur 11: Detektiven.................................................................................................................21
Figur 12: Modell för aktionslärande..........................................................................................23

Bilagor
Bilaga 1: Inledande gruppintervju
Bilaga 2: Avslutande intervju

Edit Koskinen

1 Inledning
1.1 Bakgrund
Mitt val att göra en studie över kamratrespons i slöjdämnet grundar sig i ett intresse för den
relationella pedagogiken, som tar plats mellan det individuella och det kollektiva i skolan.
Aspelin och Persson (2011, s. 55) menar att det som sker i de mellanmänskliga mötena i
klassrummet spelar en enormt viktig roll både för lärandet och för elevers välbefinnande. I min
kandidatavhandling undersökte jag elevers upplevelser av uppmuntran i skolan (åk 3–4) och i
resultatet framkom att det för många elever har stor betydelse att få respons i form av
uppmuntran från sina klasskompisar. Grunderna för läroplan för den grundläggande
utbildningen 2014 (här efter Glgu, 2014) menar att kamratrespons ska ses som en del av
bedömningskulturen i skolan (Utbildningsstyrelsen, 2014, s. 50). Att få god respons och
uppmuntran är viktigt för att komma vidare i lärandet och utvecklas som individ. Samtidigt
visar forskning att det finns skillnader i responsen karaktär som kan påverka om responsen blir
till nytta för mottagaren eller inte. (Nottingham, 2014.) När elever ombeds att ge kamratrespons
åt varandra kan denna ofta bestå av uttryck som: ”Bra!” eller ”Fin!” Även om dessa
kommentarer kan vara till uppmuntran, ger de inte mycket vägledning framåt. Enligt Hjort och
Furenhed (2016, s. 169) ska respons hjälpa en att ta nästa steg i lärandet. Nottingham och
Nottingham (2017, s. 43) sammanfattar karaktären av en god respons och menar att den bör få
en att tänka igenom vad det är man försöker lära sig, vilka framsteg man gjort hittills och vad
man ska göra här näst. (jfr. Utbildningsstyrelsen, 2014, s. 68).
Kamratrespons är något som kan och ska appliceras på varje undervisningsämne i den
grundläggande utbildningen (Utbildningsstyrelsen, 2014, s 48). För mig som studerar till
klasslärare med slöjdvetenskap som långt biämne, är det särskilt intresseant att se på
kamratrespons ur ett slöjdämnesperspektiv. Ett av målen med slöjdundervisningen i
grundskolan är enligt Glgu 2014 att alla elever ska lära sig behärska en holistisk slöjdprocess
(Utbildningsstyrelsen, 2014, s. 146). Denna process innefattar varje steg från att komma på en
idé och utveckla denna till att färdigställa och utvärdera det slutgiltiga resultatet (Pöllänen,
2009). Eftersom slöjden är ett konst- och färdighetsämne blir elevernas verksamhet synlig också
för de andra i klassen. Detta kan vara till fördel eftersom eleverna naturligt kan ge respons och
hjälpa varandra genom slöjdprocessen, men kan även innebära utmaningar till exempel om
1

Edit Koskinen

eleverna istället kritiserar varandra. Som lärare har man en viktig roll i att träna och handleda
elever i kamratrespons för att se till att denna verkligen gynnar mottagaren (Wiliam & Leahy,
2015).
I den här avhandlingen är jag intresserad av att veta mer om hur kamratrespons kan utvecklas
och användas i slöjdämnet. Jag undersöker därför lärares upplevelser av fördelar och
utmaningar med användning av kamratrespons i slöjdämnet samt upplevelsen kring deras roll
som handledare av denna. Min förhoppning är att studien kan bidra med att väcka lärares
intresse för att använda kamratrespons i slöjdämnet och samtidigt ge idéer för hur den kan
appliceras på undervisningssituationen.

1.2 Syfte och forskningsfrågor
Det övergripande syftet med studien är att få en förståelse för lärares uppfattning av
kamratrespons i slöjdämnet. Mer specifikt är syftet att undersöka lärares upplevelser kring
användning av kamratrespons i slöjdämnet och deras egen roll som handledare av denna.
Utgående från syftet och tidigare forskning inom temat har tre forskningsfrågor formulerats:
1. Vilka upplevelser har lärare av fördelar med kamratrespons i slöjdämnet?
2. Vilka upplevelser har lärare av utmaningar med kamratrespons i slöjdämnet?
3. Vilka uppgifter upplever lärare att de har i rollen som handledare av kamratrespons i
slöjdämnet?

1.3 Avgränsning och disposition
I denna studie har jag valt att göra en aktionsforskning tillsammans med två lärare som jobbar
parallellt med slöjdundervisning i en finlandssvensk skola i Österbotten. Jag har valt att
genomföra min forskning vid denna skola eftersom jag vetat att det funnits intresse för studiens
tema i lärarlaget. Studiens deltagare har avgränsats till två klasser i årskurs sex som aktörer av
kamratrespons, två lärare som respondenter och aktörer av handledning för kamratrespons, samt
mig själv som forskare och observatör av kamratrespons.
Avhandlingen är upplagd på följande sätt: I kapitel ett presenteras bakgrunden till det valda
ämnesområdet och presentation av undersökningens syfte och forskningsfrågor. I kapitel två
och tre framställs den teoretiska bakgrunden genom tidigare forskning inom temat
2

Edit Koskinen

kamratrespons och slöjd. Fokus är här att se på olika aspekter kring kamratrespons och att lägga
en grund för hur den kan appliceras på slöjdämnet. I kapitel fyra redogör jag för metod,
datainsamling, val av respondenter, undersökningens genomförande, analys av data och på
vilket sätt jag tagit reliabilitet, validitet och de etiska aspekterna i beaktande. Eftersom jag har
valt att göra en aktionsforskning redogör jag för de olika delarna som tillhör denna typ av
forskningsansats och berättar hur jag gått tillväga vid insamling av datamaterialet. I det femte
kapitlet presenteras resultaten som framkommit vid analys av datamaterialet. I det sjätte, och
sista, kapitlet diskuterar jag undersökningens genomförande och resultatet i relation till teorin.
Utöver det gör jag en reviderad plan för fortsatt forskning inom det specifika området.

3

Edit Koskinen

2 Respons som redskap för lärande
I det här kapitlet behandlas en teoretisk bakgrund till det valda temaområdet kamratrespons,
baserad på tidigare forskning. Inledningsvis lyfter jag fram olika aspekter av kamratrespons
som en del av lärande och formativ bedömning i grundskolan. Efter det presenteras, i tre
underrubriker, olika mellanmänskliga faktorer som är inverkande för responsens kvalité och
genomförande. Slutligen sammanfattas olika effektiverande aspekter att beakta innan, under
och efter genomförandet av kamratrespons.

2.1 Lära genom kamratrespons
Den som vill lära sig något nytt behöver ofta prova sig fram och även tillåta sig själv att göra
fel, menar Hjort och Furenhed (2016, s. 168). Att upprepa fel och göra samma sak om och om
igen har dock inget syfte i sig, utan leder i slutändan till överinlärning av fel sak. Men om man
kan ta tillvara på sina misstag och få hjälp med att komma vidare kan det vara avgörande för
lärandet, därför är det viktigt att få respons. (Hattie & Clarke, 2019; Hjort & Furenhed, 2016.)
Att ge respons innebär en typ av formativ bedömning. Forskning har visat att användningen av
formativ bedömning i klassen gör stor skillnad i resultatet för elevprestationer (Wiliam &
Leahy, 2015, s. 28). Till skillnad från summativ bedömning, som går ut på att summera elevers
kunskap vid ett visst tillfälle, handlar formativ bedömning om att bedöma elevers prestationer
för att fatta ett beslut om nästa steg i formandet av lärandet (Hjort & Furenhed, 2016; Wiliam
& Leahy, 2015). Respons kan vara formell eller informell, muntlig eller skriftlig, verbal eller
icke-verbal. Nottingham och Nottingham (2017, s. 21) menar att man kan tänka på respons som
ett meddelande som hjälper eleven framåt, genom att leda till ökad ansträngning, motivation
eller engagemang. För att respons ska vara effektiv är det viktiga att den är relevant, så att den
minskar avståndet mellan elevens nuvarande nivå och målet. Här finns en viktig uppgift för
läraren i att se till att den respons som ges verkligen bidrar med det som den är till för. (Hattie
& Clarke, 2019; Hattie & Yates, 2014; Hwang & Nilsson, 2014.) Respons kan ges av läraren
eller av eleven själv, genom olika typer av självutvärdering. (Hjort & Furenhed, 2016;
Utbildningsstyrelsen, 2014.)
En stor resurs i klassrummet är att utnyttja kamratrespons. Den är inte bara ett redskap för
formativ bedömning, utan kan också användas för att skapa förutsättningar för ett gemensamt
4

Edit Koskinen

lärande. Det finns även flera andra fördelar med att använda sig av kamratrespons i
undervisningen. Bland annat möjliggör den en snabb respons på elevers arbete och kan bidra
med fler infallsvinklar än vad en ensam lärare klarar av att erbjuda. (Hansen & Liu, 2003.)
Genom att intressera sig i någon annans arbete blir elever tvungna att undersöka kunskap, väga
argument och formulera bedömning. När elever har slutfört en uppgift och ger respons åt någon
annan på samma uppgift engagerar de sig i samma material flera gånger, vilket gör att kunskap
förstärks och djupare inlärning kan ske. På så sätt blir den formativa bedömningen i form av
kamratrespons ett lärande i sig självt. (Ambrose, 2010; Sivenbring, 2017; Somervell, 1993;
Vetenskapsrådet, 2015.) Förutom att kamratrespons kan bidra med pedagogiska vinster är också
en fördel att metoden sparar tid, då en del av lärarens traditionella uppgift i att ge respons sköts
av eleverna själva (Hjort & Furenhed, 2016; Sivenbring, 2017).
Det finns också utmaningar med att använda kamratrespons i undervisningen. Till exempel är
det inte förutsatt att alla elever är lika motiverade i att ge sin bästa möjliga respons och detta
blir till nackdel för den elev som tar emot svagare respons. (Hansen & Liu, 2003; Smith, 2017.)
En annan relevant aspekt är att även om kamratrespons ökar möjligheten för mängden respons,
är det inte sagt att kvalitén ökar (Wiliam & Leahy, 2015). I en omfattande observationsstudie
som gjordes om beteende i klassrum kunde man rapportera att den vardagliga, muntliga respons
som eleverna fick, till 80% kom från kamraterna. Förutom detta visade studien även att största
delen av denna respons var felaktig, vilket kan bli en utmaning för läraren att reda ut. (Mitchell,
2008.) Deci och Ryan (refererad i Nottingham & Nottingham, 2017, s. 55) har identifierat tre
situatoner där responsen kan bli kontraproduktiv. För det första, om eleven känner sig för
närgånget granskad kan nervositet eller självmedvetenhet göra att fokus på uppgiften tappas.
För det andra, om eleven tolkar responsen som ett sätt att kontrolleras kan motivationen minska.
För det tredje, om eleven upplever negativ konkurrens, och känner ett behov av att tävla med
sina kamrater, kan detta göra att hen tappar fokus på uppgiften. Kamratrespons kan vara ett
kraftfullt redskap för lärandet, men om den inte görs ordentligt kan den alltså även ha motsatt
effekt (Hattie & Clarke, 2019). Bland faktorer som inverkar på responsens kvalité finns bland
annat: förtroendet mellan elever, klassrumsklimatet, elevers kunskap om och träning i att ge
och ta emot respons. (Dann, 2014; Hjort & Furenhed, 2016.) Under följande tre rubriker
beskrivs närmare de mellanmänskliga faktorerna: gruppklimat, handledning och mottaglighet
av kamratrespons.

5

Edit Koskinen

2.2 Gruppklimatets inverkan
”Kamrateffekt” är ett uttryck som kunde liknas med ”grupptryck” och handlar om vilken
inverkan kamrater har på varandra. Till skillnad från grupptryck som ofta har en negativ
betoning är kamrateffektens karaktär mer positiv. I klassrumsmiljöer visar sig kamrateffekt
bland annat genom att elever lär sig av varandra. (Hoxby, 2002.) För att få till en bra
kamratrespons behövs ett socialt klimat med hög tillit och låg oro (Hattie & Clarke, 2019).
Mycket bra kommer på köpet med att utveckla samspelet i en grupp (Hwang & Nilsson, 2014).
I enlighet med forskning finns det också tydliga bevis för att kvalitén på klimatet i klassrummet
har en signifikant avgörande roll för elevernas lärande. Elever lär sig bättre när deras
uppfattningar kring klassrumsklimatet är positiva. (Mitchell, 2008; Tetler, 2011.) De positiva
upplevelserna är i sin tur beroende av kvalitén på relationerna, kommunikationen och
interaktionen i klassrummet (Bronfenbrenner, 1999). För att kamratrespons ska ha effekt är det
viktigt att utveckla förtroendefulla relationer. Om förtroende till personen som ger respons
fattas är det osannolikt att mottagaren tar till sig det som sägs, och istället kan responsen
uppfattas som obefogad kritik och den goda effekten uteblir. (Hjort & Furenhed, 2016.)
Sivenbring (2017, s. 8) menar att det dessutom kan vara svårt att ge sanningsenlig
kamratrespons om eleverna inte är bekväma med varandra, och det finns en risk att pinsamhet
uppstår ifall responsen blir fel.

För att värna om gruppklimatets kvalité är det väsentligt att ta vissa organisatoriska aspekter i
beaktande. Till att börja med kunde läraren erbjuda diskussioner och möjlighet för eleverna att
reflektera kring hur man ska ge och ta emot respons för att undvika sociala obekvämligheter.
(Sivenbring, 2017.) Mitchell (2008, s. 103) har identifierat tre faktorer som behövs för att skapa
ett klimat som främjar inlärning: relationer, personlig utveckling och organistaion. Relationerna
bör vara goda till den grad att personerna i klassrummet hjälper och stöttar varandra. Den
personliga utvecklingen innebär att eleverna har möjlighet att förbättras och växa i sitt lärande.
Med organisation, syftar Mitchell (2008) på klassrummets ordning, tydligt kommunicerade
förväntningar, lärarens förmåga att bevara kontrollen och flexibilitet i förändrade situationer.
Genom att se alla elever som värdefulla deltagare i lärandegemenskapen och tydliggöra
strukturen för lärandet, kan läraren skapa en grundförutsättning för ett gott gruppklimat.
(Dweck, 2015; Lindström, 2008; Nottingham & Nottingham, 2017.)

6

Edit Koskinen

2.3 Lärarens roll som handledare
Att handleda en formativ utvärdering handlar om att ge eleven många möjligheter att förbättra
sig och fylla i luckor i sitt lärande. Lärarens roll som handledare är att tillsammans med eleverna
stanna upp, kolla hur det går och göra en plan för nästa steg. För detta behöver läraren hjälpa
eleverna att: förstå målet med lärandet, få kunskap om var de befinner sig i relation till målet
och inse vad de behöver göra för att ta sig från nuvarande situation till målet. Det är därför
viktigt att lärare vet vad de vill att eleverna ska lära sig, för att de ska kunna handleda dem.
(Hjort & Furenhed, 2016.)
Wiliam (2013, s. 60) har tagit fram fem steg för en målinriktad handledning. Det första steget
handlar om att klargöra lärandemål och framgångskriterier för eleverna. Det andra handlar om
att locka fram diskussioner och skapa uppgifter som aktiverar elevernas lärande. Det tredje
steget är att ge respons som för elevernas lärande framåt. Fjärde steget innebär att aktivera
eleverna som läranderesurser för varandra, till exempel genom kamratrespons. Det femte och
sista steget, och målet, är att försöka aktivera eleverna som ägare av sitt eget lärande. Dessa
steg för handledning skapar en målinriktad grundsyn som kan användas vid planering,
genomförande och utveckling av undervisning. (Wiliam, 2013.)
En tumregel åt alla som handleder responssituationer kunde vara att mottagaren ska ha mer jobb
än givaren. Kamratrespons får inte vara för omfattande. Det är viktigt att eleverna kan jobba
med den respons de får. En annan regel kunde vara att ge responsen begränsat, genom att hjälpa
mottagaren forma ett nästa steg och inte följande arton. För mycket information är sällan
effektiv. Här kan även noteras att respons inte behöver vara skriftlig, den kan till och med vara
mer effektivt muntligen eftersom det ökar chansen för att den kommer till användning direkt.
(Wiliam, 2013.) Det är viktigare att sätta fokus på att lära eleverna att ta emot, tolka och använda
den respons de får, än att fokusera på hur mycket respons som ges. Respons som ges men inte
tas emot är nämligen relativt meningslös (Hjort och Furenhed, 2016).
Hjort och Furenhed (2016, s. 170) menar att lärarens roll som handledare inte djupast sett
handlar om att tillämpa olika tekniker, utan ett nytt förhållningssätt. Enligt William och Leahy
(2015, s. 23) får responsen desto högre sannolik verkan på lärandet, ju kortare tiden är mellan
insamling av information och användningen av denna för att utveckla lärandet. Frågan blir då
hur handledaren förhåller sig till informationen som ständigt flödar i klassrummet. Att handleda
7

Edit Koskinen

och undervisa formativt kan uppfattas som stressande, men Hjort och Furenhed (2016, s. 180)
hävdar att det handlar om ett skifte mellan görande-logik och lärande-logik. Där det viktiga inte
är vad läraren hinner ta upp, utan vad eleverna lär sig. Läraren som handledare bör inte vara på
jakt efter en värdering av sig själv. Istället bör man fundera på om det som händer i klassen
ligger i linje med den pedagogiska visionen, och om kamratresponsen verkligen för lärandet
framåt. På sikt vinner man mer på att eleverna lär sig mer i undervisningen, även om detta i
början innebär att lektionen stannar upp när läraren undersöker hur eleverna tänker. (Hjort &
Furenhed, 2016.)

2.4 Att vara mottaglig för respons
Trots att respons kan vara ett effektivt redskap för lärande är det, som redan nämnt, en av de
mest varierande påverkningsfaktorerna. Detta grundläggande dilemma behöver lyftas fram,
eftersom det innebär att samma respons kan vara värdefull i en situation och värdelös i en annan.
(Hattie & Clarke, 2019.) Orsaken till detta kan bero på flera saker bland annat elevers olika sätt
att ta emot respons. En del elever sporras av motgångar och suger åt sig all respons de kan få
för att kunna lägga i en extra växel och visa vad de går för. Andra elever tar motgångar som
ett tecken på att det är dags att ge upp och klarar därför inte heller av att hantera respons de får.
Att elever kan reagera så olika i samma situation kan handla om ett mänskligt förhållningssätt
som går djupare än bara en reaktion och därför är det viktigt att se på hur mottagaren upplever
responsen. I klassrumssituationer handlar detta om att försöka förstå eleverna och hur man kan
förbereda dem för respons. (Hattie & Clarke, 2019; Nottingham & Nottingham, 2017.)
Dweck (2015, s. 16–17) skiljer på två olika sätt att tänka, som inverkar på hur vi ser oss själva
och hur vi tar emot respons. Det ena tankesättet är statiskt och det andra är dynamiskt. En person
med statiskt tankesätt ser framgång som ett tecken på begåvning, medan en person med
dynamiskt tankesätt ser framgång som resultatet av en ansträngning. Därför ser den dynamiske
kritik och motgångar som viktig information kring vad som behöver tränas på, medan dessa
saker ur ett statiskt perspektiv sårar och skadar. När det kommer till lärande är ett statiskt
förhållningssätt hämmande och kan bli rätt knepigt i responssituationer. Ett dynamiskt
förhållningssätt å andra sidan kanske hör till de bästa förutsättningar man kan ha för att
utvecklas och lära. Detta är inte så svartvitt som det kanske låter, men en viktig början för
handledaren kan vara att lära sig själv och eleverna att se skillnaden mellan dessa
förhållningssätt och att poängtera möjligheten i att förhålla sig på olika sätt. Förutom det kan
8

Edit Koskinen

läraren tänka på att uppmuntra en dynamisk inställning till respons. Att ge beröm för egenskaper
eller talang uppmuntrar ett statiskt förhållningssätt medan att ge beröm för någons ansträngning
eller tankegång uppmuntrar ett dynamiskt perspektiv. (Dweck, 2015; Nottingham &
Nottingham, 2017.)
Att förstå varandras tankesätt för att kunna ge respons som tas emot väl är något som kan kräva
tålamod och mycket träning. Men det finns även andra aspekter som kan hjälpa på traven för
att ge en så god grund för responsen som möjligt. Hwang & Nilsson (2014, s. 143) ger några
allmänna råd för respons; börja med något positivt, fortsätt med det du vill se en förändring av
och avsluta sedan med något positivt igen. En bra respons ska vara konkret och framåtriktad,
det innebär att den bygger på ett beteende hos motparten som kan påverkas. Här är det även
viktigt att komma överens om hur det som kritiseras ska följas upp. Även om den som ger
respons bör vara ärlig ska man inte vara hänsynslös. Responsen ska ges varsamt, eftersom man
aldrig kan veta hur mottagaren tar emot och tolkar den. Den som tar emot respons ska inte
förhålla sig okritiskt, men inte heller argumentera eller gå till försvar. Det är bättre att vänta
med egna synpunkter till senare, och fråga bara om något är oklart. Ställer man sig i
försvarsposition kan man nämligen gå miste om det som responsen vill hjälpa en att uppnå.
(Hwang & Nilsson, 2014.) Respons blir som mest effektiv när hotnivån mot självkänslan
uppfattas som låg. Till detta hör att se till att eleverna fortfarande har möjlighet att utveckla
uppgiften efter att de tagit emot respons. Att ge beröm efter att en uppgift slutförts är ineffektivt.
Mest effektiv blir responsen när målen är specifika och utmanande men uppgiftens komplexitet
är låg. (Hattie & Clarke, 2019; Kluger & DeNisi, 1996.)

2.5 Praktisk tillämpning av kamratrespons
Kamratrespons förutsätter alltså en viss social trygghet i kombination med handledning från
läraren, men effektiviteten på kamratrespons påverkas även av hur specifika instruktionerna har
varit för att förbereda eleverna på denna. För att organisera och genomföra effektiv
kamratrespons finns det olika strategier. Hansen och Liu (2003, s. 31) menar att lärarnas
planering och elevernas träning av kamratrespons är pågående processer som man behöver se
på innan, under och efter genomförandet. Betoningen borde dock ligga på förberedelserna
innan. Nottingham och Nottingham (2017, s. 186) har tagit fram några steg att följa för att göra
responsen mer effektiv. Stegen går ut på att lära eleverna att ge sig själva och varandra respons
av god kvalité, så att de kan bli mer självständiga i sitt lärande. Tanken med att följa dessa steg
9

Edit Koskinen

är inte att jobba mer utan att jobba smartare. (Nottingham & Nottingham, 2017.) Baserat på
några forskares tidigare upptäckter följer här organisatoriska aspekter att ha i åtanke när man
jobbar med kamratrespons innan, under och efter ett lärområde.
Innan:
Bygg upp ett klimat. Innan kamratresponsen börjar är det som nämnt viktigt att skapa en
bekväm omgivning för eleverna att utveckla kamrat-förtroende. För att göra detta kan läraren
använda sig av olika uppvärmningsövningar. När eleverna tränar sig att agera i annorlunda
grupper eller genom paraktiviteter stöds även bekvämligheten i responssituationer. Att skapa
diskussion kring tidigare erfarenheter av kamratrespons och grupparbete, är också ett sätt för
eleverna att reflektera över klassrumsnormer och interaktionsmönster. På så sätt kan man
uppmärksamma en utveckling av dessa. Läraren kan även bygga upp klimatet genom att låta
eleverna vara med och bestämma över hur grupper ska formas och vilka spelregler som ska
gälla. Ju fler konkreta förslag desto lättare kommer grupperna fungera genom
aktiviteten. (Nottingham & Nottingham, 2017.)
Kom överens om lärandemål. Genom att gemensamt lägga upp ramar för lärandemålen, har
eleverna större chans att nå dem. Läraren kan låta eleverna komma på viktiga kriterier för en
uppgift, för att sedan tillverka en kamratresponsblankett. Till denna kan man tillägga
bedömningskriterier enligt en skala för de olika delarna i samband med uppgiften. Eleverna kan
också fylla i vad de har problem med, så att den som utvärderar kan kolla extra på just detta och
vid behov diskutera i klassen. Förutom detta redskap kan läraren uppmuntra eleverna att ställa
frågor angående processen och utförandet. Även sånt som hör till kamratrespons kan vara bra
att låta eleverna vara med och bestämma. Regler för till exempel tidsbegränsning för att ge
respons, om den ska ges hemma eller i skolan och vad som händer om någon inte är klar med
uppgiften. Att dela ut specifika roller för en responsgrupp, typ tidtagare, ordförande och
sekreterare, kan också göra eleverna mer intresserade. (Hansen & Liu, 2003; Nottingham &
Nottingham, 2017.)
Gör ett första utkast. I samband med att eleverna påbörjar arbetsprocessen och gör en första
plan för arbetet, kan det vara värt att även träna på kamratrespons. Läraren kan exemplifiera ett
arbete och visa hur kommentarer från kamrater kan hjälpa med att komma vidare i arbetet. Med
utgång i detta kan elever arbeta tillsammans för att kommentera ett arbete, och man kan i klassen
diskutera olika sätt att utvärdera. En uppgift som hör till handledaren i det här skedet är att
utrusta elever med språkliga färdigheter. Istället för att säga att åt någon att de gjort kan man
10

Edit Koskinen

till exempel be personen utveckla ett svar för vad de tänkt. Detta kan man öva på med eleverna
genom att tillsammans fundera över hur man kan säga åt någon att man inte förstår vad de
menar, hur man kan uttrycka något mer artigt eller vilka uttryck som passar bäst att använda i
klassrummet. (Hansen & Liu, 2003; Nottingham & Nottingham, 2017.)
Under:
Instruera kamratgranskning och självgranskning. Det finns många sätt för hur man kan
jobba med kamratrespons. Muntligt, skriftligt eller dator-förmedlat till exempel. Genom att
testa olika varianter kan man behålla elevernas intressenivå och deltagande. I början av
exempelvis en skrivuppgift kunde eleverna hjälpas åt att hitta på möjliga rubriker. Utifrån detta
kan läraren uppmuntra eleverna att göra en lista av rubrikerna och använda kamratrespons för
att diskutera relevans, svårighetsgrad och tillgång till resurser. För att utnyttja tiden kan
kamratrespons användas aktivt genom hela arbetsprocessen och kan även med fördel kopplas
till annan klassrumsaktivitet. Detta kommer även att ge stöd i elevernas fortsatta respons till
varandra, som blir mer kvalitativ om de fått se varandras processer redan från början. (Hansen
& Liu, 2003; Nottingham & Nottingham, 2017.) För att förbättra kvalitén på kamratrespons
finns olika redskap att använda sig av. Genom undersökning har bland andra Smith (2017, s.
184) tagit fram en kollaborativ modell. I grupper om 3–4 fick eleverna under lektionstid ge
feedback på varandras arbeten med lite översikt av läraren. För att undvika individuellt arbete,
tilldelades varje elevgrupp endast en penna som skulle delas bland eleverna. Trots att de var av
olika åsikter, ombads de enas om varje notering innan den skrevs ner. Genom att kräva
diskussion innan responsen registreras, utjämnar man inte enbart kvalitén utan höjer den också.
(Smith, 2017.) Vid behov kunde läraren ta rollen som elev i någon aktivitet och sitta med i varje
grupp en liten tid, för att påminna om uppgiften och stödja aktiviteten (Hansen & Liu, 2003).
Ge tid att bearbeta. Efter att eleverna tagit emot kamratrespons av varandra behövs också
en stund att granska sitt eget arbete och utgående från den respons eleven fått, svara på frågorna:
Vad är det jag försöker lära mig? Vilka framsteg har jag gjort hittills? Vad ska jag göra härnäst?
(Hjort & Furenhed, 2016; Nottingham & Nottingham, 2017.) När det är gjort behöver eleverna
få tid att bearbeta uppgiften. Om man tar emot respons på något man inte ännu kan, men inte
får möjlighet att utveckla detta, finns risken att responsen tas emot som kritik och bryter ner
självförtroendet mer än den utvecklar lärandet. Detta kan till och med leda till att man
anstränger sig mindre, sätter lägre mål för sig själv eller helt enkelt struntar i informationen.
(Holm & Widén, 2017; Philippakos, 2017; Wiliam, 2013.) Här kan läraren uppmuntra eleverna
11

Edit Koskinen

att väga betydelsen av de olika kommentarerna för att bestämma vad de tar fasta på (Hansen &
Liu, 2003).
Komplettera med respons från läraren. För eleverna är det mer fördelaktigt om lärarens
kommentarer inte ges samtidigt som kamratresponsen, eftersom den tenderar ta högsta fokus.
Vilket innebär att kamratresponsens betydelse minskar. För att effektivera lärandet är det därför
bra att låta eleverna uppdatera sina uppgifter baserat på kamratrespons innan läraren ger sina
kommentarer. Om målsättningen är att eleverna ska bli självständiga i sitt lärande, är det av
betydelse att lämna vissa delar helt och hållet åt dem själva. Då lär de sig att argumentera för
sina egna val. (Hansen & Liu, 2003; Nottingham & Nottingham, 2017.)
Efter:
Avsluta. När det är dags att avsluta ett arbetsområde är det på sin plats att diskutera och
utvärdera det lärda men även kamratrespons aktiviteten. För att göra detta kunde man
omorganisera kamratresponsgrupperna för att se på varandras slutgiltiga arbete. Eleverna kunde
lista sina kommentarer på ett papper och sedan göra en notering om de kommer att ändra på
något, baserat på varje kommentar och i så fall varför. (Hansen & Liu, 2003.)
Sätt betyg*. Det sista steget har en stjärnmarkering eftersom Nottingham och Nottingham
(2017, s. 198) vill notera att betygsättning är valbart i den formativa lärprocessen.
Sammanfattningsvis ger Nottingham och Nottingham (2017, s. 200) några konkreta råd för att
jobba smartare med kamratrespons: Bedöm delar av lärande resan, inte bara slutresultatet. Ge
mer muntlig respons och dra ner på den skriftliga, så frigörs mer tid. Se till att eleverna själva
får tid att utvärdera sitt lärande, med hjälp av kriterier de förstår. Dra ner på antalet tillfällen då
du som lärare ger respons, men se till att den då är av god kvalité. Om läraren följer de olika
stegen för tillämpning av respons kan man dra ner på den egna responsfrekvensen, och ändå
säkra att responsen effektivitet stärks. Det är bra för alla inblandade när eleverna lär sig att
tillämpa kamratrespons. (Nottingham & Nottingham, 2017.)

12

Edit Koskinen

3 Slöjd och kamratrespons
Det finns inte mycket tidigare forskning om kamratrespons inom slöjden, däremot går det bra
att applicera teorier från den forskning jag beskrivit i föregående kapitel även på slöjdämnet.
Eftersom avhandlingens fokus är att se på kamratrespons specifikt för slöjdämnet inleds detta
kapitel med en kortfattad presentation av slöjdens historia. Efter det beskrivs en del av
slöjdämnets uppdrag, slöjdämnets lärodimensioner och kamratrespons i slöjden. Slutligen
sammanfattas detta kapitel med beskrivning av tio kamratresponsmetoder som direkt går att
applicera på olika skeden av slöjdundervisningen.

3.1 Slöjdens historia
Ordet slöjd är en benämning för alla nivåer av undervisning i slöjdämnet, men kan
också innebära slöjdarbete i hemmet, professionellt hantverkande eller konstslöjd (Lindfors,
1995). Det svenska ordet härstammar från 1300-talets svenska ord; slöghp, som står för
skicklighet, slughet, flitighet, kunnighet, klokhet och slögher, som innebär egenskapen att vara
händig, flink, hantverksskicklig, konstfärdig, förfaren, fyndig och påhittig (Svenska
Akademien, 2020). Slöjdens utveckling i den finländska skolan kan avläsas från Lepistö och
Lindfors (2015, s. 5) figur.

Figur 1. Skolslöjdens utveckling (bearbetad efter Lepistö & Lindfors, 2015, s. 5).
13

Edit Koskinen

Sedan det finländska skolsystemet grundades 1866 har slöjd varit ett obligatoriskt ämne för alla
elever (Porko-Hudd m.fl, 2018; Pöllänen, 2009). Till en början fanns slöjden med i läroplan till
stor del av praktiska orsaker. Det var både viktigt och värderat att man kunde använda verktyg
och

tillverka

artefakter

för

det

vardagliga

livet.

Efter

industrialiseringen

var

slöjdundervisningen rotad i att lära sig färdigheter som ansågs viktiga för landets industri. I
dagens teknologiskt avancerade urbana samhälle varierar motiven för slöjd och innehållet
behöver hitta nya former, men fortfarande är det grundläggande för den mänskliga aktiviteten
att kunna tillverka för hand.
Slöjdämnet har under olika perioder varit uppdelat i olika inriktning för flickor och pojkar, men
sedan 2004 har det varit ett obligatoriskt kombinerat ämne för alla elever som innefattar både
textil- och teknisk slöjd. (Porko-Hudd m.fl, 2018; Pöllänen, 2009). Sedan 2014 ligger fokus i
slöjdundervisningen på att eleverna ska lära sig gå igenom en hel slöjdprocess. De ska få
uttrycka sig genom olika material genom att skapa för hand och formge med hjälp av olika
teknologiska metoder. (Utbildningsstyrelsen, 2014, s. 146.)
Lindström (2008, s. 57) menar att orsaken till att slöjdens roll i skolan på senare tid har blivit
ifrågasatt kan bero på att det allmänt taget råder en stor osäkerhet kring vad de estetiska
lärprocesserna egentligen är. När det kommer till synen på konst och kultur för barn är
uppfattningen ibland präglad av tanken om att konst enbart finns till i dekorativt syfte och att
kreativiteten är en spontan process. Lindström (2008, s. 60) understryker att en skola som vill
utbilda och utveckla på ett allsidigt och harmoniskt sätt behöver ge utrymme för olika
formspråk. Genom slöjdämnet ges eleverna möjlighet att lära sig bland annat risktagande,
visuell föreställningsförmåga och tålamod. (Lindström, 2008.) Här efter följer en beskrivning
av slöjdämnets uppdrag och den holistiska slöjdundervisning som bedrivs i den finländska
grundskolan idag.

3.2 Slöjdämnets uppdrag
Det finns många fördelar och mycket potential för utveckling och lärande genom slöjdämnet.
Yliverronen (2014, s. 9) noterar det fina med skapandet i slöjd, och säger att även produkter
som är resultat av ett barns fria innovation kan inkludera bastekniker och korrekt applicerade
arbetsmetoder. Trots detta finns också utmaningar i en slöjdundervisning som strävar efter
helhetsmässig slöjdprocess och pedagogisk innovation. Det kan vara en utmaning för lärare att
skapa en lektionsuppbyggnad som ger eleverna tid att utveckla idéer, design och användbara
14

Edit Koskinen

produkter av god kvalité. Här finns ett ökat behov av att ta i bruk handledningsmetoder som
kan stödja elevernas självständiga slöjdande. Porko-Hudd m.fl. (2018, s. 26) menar att det
därmed också finns ett behov av att utveckla och praktisera pedagogiska modeller.
Kamratrespons kan räknas till en av dessa.
Enligt Glgu 2014 ligger slöjdens betydelse “i den långsiktiga och innovativa arbetsprocessen
samt i upplevelser som ger tillfredsställelse och stärker självkänslan.” Slöjdämnet ger även
eleverna möjlighet att uttrycka sig multimodalt och tränar många finmotoriska färdigheter.
(Utbildningsstyrelsen, 2014, s. 147; 270.) Pöllänen (2009, s. 253) håller med detta och
understryker att arbeta med händerna främjar en bred inlärning genom att stärka koncentration,
självförtroende, tålamod och medvetenhet. Undersökningar har också visat att elever i åk 8–9
som valt slöjd som tillval, i genomsnitt presterar signifikant bättre än andra elever inom övriga
ämnen (Hilmola & Lindfors, 2017; Porko-Hudd m.fl, 2018).
Beroende på vilken årskurs det handlar om har slöjdämnet olika fostrande uppdrag, men
övergripande för alla årskurser är att eleverna ska kunna behärska en hel slöjdprocess. Glgu
2014 presenterar slöjdprocessens sex delar som; innovation, planering, prövning, tillverkning,
tillämpning, dokumentering och bedömning (Utbildningsstyrelsen, 2014, s. 271). En holistisk
slöjdprocess innebär att en elev, enskilt eller med tillsammans med andra, agerar aktivt genom
alla skeden i processen, från tanke till handling. Den slöjdande eleven ska vara involverad i
idéstadiet, designen, tillverkningen och utvärderingen av resultatet och processen.
Målsättningen är att de olika stadierna ska stimulera eleven kognitivt, sensomotoriskt,
emotionellt och socialt. En slöjdprocess innefattar alla dessa delar och processen blir partiell
om någon del uteblir. (Ihatsu, 2002; Porko-Hudd m.fl, 2018; Pöllänen, 2009.)
Ett annat mål som betonas inom slöjden i grundskolan är att eleverna ska arbeta ur ett
hållbarhetsperspektiv. Detta kan fungera som ett verktyg för design samtidigt som det lär elever
att betrakta produkterna meningsfullt, etiskt och ur ett hållbarhetstänk. I Glgu 2014 betonas inte
enbart designen utan även elevens känsla för ansvar och hängivelse till processen, samt
utvärdering av genomförd process (Utbildningsstyrelsen, 2014, s. 270). Att samarbeta och ta
dela av någon annans åsikt, genom utvärdering och respons, erbjuder en värdefull guidning för
att uttrycka sig själv eftersom andra kan se saker från ett annat håll och på ett nytt sätt. För bästa
förutsättningen för lärande i grupp och av varandra i slöjdämnet behöver läraren hålla extra
uppmärksamhet på att skapa en öppen och stödjande atmosfär (Pöllänen, 2009). Till näst

15

Edit Koskinen

beskrivs närmare de olika stadierna i slöjdprocessen och hur kamratrespons kan appliceras på
dessa.

3.3 Kamratrespons genom slöjdprocessen
För att utveckla kreativitet är det väsentligt att hitta vägar att utnyttja sina styrkor och jobba
kring sina svagheter (Pöllänen, 2009). Detta kan kamratrespons i slöjdämnet hjälpa eleverna
med. Vid första anblicken kan det verka som att respons i produktskapande situationer enbart
handlar om utseende, men vid en närmare anblick handlar det mest om elevens egen utveckling.
Om läraren som handledare kan hålla detta i minnet kan kamratrespons med fördel appliceras
på de olika faserna i slöjdprocessen. Den holistiska slöjdprocessen strävar efter att ta slöjdandet
från enkel mekanisk imitation till en mer reflektiv verksamhet. Att ge utrymme för
kamratrespons stöder detta mål med den holistiska löjdprocessen, eftersom det ger eleverna mer
utrymme att reflektera över sin verksamhet genom de olika stadierna. Som handledare består
då uppgifterna av att ge förklaringar, råd, rätta till fel, ställa frågor, ge modell för kunskap,
färdighet och arbetsprocess. (Pöllänen, 2009.)
Pöllänen (2009, s. 251) beskriver den holistiska slöjdprocessens genom fyra olika faser: idé,
design, realisation och bedömning. Processen börjar med att komma på idéer för vad som ska
tillverkas. Lärarens roll som handledare i detta skede är att aktivera elever med en meningsfull
uppgift eller ett tema som kan styra deras motivation. Som nybörjare behöver elever få en
uppfattning om vad de ger sig ut på. Här kan bilder, ritningar eller exempel över färdiga arbeten
spela en stor roll för att kunna visualisera slutresultatet. Utöver det behöver elever få en känsla
för tekniken, materialen och verktygen som behövs för att slöjda. Sedan kan idéerna
experimenteras med genom modeller och prototyper. (Pöllänen, 2009.)
Nästa fas är designfasen, där idén formas. Målet är förutom att produkten ska vara estetiskt
tillfredsställande och välfungerande, att den är tillverkad i enlighet med elevernas förmåga,
tillgängliga tid, material, verktyg och kostnader. I denna fas behöver elever bidrag av
stimulerande råd och vägledande respons. (Pöllänen, 2009.) Att lägga upp begränsningar och
ge riktlinjer är viktigt i början av designprocessen, eftersom det skapar en känsla av trygghet
och ger elever energi åt den kreativa processen. Att uppmuntra föreställningsförmågan är också
viktigt eftersom den kan hjälpa vid problemlösningssituationer under processens gång.
(Pöllänen, 2009; Seitamaa-Hakkarainen, 2000.) Designprocessen är trots allt icke linjär och på
så sätt tidskrävande, därför uppfattas den ofta som en utmaning för många lärare att planera.
16

Edit Koskinen

Den tredje fasen handlar om att elever realiserar sin design. Många elever ser enbart denna fas
som den verkliga tillverkningen av en produkt, ett faktum som gör att de andra faserna kräver
extra mycket tålamod av eleverna och kreativitet av läraren. Den sista fasen är
bedömningsfasen, där det gäller att utvärdera det tillverkade. Här består de centrala delarna av
visualisering, artikulation och reflektion. Det kan vara bra att ha sketcher och noteringar sparade
som stöd för reflektionen. (Pöllänen, 2009.) Genom varenda fas av slöjdprocessen har läraren
möjlighet att ta med inslag av kamratrespons. För läraren som handledare gäller det att försöka
guida elever från praktisk reflektion till en medvetenhet kring det egna lärandet. För detta
behövs flera möjligheter att praktisera för att utvecklas. Det är viktigt att eleverna aktiveras för
att de ska få en känsla av ägandeskap och därmed känna sig uppmuntrade, något som
kamratrespons kan bidra med. (Pöllänen, 2009.) Under följande rubrik presenteras förslag på
kamratresponsmetoder att använda i slöjdämnet under de olika faserna av slöjdprocessen.

3.4 Metoder för kamratrespons i slöjdämnet
Baserat på Holm och Widéns (2017) guide för slöjd och teori om kamratrespons av Hattie och
Clarke (2019) samt Hjort och Furenhed (2017) har jag tagit fram tio förslag på
kamratresponsmetoder att använda i slöjdämnet. Här presenterar jag dem i form av olika figurer
och ger en rekommendation för inom vilken fas av slöjdprocessen de kan användas. Följande
fem kamratresponsmetoder passar att använda i början av ett nytt arbetsområde eller under idéoch designfasen av slöjdprocessen.

Figur 2. Rita och förklara (bearbetad efter Stevens & Bloomberg, refererad i Hattie & Clarke,
2019, s. 143).

17

Edit Koskinen

Figur 3. Ge exempel (bearbetad efter Holm & Widén, 2017, s. 27).

Figur 4. Intervju (bearbetad efter Holm & Widén, 2017, s. 21).

18

Edit Koskinen

Figur 5. Responsstegen (bearbetad efter Perkins, refererad i Hjort och Furenhed, 2017,
s. 215).

Figur 6. Bikupor (bearbetad efter Holm & Widén, 2017, s. 24).
Följande fyra kamratresponsmetoder passar bra att applicera under realisationsfasen av
slöjdprocessen. De kan inleda, avsluta eller genomföras mitt under en slöjdlektion.

19

Edit Koskinen

Figur 7. Två stjärnor och en önskan (Holm & Widén, 2017, s. 20).

Figur 8. Time out (bearbetad efter Hjort & Furenhed, 2017, s. 209; Holm & Widén, 2017,
s. 21).

Figur 9. Markera utan att förklara varför (bearbetad efter Hjort & Furenhed, 2017, s. 201).
20

Edit Koskinen

Figur 10. Öva i par (bearbetad efter Holm & Widén, 2017, s. 22).
Flera av dessa kamratresponsmetoder kan användas vid formativ bedömning under
slöjdprocessens gång. För att eleverna ska ha möjlighet att utveckla sitt arbete efter responsen
är det till fördel om den inte ges helt och hållet i slutet av avslutat arbetsområde. Den sista
metoden kan användas i början av ett arbetsområde, men även som reflektion i slutet av ett
arbetsområde.

Figur 11. Detektiven (bearbetad efter Holm & Widén, 2017, s. 23).

21

Edit Koskinen

4 Metod
Metodkapitlet inleds med en precisering av studiens syfte och forskningsfrågor. Efter det
beskrivs forskningsansats, val av respondenter och datainsamlingsmetod. Därpå följer en
beskrivning av hur studien genomförts och hur det insamlade data bearbetats och analyserats.
Slutligen diskuterar jag på vilket sätt jag tagit reliabilitet, validitet och de etiska aspekterna i
beaktande i studiens genomförande.

4.1 Precisering av syfte och forskningsfrågor
Det övergripande syftet med studien är att få en förståelse för lärares uppfattning av
kamratrespons i slöjdämnet. Mer specifikt är syftet att undersöka lärares upplevelser kring
användning av kamratrespons i slöjdämnet och deras egen roll som handledare av denna.
Utgående från syftet och tidigare forskning inom ämnet har tre forskningsfrågor formulerats:
1. Vilka upplevelser har lärare om fördelar med kamratrespons i slöjdämnet?
2. Vilka upplevelser har lärare om utmaningar med kamratrespons i slöjdämnet?
3. Vilka uppgifter upplever lärare att de har i rollen som handledare av kamratrespons i
slöjdämnet?

4.2 Aktionsforskning som ansats
Efter att studiens syfte klargjorts kan man välja vilken forskningsansats som ska användas.
Detta görs genom att se på vilken typ av studie det handlar om och vilken information man är
ute efter. När studiens huvudsakliga intresse är att undersöka hur människor uppfattar och
upplever sin värld, benämns den kvalitativ. Till skillnad från den kvantitativa forskningen som
söker antal och statistik, handlar ett kvalitativt perspektiv mer om att uppnå insikt. (Bell,
2011.) I relation till det syfte som formulerats har jag i denna studie valt att använda
aktionsforskning som ansats. Aktionsforskning passar som tillvägagångssätt när forskningen
kräver specifik kunskap i samband med en specifik utmaning i ett specifikt sammanhang eller
när man vill applicera ett nytt perspektiv på ett nuvarande system. (Bell, 2011; Cohen &
Manion, 1994.) McNiff och Whitehead (2011, s. 8–9) definierar aktionsforskning som en form
av utredning där varje praktiker, inom vilket område det än handlar om, välkomnas att se
närmare på och utvärdera det egna yrket. Målet med aktionsforskning är att kunna dra slutsatser
22

Edit Koskinen

kring vad som rekommenderas för att uppnå god praxis. Utifrån det kan man ta itu med
eventuella problem eller förbättra verksamheten i sammanhanget eller med de personer som
ingår i sammanhanget. Detta kan göras till exempel genom att förändra de sätt och riktlinjer
som styr handlingarna. (Bell, 2011; Denscombe, 2016.) Aktionsforskning utförs, ibland med
hjälp utifrån, av praktiker som själva observerat ett behov av förändring eller förbättring. Att
forskaren och praktikern har ett nära samarbete möjliggör att forskningen direkt tillämpas på
verksamheten och kan bidra till önskvärda förändringar. (Bell, 2011; Stukát, 2011.)
En annan benämning för aktionsforskning är aktionslärande, vilket syftar på att lärandet är
kopplat till handling. En förutsättning för aktionslärande är att det genomförs tillsammans med
andra men samtidigt innebär en utveckling av den egna verksamheten eller yrkeskompetensen.
(Söderström, 2004.) Tiller (refererad i Söderström, 2004, s. 96) menar att det handlar om ett
nyfiket förhållningssätt till de utmaningar som möter en i vardagen där man frågar sig själv vad
det finns att upptäcka som man ännu inte förstår. Aktionslärande går alltså ut på att lära sig av
och i sitt vardagsarbete med utgångspunkt i det egna behovet att förändra, förbättra eller
fördjupa. Söderström (2004, s. 105) betonar att de “problem” man vill utveckla genom
aktionsforskningen inte enbart handlar om något negativt utan bör definieras som något man
vill öka sin förståelse av. I min avhandling betraktar jag aktionslärande och aktionsforskning
som samma sak.

Figur 12. Modell för aktionslärande (Söderström, 2004, s. 97).
23

Edit Koskinen

Till skillnad från en forskningsmetod som har en tydlig början och ett tydligt slut blir
aktionsforskningen aldrig en sluten cirkel. Den illustreras bättre som en spiral, där varje varv
motsvarar en aktionsforskning och ett nytt steg för lärandet. Söderström (2004, s. 98) formulerar
vad som ingår under ett varv av aktionslärande och menar att det börjar i den stund någon
upplever något problematiskt i yrkeslivet och definierar ett behov av utveckling. Det andra
inledande steget handlar om att försöka formulera problemområdet och göra en fokuserad
avgränsning av vad det är man vill utveckla. Efter det behöver man göra en kartläggning för att
undersöka och försöka beskriva nuläget eller utgångsläget av situationen. Den första
kartläggningen används sedan för att dra slutsatser kring läget och för att efter det kunna
formulera åtgärder, som genomförs i det femte steget. När åtgärderna testats görs en andra
kartläggning av läget för att se hur problemområdet utvecklats. I det sjunde steget sammanfattas
aktionslärandet med en diskussion kring de slutsatser och lärdomar man kan konstatera.
Slutligen påbörjas en omformulering av problemområdet. Där funderar man på hur det specifika
området ytterligare kunde utvecklas och vad som kan göras i nästa varv av aktionslärande.
(Söderström, 2004.) Den här forskningens genomförande baserar sig på en liknande modell som
Söderström (2004, s. 97) beskriver. Hur modellen applicerats på denna forskning och
genomförts beskriver jag senare i kapitlet.

4.3 Val av datainsamlingsmetod
Utgående från vad man vill ha reda på kan forskaren bestämma den datainsamlingsmetod eller
de datainsamlingsmetoder som passar bäst för forskningens syfte. (Bell, 2011.) Inom
aktionsforskning behöver man inte välja någon särskild teknik för att samla in data, men ofta
bygger man på någon form av intervju och deltagande observation (Stukát, 2011). Eftersom
syftet med min forskning är att undersöka lärares upplevelser av att använda kamratrespons i
slöjdämnet, har jag valt att använda mig av tre kombinerade tillvägagångssätt för datainsamling:
gruppintervju, enskild intervju och observation. Här följer en närmare beskrivning av de olika
metoderna.
Inledningsvis har jag valt att genomföra en gruppintervju med de lärare som deltar i
aktionsforskningen för att diskutera det aktuella temat, få en förståelse av deras
förhandsuppfattningar och kunna kartlägga de nuvarande upplevelserna av kamratrespons i
slöjdämnet. Fördelen med att använda sig av gruppintervju istället för exempelvis
24

Edit Koskinen

enkätinsamling är dess flexibilitet. Här finns möjlighet för intervjuaren att ställa följdfrågor som
gör att svaren kan utvecklas och fördjupas. Vid intervju kan man även få information om sådant
som inte avslöjas i skrift, genom till exempel tonfall, mimik och pauser. (Bell, 2011.) Nackdelen
med att använda intervju som metod är att den är ganska tidskrävande. I mindre arbeten, som
en magistersavhandling, hinner man därför inte med så många intervjuer, vilket i sin tur kan
riskera skevhet i undersökningen. Gruppintervjuer består ofta av deltagare med liknande
erfarenheter och är användbara när man är intresserad av att veta människors tankar kring en
viss frågeställning, varför något är på ett visst sätt och vad dessa tankar grundar sig på (Bell,
2011; Laws, 2003). I den här avhandlingen handlar det om tankar kring kamratrespons i
slöjdämnet. Jag har valt ett ostrukturerat förhållningssätt vid intervjutillfället, vilket innebär att
jag som forskare i mindre utsträckning fungerat som intervjuare och mer som ledare av samtalet.
(Bell, 2011.) Utöver gruppintervjun har jag även använt enskild intervju som
datainsamlingsmetod. Till de enskilda intervjuerna räknar jag de kommentarer som jag bett
lärarna ge efter att kamratrespons testats i klassen. Vid dessa tillfällen har jag också fungerat
mer som samtalsledare än intervjuare. Avslutningsvis hade jag tänkt hålla en sammanfattande
gruppintervju, men eftersom en av respondenterna var frånvarande vid det tillfället, blev även
detta tillfälle en enskild intervju. Den frånvarande respondenten lämnade in sina svar på
intervjufrågorna i efterhand, via e-post. I denna forskning anser jag att gruppintervjun och de
enskilda intervjuerna utgör grunden för att svara på det jag vill ta reda på.
Utöver intervju som datainsamlingsmetod, har jag utfört deltagande observation av
kamratrespons i slöjdämnet. När man vill veta huruvida människor verkligen gör det de säger
sig göra, eller vill iaktta beteenden, kan observation vara ett användbart redskap. En deltagande
observation innebär att forskaren deltar, i detta fall, i klassens vardag och lyssnar, observerar,
frågar och försöker förstå vad som händer. Observation kräver en viss förmåga att urskilja vad
som faktiskt sker bland allt som uppfattas. Som observatör riskerar man att filtrera det som ses
genom egna tolkningar vilket gör att man ibland kan ha helt olika uppfattningar om vad som
hände under en lektion. (Bell, 2011.) Med tanke på detta har jag i denna undersökning valt att
låta lärarna tillsammans med mig fungera som observatörer av lektionerna, som vi sedan
tillsammans kort utvärderat i den enskilda intervjun på rasten efteråt. Detta dels för att få mer
information och dels för att se om vi har en liknande uppfattning om det som skedde. I en
ostrukturerad observation bekantar sig forskaren med de insamlade data, i detta fall från
gruppintervjun, och förväntar sig sedan se en struktur framträda i observationen. Forskaren
väntar med att definiera det som träder fram tills hen upptäcker olika mönster i observationen.
25

Edit Koskinen

Först då identifieras kategorier som kan fortsätta utvecklas. (Bell, 2011; Punch, 1998.) Vid
aktionsforskning är det även bra att använda någon form av dokumentation av datainsamlingen,
för att kunna se framsteg i arbetet och för att den anses leda till fördjupad kunskap (Söderström,
2004). I denna studie har detta gjorts genom att spela in både gruppintervjun och de enskilda
intervjuerna som hållits med lärarna. Dessa har transkriberats och använts vid resultatanalys.

4.4 Avgränsning och val av respondenter
Inom ramen för aktionsforskningens genomförande kontaktades två lärare som jobbar parallellt
med slöjdundervisning i en finlandssvensk skola i Österbotten. Dessa lärare valdes via en
kontakt de haft till ett projekt vid Åbo Akademi. Denna tillgång var inte enbart värdefull med
tanke på smidigheten, utan innebar även en trygghet för mig som forskare, eftersom jag kunde
lita på att dessa respondenter kunde bidra med kvalitativ information för undersökningen inom
utsatt tid för denna forskning. Hade jag behövt skicka ut e-post till alla skolor i Vasaregionen
för att få kontakt med någon som kunde ställa upp, kunde det ha blivit betydligt mer
tidskrävande och på samma gång en chansning gällande undersökningens kvaliét.
Respondenterna valdes från samma skola för att smidigt kunna hålla gemensamma diskussioner
kring insikterna under och genom undersökningen. Observationerna genomfördes i två olika
klasser från årskurs 6, vilket enligt mig var önskvärt eftersom äldre elever kan förväntas ha en
större trygghet i själva ämnet än elever i yngre årskurser har. Vilket i sin tur kan bidra till en
mer omfattande kamratrespons.
Eftersom aktionsforskning är metoden för denna undersökning, fungerade lärarna både som
respondenter, observatörer och aktörer av handledning för kamratrespons. Jag som forskare fick
även rollen som observatör under genomförandet. Att samarbeta på detta sätt möjliggjorde en
kontinuerlig utvärdering av det upplevda i dialog med varandra. Detta kan även innebära att
respondenterna blir medvetna om sådant de inte tidigare noterat i sitt eget arbete och att jag som
forskare får en bredare förståelse för undersökningen, i och med ett extra par ögon vid varje
observationstillfälle.

26

Edit Koskinen

4.5 Undersökningens genomförande
Genomförandet av denna aktionsforskning baserar sig på Söderströms (2004, s. 97) modell för
aktionslärande (se figur 12). I relation till denna modell har jag gjort en egen forskningscykel
som bättre beskriver stegen för genomförandet i denna studie. Dessa steg är: 1. Val av
intresseområde 2. Avgränsning och definition 3. Utvärdering av utgångsläget 4. Plan för
utveckling 5. Prövning av plan 6. Utvärdering av prövad plan 7. Resultat och lärdomar och 8.
Utvecklingsförslag.
För mig som forskare innebar det första steget i forskningscykeln att välja intresseområde och
läsa in mig på tidigare forskning inom det valda temat. I detta fall handlade mitt eget intresse
om att undersöka kamratrespons, mer specifikt i relation till slöjdämnet. Utifrån det valda
intresseområdet blev det andra steget i forskningscykeln att avgränsa och definiera temat mer
tydligt. Detta gjordes genom formulering av avhandlingens syfte; att undersöka lärares
upplevelser av kamratrespons i slöjdämnet. Till avgränsningen hörde också att hitta och
kontakta respondenter. De två lärare som visade intresse för att delta i aktionsforskningen fick
via e-post ta del av information kring forskningens syfte och planerade upplägg.
I det tredje steget av forskningscykeln valde jag att göra en utvärdering av utgångsläget
tillsammans med de två lärare som fungerade som respondenter. Denna utvärdering skedde i
form av en gruppintervju och genomfördes för att få en förhandsuppfattning om lärarnas
upplevelser av kamratrespons i slöjdämnet. Till detta tillfälle hade jag, baserat på den teori jag
läst in mig på, förberett frågor åt respondenterna (se bilaga 1). Inledningsvis berörde dessa
bakgrunden till slöjdläraryrket och lärarnas egna upplevelser och erfarenheter kring det. Sedan
gick frågorna in på upplevelser av formativ bedömning, kamratrespons och mer specifikt
kamratrespons i slöjdämnet. I denna inledande gruppintervju identifierades både fördelar och
nackdelar med kamratrespons. Inom aktionsforskning handlar det lika mycket om att hitta den
rätta frågan som att hitta det rätta svaret (Rönnerman, 2004). Jag valde att vänta med att lyfta
fram mina egna forskningshypoteser kring temat, tills jag fått svar på respondenternas tankar
kring det. Efter att gruppintervjun avslutats, presenterade jag i en kort sammanfattning den teori
jag läst in mig på kring temat och lyfte även upp kommentarer till sådant de själva nämnt.
Gruppintervjun spelades in och transkriberades.

27

Edit Koskinen

I kombination med inslag från tidigare forskning blev gruppintervjun underlag för det fjärde
steget i forskningscykeln. Baserat på de upplevda utmaningar som nämnts under gruppintervjun,
gjordes en plan för utveckling av kamratrespons i slöjdämnet. Detta gjordes för att tydliggöra
intentionerna för det vi ville undersöka. Båda respondenterna ansåg att ett problemområde inom
kamratrespons i slöjdklassen i detta sammanhang var den sociala aspekten. De kunde båda peka
ut utmaningar med att ge respons i grupper där den sociala tilliten var låg. En annan utmaning
som identifierades gällde elevernas oförståelse av lärandemålen, och att kunna arbeta och ge
respons utgående från målbilden, samt att kunna uttrycka sig muntligen. Under slutet av den
första gruppintervjun med lärarna delade jag ut ett material med tio kamratresponsmetoder att
applicera på slöjdundervisningen. Dessa hade jag sammanställt från olika metodböcker gällande
kamratrespons. Jag bad lärarna läsa igenom materialet och välja ut 2–3 metoder till följande
vecka. De skulle välja metoder som de själva trodde kunde passa in i lektionsordningen och
samtidigt innebar någon form av utveckling. Vid den andra gruppintervjun diskuterade vi de
valda responsmetoderna och lade upp en plan för genomförande av denna utveckling.
Det femte steget i forskningscykeln innebar prövning av planen genom att aktivera de utvalda
kamratresponsmetoderna under slöjdlektioner. Båda lärarna valde att börja med en metod som
kallas “Time Out” (se figur 8) och innebär att eleverna tar paus mitt i lektionen för att ge respons
åt varandra, genom att ställa frågor som; Vad håller du på med nu? Vad ska det bli? Vad är ditt
nästa steg? Detta moment skulle träna på elevernas kommunikationsförmåga, och för att
underlätta detta hade vi lagt upp hypotesen att det skulle hjälpa om frågorna fanns skrivna på
tavlan, samt om det fanns förslag på följdfrågor. Följande två lektioner valde respondenterna
olika kamratresponsmetoder. Läraren i textilslöjd valde att arbeta med metoden “Detektiven”
(se figur 11) som går ut på att eleverna parvis undersöker tillverkade föremål och försöker
komma underfund med vilka tekniker, material och redskap som använts, samt hur länge det
kan ha tagit. Denna kamratrespons skulle hjälpa eleverna att själva förstå målbilden och att tänka
kring vad som behövs för att nå dit. Läraren i teknisk slöjd valde att arbeta med metoden
“Bikupor” (se figur 6) som handlar om att eleverna i grupper om 3 ska försöka komma fram till
hur en produkt ska tillverkas. Här handlar det mer aktivt om det egna arbetet, genom att se på
en modell och försöka lägga upp en plan för att ta sig dit. Båda dessa metoder testades under
två liknande lektioner men i olika klasser.
I det sjätte steget i forskningscykeln utvärderades aktiviteten av den prövade planen. Denna
utvärdering baserar sig på observation av slöjdlektioner, enskild intervju med läraren efter
28

Edit Koskinen

lektion och avslutande intervju efter att kamratresponsmetoderna testats under lektionerna. Jag
följde själv med som observatör under de sex lektioner som innehöll kamratresponsmetod, och
förde en kort intervju i samtalsform efter lektionen. Även dessa korta intervjuer spelades in och
transkriberades. Efter att de sex lektionerna hållits och de utvalda metoderna testats hölls en
avslutande intervju i form av ett reflekterande samtal. Inför detta hade jag förberett frågor (se
bilaga 2) som handlade om upplevelser av användning av kamratrespons i slöjdämnet. Vid detta
tillfälle var den ena respondenten tyvärr frånvarande men gav svar på frågorna via e-post, som
i efterhand lades till i det transkriberade materialet för slutdiskussionen.
Det sjunde steget i forskningscykeln innebar för mig som forskare dra slutsatser kring
undersökningens lärdomar och sammanställa ett resultat. Detta gjordes genom att analysera
transkriberingar från det insamlade datamaterialet vid steg tre (utvärdering av utgångsläget) och
steg sex (utvärdering av prövad plan). De insamlade data kategoriserades i enlighet med
forskningsfrågorna för att sedan sammanfattas i avhandlingens resultatdel. Det åttonde och sista
steget i forskningscykeln är ett utvecklingsförslag för fortsatt forskning inom temat. Denna
diskussion baserar sig på forskningens resultat, kommentarer från lärarna som fungerade som
respondenter i undersökningen och min egen reflektion. Syftet med detta steg är att föra en
diskussion kring vad som kunde göras i nästa forskningscykel för att utveckla kamratrespons i
slöjdämnet. Detta steg beskrivs närmare i avhandlingens diskussionskapitel.

4.6 Analys av datamaterial
Det insamlade datamaterialet består, förutom mina observationer under sex lektioner, av en
gruppintervju på 45 minuter, sex korta individuella intervjuer på 2–10 minuter och en
sammanfattande diskussionsintervju på 45 minuter. De transkriberade intervjuerna resulterade
i tolv sidor text. Vid analys av data bör forskaren söka efter kategorier eller gemensamma
kriterier för att kunna lyfta fram ett resultat. Det kan handla om likheter, skillnader,
grupperingar eller mönster. Vid öppna frågor är ett vanligt tillvägagångssätt att skriva ut svaren
på separata papper för att överskådligt kunna se om det finns teman som återkommer. (Bell,
2011.) I min analys av datamaterial har jag gjort på liknande sätt och skrivit ut den
transkriberade texten på papper. Fejes och Thornberg (2012, s. 127–131) presenterar en
fenomenografisk analysmodell, som är användbar för forskare som ämnar studera människors
uppfattningar om fenomen. Analysmodellen har sju steg som jag tagit inspiration av i min
analys av data även om forskningsansatsen i denna undersökning inte är fenomenografisk.
29

Edit Koskinen

I det första steget har jag bekantat mig med det insamlade materialet genom att läsa igenom
transkriberingen av intervjuerna några gånger. Sedan har jag markerat de mest betydelsefulla
uttalandena och klippt ut dessa passager ur styckena. När jag jämfört dem med varandra har tre
kategorier trätt fram i enlighet med forskningsfrågorna som beskrivs i början av metodkapitlet:
fördelar, utmaningar och handledande uppgifter. De urklippta passagerna har jämförts med
varandra och fördelats under dessa rubriker. De uttalandena och observationer som placerats
under varje rubrik har ytterligare grupperats i teman och utgör det resultat som framkommit.
Dessa har även fått en markering enligt när i undersökningen de skedde. Till den första fasen
hör uttalanden och observationer som gjordes under kartläggningen och planeringen, och till
den andra fasen hör uttalanden och observationer som gjordes under genomförandet av
kamratresponsmetoderna

i

klassen,

reflektionsdiskussionerna

och

den

avslutande

diskussionsintervjun. I det sista, kontrastiva steget, har jag jämfört uttalandena inom de olika
kategorierna för att avgöra om de skulle rymmas i fler än en kategori. Enligt Fejes och
Thornberg (2012, s. 130) är meningen att en kategori ska vara exlusiv och om uttalanden ryms
under flera kategorier behöver man fundera på att slå ihop dessa eller namnge kategorierna
annorlunda. Som tillägg till beskrivningen av resultatet har slutligen tabeller gjorts för att
tydligare åskådliggöra vad som framkommit (Bell, 2011).

4.7 Tillförlitlighet, trovärdighet och etiska aspekter
Oavsett vilken metod man väljer för datainsamling behöver den kritiskt granskas för att försöka
avgöra giltigheten och tillförlitligheten i det man får fram. Tillförlitlighet, eller reliabilitet,
handlar om att se på huruvida ett tillvägagångssätt skulle ge samma resultat vid ett annat tillfälle
där omständigheterna i övrigt är likadana. (Bell, 2011). Trost (2012, s. 61–62) menar att det
handlar om att se till att en undersökning inte slumpmässigt påverkats av olika inslag. Ställer
man en konkret fråga som ger ett svar i en situation och ett helt annat svar i en annan situation
är tillvägagångssättet inte tillförlitligt. (Bell, 2011.) I en undersökning av kvalitativt slag är det
betydligt svårare att mäta en undersöknings tillförlitlighet än i en kvantitativ undersökning.
Giltighet, eller validitet, är ett mått på huruvida ett visst tillvägagångssätt ger svar på det man
är ute efter att ta reda på. Ett tillvägagångssätt kan ha hög tillförlitlighet, och ge likadana svar
från gång till gång men låg giltighet, sättet passar inte för det som undersöks. (Bell, 2011; Trost,
2012.) Enligt Bell (2011, s. 118) kunde man fråga sig om en annan forskare, som använder sig
30

Edit Koskinen

av samma tillvägagångssätt, skulle få samma svar. För att stärka sin forsknings tillförlitlighet
och giltighet kan man använda sig av triangulering. Det innebär enligt Stukát (2011, s. 37) att
forskaren använder flera datainsamlingsmetoder, dels för att nå längre men också för att
fördjupa giltigheten och tillförlitligheten. Detta har jag gjort genom att använda mig både av
gruppintervju, enskild diskussion och observation som datainsamlingsmetod. Ett annat sätt att
mäta tillförlitligheten och giltigheten är att berätta för andra vad det är man försöker ta reda på
och be dem ge feedback på frågorna, om de kommer att fungera eller inte. Det är inte en
vattentät lösning, men ger ändå en riktning om hur tillförlitliga och giltiga ens frågor är. (Bell,
2011.) I den här undersökningen har jag tagit dessa aspekter i beaktande genom att be min
handledare kommentera utkast och intervjufrågor innan jag gett mig iväg för att samla in data.
Det finns en del olika faktorer som kan leda till skevhet i en undersökning. I en liten
undersökning, som denna, är det nästan omöjligt att få en icke-skev bild av forskningsresultatet.
En annan fallgrop kan vara forskarens egna engagemang i frågeställningen. Då kan det vara lätt
hänt att man väljer ut litteratur som enbart stämmer överens med de egna uppfattningarna,
använder ett språk som leder läsarna i en viss riktning eller låter egna värderingar påverka
resultatet. (Bell, 2011.) I denna forskning är jag medveten om mitt eget intresse av temat och
har därför varit noga med att välja en bredd av litteratur som inte enbart faller under kategorin
för det jag är intresserad av. Jag har även tagit detta i beaktande genom intervjufrågornas öppna
karaktär, och valt att låta respondenterna utveckla sina svar innan jag gett min egen syn på
saken. Utöver det har jag regelbundet ifrågasatt mig själv, lyssnat på handledarens råd och dragit
slutsatser baserade på det insamlade datamaterialet och inte egna åsikter. Detta för att främja
forskningens reliabilitet och validitet. (Bell, 2011.) Att undersökningen genomförts enbart i en
skola, anser jag inte innebära skevhet i sig, eftersom det är en aktionsforskning och innebär att
problemområdet, lärdomarna och slutsatserna är specifika för sammanhanget oavsett om en
eller flera skolor var representerade. Däremot anser jag att lärarna som bidragit som aktörer i
denna forskning representerar en bredd av slöjdlärare eftersom de dels representerar båda
slöjdinriktningarna, dels representerar båda könen och dels är insatta i ämnet även fast ingen av
dem specifikt utbildat sig till slöjdlärare.
Till de etiska aspekterna hör att alla inblandade är införstådda i varför undersökningen görs
innan den startar, vet vem som kommer att ha tillgång till slutresultatet och vem som har ansvar
för att genomföra rekommenderade förändringar. (Bell, 2006; Cohen, Manion & Morrison,
2011.) Speciellt inom aktionsforskning, där forskningen nästan oundvikligen påverkar de som
31

Edit Koskinen

deltar, är det viktigt att hålla sig till etiska regler som att be om tillåtelse, skydda deltagarnas
anonymitet och hålla information konfidentiellt. Detta kan även vara avgörande för vilka
framsteg som kan göras i forskningen, eftersom det är viktigt att de som deltar känner sig trygga.
(Bell, 2011; Cohen et al. 2011; Denscombe, 1998.) Själva genomförandet av observation i
klassrummet hålls inom skolans verksamhet och därför har jag inte behövt godkännande från
någon annan än skolans rektor, lärarna och min egen handledare. I intervjusituationer kan man
ta de etiska aspekterna både genom inspelning och transkribering av intervjuerna. Detta bidrar
till att forskaren kan ägna full uppmärksamhet åt det som sägs, och stärker på så sätt även
reliabiliteten och validiteten, eftersom intervjuaren annars kan påstå vad som helst. För den
etiska aspekten är det bra att man behåller inspelning och redovisning tills projektet är klart,
ifall någon vill kontrollera det resultatet påstår. (Bell, 2011.) Detta har jag tagit i åtanke i min
undersökning.

32

Edit Koskinen

5 Resultatredovisning
I det här kapitlet presenteras undersökningens resultat i ordningsföljd enligt undersökningens
forskningsfrågor. Resultaten åskådliggörs med hjälp av tabeller och de olika kategorierna
beskrivs sedan närmare i texten. De olika faserna representerar i vilket skede av undersökningen
resultatet framkommit. Fas 1 syftar på den första utvärderingen av utgångsläget, som baserar
sig på den inledande gruppintervjun. Fas 2 syftar på den andra utvärderingen, efter prövad plan,
som innefattar observation och intervju efter genomförande av kamratrespons under
slöjdlektioner samt den avslutande diskussionen tillsammans med respondenterna. I slutet av
kapitlet sammanfattas undersökningens resultat.

5.1 Lärares upplevelser av fördelar med kamratrespons i slöjdämnet
Resultatet för första forskningsfrågan visar att lärares upplevelser av fördelar med användning
av kamratrespons i slöjdämnet är att den: synliggör lärandeprocessen, sker naturligt, understöds
av naturligt samarbete och förtroende, kan genomföras muntligen, är aktuell och direkt
applicerbar. Utöver detta är fördelarna att den: motiverar och inspirerar eleverna, ger ett roligt
inslag under lektion, breddar och fördjupar lärandet, bidrar till självinsikt kring det egna
lärandet och utvecklar tro på den egna förmågan. Resultatet åskådliggörs i tabell 1.1 och
kategorierna beskrivs ytterligare i texten nedan.
Tabell 1. Upplevda fördelar av kamratrespons i slöjdämnet
Upplevda fördelar:

Fas 1

Fas 2

1. Synliggör lärandeprocessen

x

x

2. Sker naturligt

x

x

3. Kan genomföras muntligen

x

4. Är aktuell och direkt applicerbar

x

x

5. Understöds av naturligt samarbete och förtroende

x

x

6. Motiverar och inspirerar

x

x

7. Ger ett roligt inslag under lektion

x

8. Breddar och fördjupar lärandet

x

x

9. Bidrar till självinsikt kring det egna lärandet

x

x

10. Utvecklar tro på den egna förmågan.

x

33

Edit Koskinen

Fas 1 – Utvärdering av utgångsläget
I den inledande gruppintervjun med respondenterna framkommer att en av fördelarna med
användning av kamratrespons i slöjdämnet är att verksamheten i sig är synlig. När eleverna
tillverkar produkter som vartefter dokumenteras är det enkelt att se hur processen framskrider.
Att ta emot kamratrespons kan också hjälpa eleverna att se sin egen och andras lärandeprocess.
Detta innebär både att kamratrespons kommer mer naturligt och att den kan vara till direkt nytta
för mottagaren. Enligt respondenterna kan en naturlig kamratrespons i slöjdämnet ta sitt uttryck
både genom uppmuntran och vägledning på detaljnivå: “Wow, vad långt du har kommit och
vad fint det blir!” eller “Om du blandar de här färgerna kan du få samma nyans som på bilden!”
Om förtroendet och gruppdynamiken är bra är en fördel med kamratrespons i slöjdämnet att
eleverna lyssnar på varandras åsikter. Respondenterna är eniga om att det märks på eleverna
när de fått uppmuntrande kamratrespons av varandra. Detta blir en fördel eftersom
kamratrespons då bidrar till att lyfta elevernas motivation och inspiration till att fortsätta
slöjdprocessen. I den inledande diskussionen lyfts även fram att en fördel med användning av
kamratrespons i slöjdämnet är att den breddar lärandet. När en elev lär sig förklara åt en
klasskompis blir det en “win win situation” i och med att den ena får hjälp att komma vidare
och den andra repeterar sin egen kunskap. Respondenterna menar också att eleverna lär sig
bättre när de får diskutera sig fram, genom att till exempel klura ut vad som gått fel när spiken
blev sned. Kamratrespons i form av diskussion i slöjdämnet har alltså även den fördelen att den
kan leda till självinsikt och en medvetenhet kring det egna lärandet.
Fas 2 – Utvärdering efter prövad plan
Under genomförande av kamratrespons och observation av klassrumssituation framträder
följande resultat angående upplevda fördelar med användning av kamratrespons i slöjdämnet.
Kamratrespons kommer naturligt genom elevernas arbete i slöjdämnet och fungerar som bäst
när eleverna är inne i arbetet och responsen är aktuell för dem. Om det finns ett förtroende
eleverna emellan, möjliggör slöjdämnet ett naturligt samarbete där eleverna hjälper varandra.
Som motsats till teoretiska ämnen är en fördel med slöjdämnet att det är praktiskt och innebär
att kamratrespons ofta ges muntligen. Detta anses av respondenterna som en fördel då det är
skönt för eleverna att slippa skriva ner sina kommentarer. En fördel med muntlig kamratrespons
i slöjdämnet är även att naturliga frågor och följdfrågor uppkommer i arbetssituationen. “Hur
skulle man göra det här?” och “Fick man köra över knappnålarna?”

34

Edit Koskinen

Fler fördelar som framkommer angående användning av kamratrespons i slöjdämnet är att den
kan hjälpa eleverna att hålla upp motivationen till uppgiften. Kamratrespons i slöjdämnet kan
hjälpa att väcka intresse för ett nytt arbetsområde och få inspiration att smitta av sig. En annan
upplevd fördel med användning av kamratrespons i slöjdämnet är helt enkelt att det är roligt
och givande även för läraren. En av respondenterna säger att det innebär en “möjlighet att se
eleverna reflektera över arbetet på ett annat sätt än jag vanligen gör.”
Användning av kamratrespons i slöjdämnet anses även i denna fas ha den fördelen att elevernas
lärande breddas. När eleverna funderar på uppgifter tillsammans, får tid att tänka efter,
formulera själv och utveckla svar blir insikten djupare än om läraren står föreläser. Det här
bidrar till ett mer elevcentrerat lärande som kan utveckla elevernas eget tänk och
självförtroende. På så sätt anser respondenterna att användning av kamratrespons i slöjdämnet
är fördelaktigt eftersom det bidrar med ett värdefullt moment för elevernas inlärning i
undervisningen.
Sammanfattning
Överlag överensstämmer respondenternas upplevelser vid den första utvärderingen (fas 1) med
de upplevelser som identifierades vid den andra utvärderingen (fas 2). Upplevda fördelar som
tillkom under den andra utvärderingen var att kamratrespons i slöjdämnet kan genomföras
muntligen, ger ett roligt inslag under lektionen och utvecklar elevers tro på den egna förmågan.
De övergripande upplevda fördelarna som kommer fram genom intervju och observation är (2)
att kamratrespons sker naturligt, (6) att kamratrespons motiverar och inspirerar och (8) att
kamratrespons bidrar till att bredda och fördjupa lärandet.

5.2 Lärares upplevelser av utmaningar med kamratrespons i
slöjdämnet
Resultatet för den andra forskningsfrågan visar att lärares upplevelser av utmaningar med
kamratrespons i slöjdämnet är: gruppdynamikens, personkemins och klassrumssituationens
inverkan. Elevers icke-förståelse av arbetsuppgiften, ovana att använda kamratrespons, låg
tilltro till den egna förmågan, olika förutsättningar att ge och ta emot kamratrespons samt
beaktandet av elever med specialbehov. Utöver det även utmaningar med ojämnhet, skevhet
eller att responsen uteblir, risken att sänka elevers motivation samt risk för felinlärning.
Resultatet åskådliggörs i tabell 1.2 och kategorierna beskrivs ytterligare i texten nedan.

35

Edit Koskinen

Tabell 2. Upplevda utmaningar av kamratrespons i slöjdämnet
Upplevda utmaningar:
1. Gruppdynamikens och personkemins inverkan

Fas 1

Fas 2

x

x

2. Klassrumssituationen

x

3. Elevers icke-förståelse av arbetsuppgiften

x

4. Elevers ovana att använda kamratrespons

x

5. Elevers olika förutsättningar att ge och ta emot kamratrespons x

x

6. Ojämnhet, skevhet eller att responsen uteblir

x

x

7. Risken att sänka elevers motivation

x

8. Felinlärning

x

9. Låg tilltro till den egna förmågan

x

10. Beaktandet av elever med specialbehov

x

Fas 1 – Utvärdering av utgångsläget
I den inledande diskussionen kring vilka upplevelser lärare har om utmaningar med användning
av kamratrespons i slöjdämnet läggs en stor betoning på gruppdynamikens inverkan. Gruppens
klimat och personkemin eleverna emellan kan antingen hjälpa eller stjälpa resultatet för
kamratresponsens inverkan. Respondenterna menar att utmaningen ligger i att lyckas få en bra
stämning i klassen. Detta är inget som händer av sig själv och det kan räcka med att en elev har
en dålig dag för att påverka de övriga negativt.
En annan utmaning lärarna ser med användning av kamratrespons i slöjdämnet är elevernas
olika förutsättningar att ge och ta emot kamratrespons. Här nämns en utmaning i att förhindra
att kamratrespons består av negativa kommentarer, hånskratt eller kritik. Kamratrespons som
är negativt laddad riskerar att leda till modlöshet eller att eleverna “tappar suget” att jobba
vidare. Men det finns också en utmaning i att få eleverna att ta till sig den positiva
kamratrespons de får. Det är svårt att veta hur eleverna upplever kamratrespons av olika
karaktär och detta ses som en av utmaningarna med att använda kamratrespons i slöjdämnet.
I tillägg till detta finns en utmaning med att kamratrespons ofta blir ojämn eller skev. Av olika
orsaker kan en del elever ge respons som består av uttryck som “bra!” eller “fin”, vilket inte
säger mycket, medan andra ger ingående respons på detaljnivå. Ytterligare en utmaning kan
36

Edit Koskinen

vara att kamratrespons i någon grupp uteblir på grund av att eleverna pratar om något helt
annat.
Fas 2 – Utvärdering efter prövad plan
Under diskussion och observation av klassrumssituation framträder följande resultat angående
upplevda utmaningar med användning av kamratrespons i slöjdämnet. Gruppdynamiken och
personkemin eleverna emellan kan vara en utmanande aspekt om de inte fungerar eller blir
ojämna. Då kan utmaningen ligga i att kamratresponsen består av ett “munhuggande” alternativt
att eleverna förblir tysta. Att jobba med sina bästa vänner i kamratrespons i slöjden kan också
innebära en liknande utmaning eftersom eleverna då riskerar att antingen höja eller sänka sin
nivå på respons. Det ligger en upplevd utmaning i att få eleverna att genomföra kamratrespons
seriöst vilket hör ihop med utmaningen att kamratresponsen blir ojämn. Här tillägger en
respondent att det finns en utmaning i att ge rättvis kamratrespons åt elever med specialbehov
eller individuell läroplan.
En annan utmaning som kommer fram under den andra fasen av undersökningen är den
“bökiga” klassrumssituation som lätt uppkommer i slöjdämnet. Om eleverna har svårt att sitta
still på grund av det praktiska ämnet kan ljudnivån bli allt högre, vilket gör att eleverna kan bli
mindre mottagliga för instruktioner och resultera i något som en av respondenterna benämner
“kaos”. Detta kan då påverka kamratresponsen negativt.
Vidare utmaningar som upplevs i samband med kamratrespons i slöjdämnet är att försäkra sig
om att eleverna vet vad de ska göra och på så sätt även vet hur de kan ge respons åt varandra.
Om denna insikt fattas kan kamratresponsen bestå av att eleverna gissar, vilket i sin tur kan leda
till felinlärning. Utmaningen ligger i att få eleverna att tro på sig själva, så att de inte alltid
behöver dubbelkolla med läraren. Till detta hör även elevernas ovana att jobba med
kamratrespons i slöjdundervisningen. Här krävs en del träning för att få eleverna att använda
detta redskap på ett sätt som blir gynnsamt.
Sammanfattning
Under den första utvärderingen (fas 1) nämndes fyra kategorier av utmaningar med användning
av kamratrespons i slöjdämnet. Dessa identifierades även under den andra utvärderingen (fas
2), med undantag för kategori 7, risken att sänka elevers motivation. Under den andra
utvärderingen tillkom följande utmaningar: klassrumssituationen, elevers icke-förståelse av
37

Edit Koskinen

uppgiften, elevers ovana att använda kamratrespons, felinlärning, låg tilltro till den egna
förmågan och beaktandet av elever med specialbehov. De övergripande upplevda utmaningarna
som kommer fram genom intervju och observation är (1) gruppdynamikens och personkemins
inverkan och (5) elevers olika förutsättningar att ge och ta emot respons.

5.3 Lärares upplevelser av uppgifter som handledare av kamratrespons
i slöjdämnet
Resultatet för den tredje forskningsfrågan visar att lärares upplevelser av uppgifter som
handledare av kamratrespons i slöjdämnet är att: skaffa egen kunskap på området, planera och
avsätta tid för respons i undervisningen, beakta de sociala aspekterna och gruppdynamiken,
strukturell planering, tydliggöra kriterier för uppgiften, utrusta eleverna med verktyg för
kamratrespons, ge tid att träna på respons, observera, påminna och handleda i situationen samt
att dokumentera. Resultatet åskådliggörs i tabell 1.3 och kategorierna beskrivs ytterligare i
texten nedan.
Tabell 3. Upplevda uppgifter som handledare av kamratrespons i slöjdämnet
Upplevda uppgifter:

Fas 1

Fas 2

1. Planera och avsätta tid för respons i undervisningen

x

x

2. Skaffa egen kunskap på området

x

x

3. Beakta de sociala aspekterna och gruppdynamiken

x

4. Strukturell planering

x

x

5. Tydliggöra kriterier för uppgiften

x

x

6. Utrusta eleverna med verktyg för kamratrespons

x

x

7. Ge tid att träna på respons

x

8. Observera, påminna och handleda i situationen

x

x

9. Dokumentera

x

x

Fas 1 – Utvärdering av utgångsläget
En av de upplevda uppgifterna som ligger på läraren som handledare av kamratrespons i
slöjdämnet är att förbereda och medvetandegöra sig själv om detta arbetssätt. I diskussionen
framkommer att det mycket handlar om ett tankesätt som behöver appliceras hos läraren, att
38

Edit Koskinen

tänka på kamratrespons som en kontinuerlig och naturlig process av lärandet och att se till att
den säkert kommer med i slöjdundervisningen.
En av de konkreta handledande uppgifterna med kamratrespons i slöjdämnet är en
förhandsplanering. Som att förbereda material och dela in eleverna i färdiga grupper. Förutom
detta upplever lärarna att de som handledare har uppgiften att tydliggöra kriterier för
uppgifterna så att eleverna vet vad de ska se på när de ger varandra kamratrespons. Här nämns
även vikten av att hålla instruktionerna enkla och kortfattade. Förutom detta är en av de
upplevde handledande uppgifterna att ge eleverna verktyg för kamratrespons i form av exempel
på ord och meningar att använda. Som handledare behöver man inte servera alla svar, men
öppna upp för diskussion kring vad man kan och inte kan säga åt kompisen, vad man kan tänka
på för att kompisen inte ska ta illa upp, vilka gester och miner som inte passar sig, med
mera. Här kommenteras även att handledaren har en kontinuerlig uppgift i att påminna och säga
till om dessa saker. En annan upplevd uppgift som handledaren har vid användning av
kamratrespons i slöjdämnet är att dokumentera och observera situationen från sidan, för att ta
in vad eleverna pratar om, hur det går och för att vid behov ge input.
Fas 2 – Utvärdering av prövad plan
Under diskussion och observation av klassrumssituation framträder följande resultat angående
upplevda uppgifter för läraren som handledare av kamratrespons i slöjdämnet. Att tänka på de
sociala aspekterna anses som en av lärarens handledande uppgifter. Här poängteras främst att
tänka ut och dela in grupper eller par på förhand för att undvika elevbestämda grupperingar. En
annan uppgift som hör ihop med detta är att lära känna gruppen och iaktta gruppdynamiken för
att kunna avgöra elevernas lärandenivå och välja metod för kamratrespons.
I den andra fasen nämns även lärarens uppgift i att förbereda sig själv på kamratrespons genom
bland annat fortbildning, intresseutveckling, förberedelse utanför skoltid samt kollegialt
samarbete och utbyte av idéer. Det är en oundviklig men viktig uppgift som handledare att se
till att kamratrespons får plats i slöjdämnet, så att eleverna får möjlighet att reflektera över sitt
eget och andras lärande. Trots att detta kan upplevas som utmanande i och med att tiden sällan
räcker till, konstateras dock att kamratrespons kräver mindre förberedelse av läraren när man
väl tänkt igenom och genomfört konceptet en gång.
Andra upplevda uppgifter är strukturell förberedelse som innefattar bland annat: att avgöra om
kamratresponsen ska ges muntligt eller skriftligt, bestämma tidpunkt för kamratrespons,
39

Edit Koskinen

förbereda material, fundera igenom klassrummets upplägg och var kamratrespons ska ges, göra
en lista på stödfrågor eller stödord och skriva instruktioner på tavlan. Utöver detta visar
resultatet att en av de upplevda uppgifterna som handledare är att ge redskap för kamratrespons
genom att träna på ord och meningar att använda, ställa frågor kring produktens planering, se
till att eleverna vet vad de ska göra, tydliggöra hur och när kamratresponsen ska ges,
exemplifiera och beskriva.
Ytterligare har handledaren uppgiften att observera och avläsa kamratrespons-situationen.
Genom att lyssna på elevernas tankar har läraren som handledare också större möjlighet att
upptäcka eller förhindra negativa eller kritiska kommentarer. Slutligen poängteras att en viktig
uppgift som handledare är att ge mer ansvar åt eleven, så att hen får möjlighet att inse vad som
åstadkommits eller var bättring borde ske.
Sammanfattning
Resultatet för uppgifter som lärare upplever att de har, som handledare av kamratrespons i
slöjdämnet är liknande vid studiens första och andra utvärdering (fas 1 & fas 2). Två kategorier
som tillkommer vid den andra utvärderingen är att (3) beakta de sociala aspekterna och
gruppdynamiken samt (7) att ge eleverna tid att träna på kamratrespons. Sammanfattningsvis
är de övergripande upplevda uppgifterna som handledare av kamratrespons (3) att beakta de
sociala aspekterna och gruppdynamiken samt (4) att strukturellt planera för kamratresponsens
genomförande.

40

Edit Koskinen

6 Diskussion
Det här kapitlet inleds med en resultatdiskussion kring undersökningens resultat i relation till
syftet, forskningsfrågorna och den tidigare forskning som beskrivs i teorikapitlen. Sedan följer
en metoddiskussion kring studiens metodval, val av respondenter, datainsamlingsmetod,
genomförande, analysmetod samt reliabilitet, validitet och etik. Till sist sammanfattas studiens
slutsatser i en avslutande diskussion och ger förslag till fortsatt forskning inom temat.

6.1 Resultatdiskussion
Med grund i tidigare forskning, som jag beskriver i teorikapitlen, hade jag från och med
undersökningens början skapat mig en uppfattning om vilka fördelar, utmaningar och
handledande uppgifter som finns i samband med användning av kamratrespons. Genom att
testning av kamratresponsmetoder i slöjdämnet, har jag kunnat jämföra den tidigare teorin med
de iakttagelser som gjorts under datainsamling för denna studie.

Överlag finns det många likheter mellan den tidigare forskning och det resultat som denna
studie presenterar angående användning av kamratrespons. De upplevelser som beskrivs av
respondenterna vid den första utvärderingen har även likheter med de upplevelser som beskrivs
vid den andra utvärderingen. Att resultaten i den första utvärderingen och den andra
utvärderingen till stor del liknar varandra, anser jag ha att göra med respondenternas tidigare
erfarenheter av kamratrespons. De var redan till en del insatta i vilka fördelar, utmaningar och
handledande uppgifter som finns inom området och därför blev den andra utvärderingen av mer
bekräftande slag. Men även några nya insikter tillkom. Att respondenterna hade erfarenhet av
kamratrespons är i sig ingen nackdel för resultatets del och jag skulle heller inte säga att det
tyder på skevhet i undersökningen. Däremot stärks och breddas resultatet som framkommer i
den andra utvärderingen det som sagts under den första.
De olikheter som finns gällande den tidigare forskningen och resultatet i denna studie har att
göra med slöjdämnet. Det är den specifika inriktningen som ger specifika och till viss del
varierande svar på frågor kring fördelar, utmaningar och handledande uppgifter för
kamratrespons. Här följer en diskussion kring de likheter eller olikheter som kan avläsas från
resultatet i relation till tidigare forskning som beskrivs i teorikapitlet.

41

Edit Koskinen

Lärares upplevelser av fördelar med kamratrespons i slöjdämnet
I likhet med tidigare forskning om kamratrespons, som beskrivs i teorikapitlet i denna
avhandling, är en av de tydliga fördelarna med användning av kamratrespons i slöjdämnet att
den möjliggör en direkt respons på elevers arbete (jfr. Hansen & Liu, 2003). En annan
framträdande fördel, som även nämns i teorikapitlet, är att kunskaper förstärks och en djupare
inlärning kan ske när elever engagerar sig i samma material flera gånger (jfr. Ambrose, 2010;
Sivenbring 2017).
Både Nottingham och Nottingham (2017, s. 57) samt Hattie och Clarke (2019, s. 118) menar
att det inom kamratrespons är eftersträvansvärt att genomföra denna muntligen, eftersom det
frigör mer tid. Detta är något som respondenterna för denna studie också kommenterar som en
av fördelarna med kamratrespons i slöjdämnet. Dels för att responsen kan ske mer naturligt så,
men också för att tillföra en variation till många teoretiska ämnen, där eleverna skriver mycket.
Detta att slöjdämnet är väldigt praktiskt är en aspekt som skiljer sig från andra ämnen och blir
till fördel för användning av kamratrespons bland annat eftersom den kan ske naturligt mellan
eleverna, utan att läraren ens instruerar den.
Lärares upplevelser av utmaningar med kamratrespons i slöjdämnet
Vad gäller upplevda utmaningar med kamratrespons i slöjdämnet finns det också likheter i
respondenternas svar och tidigare forskning inom kamratrespons. Bland annat förtroendet
mellan elever, klassrummets klimat, och elevernas kunskap om och träning i att ge och ta emot
respons hör till dessa (jfr. Dann, 2014; Hjort & Furenhed, 2016). Smith (2017, s. 183) säger att
det inte är förutsatt att alla elever är lika motiverade att ge sin bästa möjliga respons. Detta är
något som understöds och kan understrykas, både av mig som observatör och respondenternas
kommentarer, genom denna undersökning. Som Tetler och Baltzer (2011, s. 334) konstaterar,
är de sociala aspekterna otroligt viktiga när det kommer till att ge respons. Av min egen
observation kan jag konstatera att det finns en verklig utmaning i att dela in eleverna i grupper
eller par som fungerar. Förslagsvis anser respondenterna för denna studie att det är bättre att
låta eleverna jobba i grupper bestämda av läraren, än att de jobbar tillsammans med sina närmsta
vänner. Men i vissa fall kan det också vara fördelaktigt att låta eleverna själva välja par eller
grupper om tilliten blir högre. I såna fall kan samarbetet flyta på smidigare och eleverna har
mer direkt nytta av ärlig kamratrespons. Detta är förstås svårt att avgöra, vilket gör att det
sociala klimatet placeras under kategorin utmaningar vid användning av kamratrespons i
42

Edit Koskinen

slöjdämnet. Trots att det praktiska med slöjdämnet i föregående forskningsfråga nämndes som
en fördel är det definitivt också en utmaning eftersom klassrumssituationen i detta praktiska
ämne även kan bidra till en högre oro bland eleverna. Vilket kan leda till att de inte tar uppgiften
seriöst eller helt enkelt inte uppfattar vad som ska göras.
Lärares upplevelser av uppgifter som handledare av kamratrespons i slöjdämnet
Vid analys av data för denna studie framkommer även likheter angående lärarens uppgifter som
handledare vid användning av kamratrespons. Till dessa hör att beakta de sociala aspekterna,
att tydliggöra kriterier för responsen och att avsätta tid för att träna på denna (jfr. Nottingham
& Nottingham, 2017; Philippakos, 2017). Philippakos (2017, s. 21) menar att två viktiga
aspekter som handledare är att tydliggöra bedömningskriterierna och att ge eleverna tid att träna
på respons. Genom observation av användning av kamratrespons i slöjdämnet kan jag hålla
med om detta och konstaterar att de tydliggörande uppgifterna som handledare är väldigt
viktiga, inte minst inom slöjdämnet. I respondenternas svar framkommer också att många av
de handledande uppgifterna består i att planera, förbereda och tydliggöra för eleverna. Detta är
arbete som läraren som handledare bör tänka igenom och ofta utföra innan lektionen börjar. När
läraren som handledare har tänkt igenom undervisningen och målet med kamratrespons, har
hen också större möjlighet att förmedla detta tydligt och klart åt eleverna. När eleverna vet vad
som ska göras har också kamratresponsen större möjlighet att bli till nytta för
mottagaren. Därför behövs också tid och kontinuerlig träning av kamratrespons.

6.2 Metoddiskussion
Aktionsforskning som ansats fungerade bra för den här undersökningen, kan jag konstatera.
Aktionsforskningen gav en bred och kvalitativ insyn i temat i och med att jag själv fick vara
med som en del av forskningen. Eftersom jag inte hade testat tillvägagångssättet tidigare fick
jag lära mig efter hand, vilket kan ha inverkat på tydligheten under själva undersökningen.
Däremot tror jag inte att resultatet påverkats av denna aspekt.
Som datainsamlingsmetod använde jag mig av gruppintervju, enskild intervju och observation.
Både gruppintervjun och de enskilda intervjuerna, som hölls korta efter lektionen, hade en
öppen karaktär vilket innebar att jag som forskare till viss mån deltog och kom med input i
diskussionen. Detta bidrog till en breddad diskussion där jag tillsammans med respondenterna
kunde bolla tankar. I efterhand, när ser jag på det som kom fram vid intervjun och användes i
resultatet, kan jag konstatera att mina intervjufrågor kunde varit mer fokuserade. Samtidigt
43

Edit Koskinen

anser jag att det var ett bra beslut att bredda diskussionen kring kamratrespons i början för att
få in fler tankar och skaffa en helhetsöverblick av temat. Jag anser heller inte detta ha påverkat
studiens resultat.
I och med testningen av olika kamratresponsmetoder i slöjdämnet fungerade jag som
observatör. Efter lektionerna hade jag en kort intervjudiskussion med läraren om upplevelserna.
Det var bra att hålla denna direkt efteråt för att inte glömma det upplevda. Ibland kunde lärarens
kommentarer kring upplevelsen vara något avvikande från hur jag upplevde att situationen gått
till. Detta var också orsaken till att jag ville vara med som observatör, för att kunna jämföra
upplevelser och få en bredare och mer realistisk överblick av situationen.
Angående undersökningens avgränsning, som innebar två respondenter från samma skola,
anser jag i detta fall att den var realistisk och passlig för den tid och de resurser som fanns till
förfogande. Fördelaktigt var även att skolans lärarlag var intresserade av att delta i studien. Man
kan fundera på huruvida det var en fördel eller nackdel att dessa lärare råkade vara ganska
införstådda i temat kamratrespons. Hade aktionsforskningen gjorts med lärare som var helt
oinsatta på området, hade kanske en större utveckling kunnat ske samtidigt som det också
kunnat kräva mera förberedelse och större förändring av lärarnas vanliga arbetssätt. Samtidigt
var lärarnas förståelse för temat något varken de själva eller jag hade reflekterat över på förhand.

6.3 Avslutande diskussion och förslag till fortsatt forskning
Genom denna aktionsforskning angående lärares upplevelser av kamratrespons i slöjdämnet har
jag, förutom att fått svar på studiens syfte och forskningsfrågor skapat mig en uppfattning över
hur jag som lärare kan använda kamratrespons i slöjdämnet. Det har på många sätt varit givande
att genomföra en aktionsforskning, dels med tanke på mitt eget och respondenternas lärande
kring det undersökta temat och dels med tanke på insikter kring själva forskningsprocessen.
Angående undersökningens syfte, att ta reda på lärares upplevelser av kamratrespons i
slöjdämnet, handlar lärdomarna från denna aktionsforskning övergripande om att det finns
många sociala och organisatoriska aspekter att beakta. Gruppklimatet, övning i att ge och ta
emot respons samt tydlighet i instruktionerna för denna är avgörande aspekter för hur lyckad
kamratrespons i slöjdämnet blir. Forskningens resultat har flera likheter med tidigare forskning
inom temat kamratrespons. Det som kan tilläggas som övergripande observation i denna studie
är att slöjdämnet i sig erbjuder fina förutsättningar för att använda kamratrespons. En stor fördel
med användning av kamratrespons i slöjdämnet är, som redan nämnts i denna avhandling, att
44

Edit Koskinen

den ofta naturligt blir väldigt aktuell i och med den praktiska verksamheten. Här kommer
kamratrespons okonstlat eleverna emellan genom olika frågor och kommentarer genom olika
skeden av slöjdprocessen. Resultatet i denna studie visar dock att slöjdens praktiska
verksamhetsform innebär både fördelar och utmaningar.
Angående kamratrespons menar Hjort och Furenhed (2016, s. 170) att det till stor del handlar
om ett nytt förhållningssätt till lärandet, där läraren tar ett steg tillbaka för att ge eleverna
utrymme att tänka igenom sin egen och kamraternas lärandeprocess. En av respondenterna i
denna studie uttryckte det på liknande sätt och sa att läraren behöver våga ge mer ansvar åt
eleverna, så att de får möjlighet att själva upptäcka vad de åstadkommit eller var förändring
borde ske. En övergripande lärdom kring kamratrespons är också att den behöver vara aktuell
för att komma till nytta. Det finns ingen idé med att klämma in kamratrespons bara för att “man
borde ha med det”.
Efter reflektion kring detta varv av aktionsforskning är mitt förslag till fortsatt forskning att
utveckla lärares redskap för att förbereda elever på kamratrespons. Hur gör man rent praktiskt
för att främja gruppklimat, tydlighet och övning i att ge och ta emot respons? Min uppfattning
är att många lärare upplever tidsbrist som en orsak att inte utveckla kamratrespons. Om man
testar kamratrespons en gång och märker att momentet kändes väl krävande utan att egentligen
ge något synligt positivt resultat tror jag risken är stor att man som lärare väljer att istället
fortsätta med “klassisk” lärarcentrerad undervisning. Därför kunde det vara intressant att se på
hur man som handledare av kamratrespons i slöjdämnet kan förbereda för kamratrespons på ett
sätt som gynnar eleverna och samtidigt inte är alltför energikrävande av lärarna. Här tror jag
igen det handlar om ett förändrat tankesätt kring undervisningen. Insikten om att det inte är
mycket som behöver läggas till utan att snarare se på, förenkla eller justera det som redan finns
för att gynna elevernas trivsel och lärande. Nästa varv i aktionsforskningscyklen angående
kamratrespons i slöjdämnet kunde förslagsvis tangera följande aspekter: Hur man ytterligare
kan främja kamratresponsens kvalité, hur man kan applicera verktyg för de sociala,
tydliggörande och förberedande aspekterna och hur man som lärare kan förbereda både sig själv
och eleverna på att vara redo för respons.

45

Edit Koskinen

Litteraturförteckning
Ambrose, m. fl. (2010). How learning works. San Francisco CA: Jossey-Bass.
Aspelin, J. & Persson, S. (2011). Om relationell pedagogik. Malmö: Gleerups.
Bell, J. (2011). Introduktion till forskningsmetodik (4:e upplagan). Lund: Studentlitteratur.
Bronfenbrenner, U. (1999). Environments in developmental perspective: Theoretical and
operational models. Washington, DC, US.: American Psychological Association.
Cohen, L., Manion, L., & Keith, M. (2011). Research Methods in Education (7th ed.).
London; New York: Routledge.
Dann, R. (2014). Assessment as learning: blurring the boundaries of assessment and learning
for theory, policy and practice. Assessment in Education: Principles, Policy &
Practice, 21, s. 149–166.
Denscombe, M. (2016). Forskningshandboken. För småskaliga forskningsprojekt inom
samhällsvetenskaperna (3 uppl.). Lund: Studentlitteratur.
Dweck, C. (2015). Mindset: du blir vad du tänker. Stockholm: Natur & Kultur.
Farrell, P. (2004). Making inclusion a reality for all. School Psychology International 25, 1, s.
5–19.
Fejes, A. & Thornberg, R. (2009). Handbok i kvalitativ analys. Stockholm: Liber.
Hansen, J. G. (2003). Guiding principles for effective peer response. ELT Journal , 59(1).
Hattie, J. (1987). Identifying the salient facets of a model of student learning: a synthesis of
meta-analyses. International Journal of Educational Research, 11, s. 187–212.
Hattie, J. & Clarke, S. (2019). Feedback, så återkopplar du i klassrummet. Stockholm: Natur
& Kultur.
Hattie, J. & Yates, G. (2014). Hur vi lär. Synligt lärande och vetenskapen om våra
lärprocesser. Stockholm: Natur & kultur.
Hilmola, A. & Lindfors, E. (2017). Pupils’ performance in managing the holistic craft
process. Techne Serien A: 24(1), s. 29–41.
Hjort, S. & Furenhed, A. (2016). Effektiv undervisning - meningsfullt lärande. Stockholm:
Natur & kultur.
Holm, E. & Widén, L. (2017). Lärarens guide till slöjd. Teori, praktik, bedömning.
Stockholm: Natur & Kultur.
46

Edit Koskinen

Hoxby, C. M. (2002). The Power of Peers. Education next, s. 57–61.
Hwang, P. & Nilsson, B. (2014). Grupp-psykologi: För skola, arbetsliv och fritid. Stockholm:
Natur & Kultur.
Ihatsu, A.-M. (2002). Making Sense of Contemporary American Craft. Joensuun yliopisto:
Kasvatustieteellisiä julkaisuja No. 127.
Kluger, A. N. & DeNisi, A. (1996). The effects of feedback interventions on performance: A
historical review, a meta-analysis, and a preliminary feedback intervention theory.
Psychological Bulletin, 199 (2), s. 254.
Laws, S. (2003). Research for Development: A practical Guide. London: Sage.
Lepistö, J. & Lindfors, E. (2015). From Gender-segregated Subjects to Multi-material Craft:
Craft Student Teachers Views on the Future of the Craft Subject. Hämtad från
FormAkademisk, 8(3): https://doi.org/10.7577/formakademisk.1313
Lindfors, L. (1995). Slöjdfostran i kulturkampen. Del 2, En översikt av slöjdpedagogikens
utvecklingshistoria i ett finländskt perspektiv. Vasa: Åbo Akademi.
Lindström, L. (2008). Estetiska lärprocesser om, i, med och genom slöjd. KRUT nr. 133–134,
s. 57–68.
McNiff, J. & Whitehead, J. (2011). All you need to know about action research. London:
Sage.
Mitchell, D. (2008). What really works in special and inclusive education - using evidence
based teaching strategies. London: Routledge.
Nottingham, J. (2014). Uppmuntra lärande. Stockholm: Natur & Kultur.
Nottingham, J. & Nottinghan, J. (2017). Utmanande återkoppling - som för dina elevers
lärande framåt. Stockholm: Natur & kultur.
Philippakos, Z. A. (2017). Giving Feedback: Preparing Students for Peer Review and Selfevaluation. The Reading Teacher, 71(1), s. 13–22.
Porko-Hudd, M. P. (2018). Common and holistic crafts education in Finland. Techne Serien
A: 25(3), s. 26–38.
Punch, K. (1998). Introduction to Social Research: Quantitative and Qualitative Approaches.
London: Sage.
Pöllänen, S. (2009, 3 28). Contextualising Craft: Pedagogical Models for Craft Education.
Journal compilation, s. 249–259.
47

Edit Koskinen

Rönnerman, K. (2004). Aktionsforskning i praktiken - erfarenheter och reflektioner. Lund:
Söderströms.
Seitamaa-Hakkarainen, P. (2000). The Weaving- Design Process as a Dual-Space Search.
University of Helsinki: Department of Home Economics and Craft Science, Research
report No. 6.
Sivenbring, J. (2017). Kamratrespons som formativ bedömning för lärande - En analys av
kamratresponstexter på lärarutbildningen. Högre utbildning, 7(1).
Smith, D. A. (2017). Collaborative Peer Feedback. International Conference Educational
Technologies 2017, (s. 183–186). Singapore.
Snowball, J. D. (2013). Dancing with the devil: formative peer assessment and academic
performance. Higher Education Research & Development, 32, s. 649–659.
Somervell, H. (1993). Issues in Assessment, Enterprise and Higher Education: the case for
self‐ peer and collaborative assessment. Assessment & Evaluation in Higher
Education, 18, s. 221–233 .
Stukát, S. (2011). Att skriva examensarbete inom utbildningsvetenskap. Lund:
Studentlitteratur.
Svenska Akademien. (2020, 05 14). Svenska Akademiens Ordbok. Hämtad från
https://www.saob.se/artikel/?seek=Slöjd&pz=1
Söderström, Å. (2004). Aktionslärande som pedagogisk kompetensutveckling. Ingår i K.
Rönnerman (Red.) Aktionsforskning i praktiken - erfarenheter och reflektioner, s. 93–
109. Lund: Söderströms.
Tetler, S. (2011). The Climate of Inclusive Classrooms: the pupil perspective. London Review
of Education, 9(3), s. 333–344.
Tiller, T. (1999). Aktionslärande. Lund: Studentlitteratur.
Topping, K. (2005). Trends in Peer Learning. Educational Psychology: An international
Journal of Experimental Educational Psychology, 25, s. 631–645.
Trost, J. (2012). Enkätboken. Lund: Studentlitteratur.
Utbildningsstyrelsen. (2014). Grunderna för läroplanen för den grundläggnade utbildningen
2014. Helsingfors: Utbildningsstyrelsen.
Vetenskapsrådet. (2015). Vetenskapsrådets rapporter. Vetenskapsrådets kartläggning av
forskningsresultat med relevans för praktiskt arbete i skolväsendet. Vetenskapsrådets
kartläggning av forskningsresultat med relevans för praktiskt arbete i skolväsendet. .
48

Edit Koskinen

Wiliam, D. (2013). Att följa lärande. Formativ bedömning i praktiken. Lund:
Studentlitteratur.
Wiliam, D. & Leahy, S. (2015). Handbok i formativ bedömning, strategier och praktiska
tekniker. Stockholm: Natur & Kultur.
Yliverronen, V. (2014). From story to product: Pre-schoolers’ designing and making process
in a holistic craft context. Design and Technoloy: An International Journal, 19(2), s.
8–16.

49

Edit Koskinen

Bilaga 1
Inledande gruppintervju / 10.02.2020
Utvärdering av utgångsläget
Mål: Att diskutera uppfattningar kring kamratrespons och dess nuvarande läge i slöjden. Att
sammanfatta ett problemområde och välja metoder för att testa utveckla detta.
Intervju/diskussion:
Vad är era tankar kring lärande i slöjd? (uppvärmningsfrågor)
•
•
•
•
•

Varför valde ni att jobba som slöjdlärare?
Vad var det första intrycket av ämnet och vad motiverar er att fortsätta?
När känner ni er mest tacksam med jobbet som slöjdlärare?
Vad skulle ni vilja utveckla inom lärandet i slöjd?
Vad tror ni är det viktigaste eleverna kan ta med sig från lärandet i slöjd?

Vilka tankar väcker begreppet formativ bedömning?
•
•
•

Vad innebär formativ bedömning för er?
Hur syns det i praktiken i er verksamhet?
På vilket sätt har ni använt er av formativ bedömning i undervisningen?

Kamratrespons är en typ av formativ bedömning; vad är era tankar kring kamratrespons?
•
•
•
•
•
•

Vad innebär kamratrespons?
Vilken är er upplevelse/erfarenhet av kamratrespons?
Vilka fördelar tror ni det kan finnas med kamratrespons?
Vad kan vara utmaningar med kamratrespons?
Vilka faktorer tror/anser ni påverkar kamratrespons?
Vad kännetecknar en bra kamratrespons?

Vad tänker ni kring kamratrespons som formativ bedömning inom slöjden?
•
•
•
•

Har ni erfarenhet av kamratrespons i slöjden? Hurudana?
Hur tror ni att elevernas lärande kunde förändras genom kamratrespons i slöjden?
Vad känns mest utmanande med att använda kamratrespons i slöjden?
Vilken/vilka delar av kamratrespons i slöjden känner ni dig mest osäkra på?

Tidigare forskning:
En kort presentation av temat, som berättas av mig
Vad är formativ bedömning?
•

Formativ bedömning, sker under lärandeprocessens gång. Formativ bedömning ges för att
hjälpa eleven att “forma” lärandet. Summativ bedömning, däremot, summerar det eleven lärt
sig i slutet av en lärandeprocess.

Vad är respons?
•

Något som hjälper en att ta nästa steg i lärandet. En bra respons är konkret och framåtriktad
och ger möjlighet till förändring i rätt riktning.

50

Edit Koskinen

Vad är kamratrespons?
•

Ett sätt att arbeta med respons, som kan bidra till fördjupad inlärning om den sker på rätt sätt.
Respons i sig är ingen mirakelkur. För att få bra effekt behöver man fundera på hur den ska
användas.

•

Vad säger läroplan om kamratrespons & målsättningar i slöjdämnet?
“Det är viktigt att reservera tillräckligt med tid för handledning och stöd.”
“Eleverna ska delta i bedömningen genom att erbjudas olika sätt att utvärdera sitt eget och
sina klasskamraters arbete.”
“Under slöjdprocessens gång ges eleverna möjlighet till olika slag av självbedömning och
kamratbedömning. Eleverna får öva sig att uppskatta andras arbete och utveckla förmågan
att ge konstruktiv respons.”
Mål 7: “Eleven deltar konstruktivt i utvärderingen av sitt eget och andras arbete samt ger
kamratrespons.”

•

Syftet med kamratresponsen är att leda till reflektion där eleven tänker igenom frågorna; Vad
är det jag försöker lära mig? Vilka framsteg har jag gjort hittills? Vad ska jag göra härnäst?

•

Faktorer som inverkar på kamratresponsens kvalité och effekt är bland annat; gruppens klimat,
responsens relevans och anknytning till lärandemålen, mottagarens attityd, tidpunkt för när
responsen ges samt handledarens förmåga att instruera, exemplifiera och tydliggöra. Det är
även dessa som blir utmaningarna i lärandet kring kamratrespons.

Sammanfattning & val av problemområde:
•

Med grund i det vi diskuterat; vilka utmaningar upplever ni i anknytning till kamratrespons?
Vad är ni nyfikna på att testa utveckla? Vad känns mest relevant?
Från paletten av kamratresponsmetoder; välj ut tre som ni vill testa för att utveckla någon
aspekt inom kamratrespons.

Konklusion:
•
•

Vad vi kommit fram till ->
Vad vi ska göra nästa gång vi ses ->

51

Edit Koskinen

Bilaga 2
Avslutande intervju / 16.03.2020
Utvärdering av prövad plan
Nu har vi testat tre olika kamratresponsmetoder i slöjdklass; timeout (vad håller du på med? vad ska
du göra härnäst?), detektiven (hur har detta tillverkats?) & bikupor (hur ska detta tillverkas?) Nu är
det tid att summera vad vi lärt oss genom detta.
Intervju/diskussion:
Hur upplevde du det att jobba med kamratrespons i slöjden?
Hur upplevde du att kamratrespons inverkade på elevernas lärande?
Vad är dina tankar kring kamratrespons som redskap för lärande i slöjden nu?
Vilka faktorer upplevde du inverka på kamratresponsens kvalité?
Vilka moment var utmanande?
När fungerade det bäst?
Vad har du lärt dig om kamratrespons i slöjden?
Vad har du lärt dig om din egen roll som handledare av kamratrespons i slöjden?
Hur tänker du fortsätta jobba med kamratrespons i slöjden?
Vad tar du med dig av det du lärt dig?
Vad skulle du göra annorlunda?

52

