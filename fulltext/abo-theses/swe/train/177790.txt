Ester Rudnäs

“wonderful things are passing you by”
Gestaltning av ångest och depression i Shaun Tans The Red Tree

Ester Rudnäs, 37796
Pro gradu-avhandling i litteraturvetenskap
Handledare: Katarina Båth
Fakulteten för humaniora, psykologi och teologi
Åbo Akademi 2020

Ester Rudnäs

Rudnäs, Ester

2020

“wonderful things are passing you by” – Gestaltning av ångest och depression i
Shaun Tans The Red Tree

Pro-gradu avhandling
Åbo: Åbo Akademi

Sidantal: 73

Abstrakt:
Denna avhandling vill undersöka hur Shaun Tans bilderbok The Red Tree
gestaltar depression och ångest. Mot bakgrund av den ökande psykiska ohälsan
bland barn och unga är det viktigt att uppmärksamma barnlitteratur som
tematiserar detta ämne, samt hur denna litteratur kan användas för att tala om
depression och ångest med barn. Tans bilderbok gås igenom kronologiskt,
uppslag efter uppslag, avhandlingen analyserar på vilka sätt författaren lyfter
fram och visar på olika aspekter av depression och ångest.
Teman som berörs är tidsuppfattning hos den insjuknade, olika framställningar
av ångest, rädsla, oro inför framtiden, utanförskap samt vilsenhet gällande den
egna identiteten. Hoppet om tillfrisknande är också genomgående genom hela
verket. Avhandlingen tar avstamp i Maria Nikolajevas teorier kring bilderböcker
och förstärks med Jane Doonans teori kring läsning av mediet. Även forskning
kring depression är väsentlig. Studiens metod är såkallad ”close looking”.
Avhandlingen mynnar ut i att dylik litteratur kan fungera som ett stöd i processen
av tillfrisknande. Stödet sker i form av igenkänning, hopp om tröst och en bättre
framtid samt genom kreativiteten som triggas av själva läsningen och tolkandet
av bilderna. Förslag på hur en vuxen kan läsa denna bilderbok med ett barn ges.

Ämnesord:
Shaun Tan, The Red Tree, depression, ångest, barn, bilderbok, tillfrisknande

2

Ester Rudnäs

Innehållsförteckning
1 INLEDNING _______________________________________________________________________ 5
1.1 Syfte __________________________________________________________________________ 7
1.2 Material _______________________________________________________________________ 7
1.3 Disposition _____________________________________________________________________ 9
2 BAKGRUND OCH TIDIGARE FORSKNING __________________________________________ 9
2.1 Barnbokens och bilderbokens historia ________________________________________________ 9
2.2 Vad är en bilderbok? ____________________________________________________________ 11
2.3 Tidigare forskning ______________________________________________________________ 12
3 METOD OCH TEORI ______________________________________________________________ 14
3.1 Metod ________________________________________________________________________ 14
3.2 Teoretiska begrepp ______________________________________________________________ 17
3.2.1 Text och bild tillsammans_____________________________________________________ 17
3.2.2 Vad är depression och ångest? _________________________________________________ 18
4 ANALYS _________________________________________________________________________ 20
4.1 Den gråa dysterheten och den diffusa personen _______________________________________ 21
4.2 Ångestens hårda grepp ___________________________________________________________ 26
4.3 Trycket ovanifrån och den ständiga skuggan __________________________________________ 28
4.4 Isoleringen ____________________________________________________________________ 31
4.5 Det döva ekorrhjulet _____________________________________________________________ 33
4.6 Faran, kaoset och känsloexplosionen _______________________________________________ 35
4.7 Den eviga väntan _______________________________________________________________ 39
4.8 Ångestens överfall ______________________________________________________________ 41
4.9 Glaset mellan den sjuka och omvärlden______________________________________________ 44
4.10 Ödet hos den deprimerade _______________________________________________________ 47
4.11 Sökandet efter identiteten ________________________________________________________ 49
4.12 Vilsenheten ___________________________________________________________________ 53
4.13 Enformigheten ________________________________________________________________ 55
4.14 Det glödande hoppet ___________________________________________________________ 55
4.15 Bandet som knyter ihop verket och berättelsen _______________________________________ 56

3

Ester Rudnäs

4.15.1 Format och titel ____________________________________________________________ 57
4.15.2 Omslag __________________________________________________________________ 57
4.15.3 Försättsblad, titelsida och dedikation ___________________________________________ 59
4.16 Sammanfattning _______________________________________________________________ 63
5 BILDERBOKEN SOM VÄG UT UR DEPRESSIONEN__________________________________ 65

LITTERATURFÖRTECKNING

4

Ester Rudnäs

1 INLEDNING
Den psykiska ohälsan ökar konstant i vårt samhälle idag. På hemsidorna för Institutet för
hälsa och välfärd kan vi läsa att var femte finländare insjuknar i depression och hälften av
de insjuknade är nya patienter.1 De framhåller också att över 20 % av finska ungdomar har
depressionssymptom, 5-10 % insjuknar och 1-2 % lider av depression som sträcker sig
längre än ett år. Bland ungdomar är det dessutom dubbelt vanligare att flickor drabbas än
pojkar.2 En övergående känsla av nedstämdhet är något som de flesta känner till.
Depression klassas det däremot som först när en lidit av det en längre tid, samt ifall andra
symptom förstärker sjukdomsbilden. De vanligaste symptomen, utöver nedstämdhet, är
irritation, förlust av intresse och livsglädje samt förlust av känslan av att kunna njuta av
något samt utmattning och trötthet trots tillräcklig sömn. Andra vanliga symptom är
sömnsvårigheter, låg självkänsla, förändrad matlust, känsla av hopplöshet samt
självdestruktivitet.3
En av litteraturens funktioner är att gestalta och illustrera, men åsikterna kring huruvida
även svåra teman kan tas upp i barnlitteratur har varierat. Originalversionerna av bröderna
Grimms sagor är fyllda med grymhet och råhet, mildare versioner av sagorna kom in i
bilden först senare i och med Disneys och olika barnboksförlags versioner.4 Martin Blok
Johansen skriver i ”Fortvivlelse som mulighed: En eksistensfilosofisk læsning af The Red
Tree med perspektivering til Drengen der blev væk fra sig selv” att det redan under en lång
tid har varit allmänt vedertaget att barn inte ska komma i kontakt med svåra saker, som till
exempel depression, således menar han att litteraturen för barn följt en liknande trend.5
Att barnböcker ska skildra en mildare version av verkligheten är dock en trend som börjar
ge vika nu, de senaste tiotals-åren har visat på att en annan möjlighet börjar ta form. Det
har givits ut fler och fler böcker kring svåra teman som psykisk ohälsa, invandring, död,
rädsla m.m. Några exempel är Pija Lindenbaums Pudlar och Pommes (2016) som berör
1

THL (2015): https://thl.fi/fi/web/mielenterveys/mielenterveyden-edistaminen/keinoja-mielenterveydenedistamiseen/time-out-aikalisa-elama-raiteilleen/aikalisaohjaajienmateriaalipaketti/mielenterveys/masennus, hämtad: 27.8.2019.
2
THL (2018): https://thl.fi/fi/web/mielenterveys/mielenterveyshairiot/nuortenmielenterveyshairiot/nuorten-masennusoireilu-ja-masennustilat, hämtad: 27.8.2019.
3
Ibid.
4
Till exempel Tobias Holmgren, Sagornas bloddrypande original, Göteborgs-Posten, 21.11.2015,
https://www.gp.se/kultur/sagornas-bloddrypande-original-1.166849, hämtad 5.9.2019.
5
Martin Blok Johansen (2015): ” Fortvivlelse som mulighed: En eksistensfilosofisk læsning af The Red
Tree med perspektivering til Drengen der blev væk fra sig selv” i
Barnboken – tidskrift för barnlitteraturforskning, Vol. 38, http://dx.doi.org/10.14811/clr.v38i0.213,
hämtad: 10.9.2019, s. 1.

5

Ester Rudnäs

invandring, Sara Stridsbergs nya bok Dyksommar (2019), illustrerad av Sara Lundberg,
som behandlar psykisk ohälsa och Anna Höglunds Om detta talar man endast med kaniner
(2013) som berör högkänslighet. Johansen menar att känslor av förtvivlan och
meningslöshet för en framåt i att hitta sig själv,6 och menar därför att det är bra att barn
också får utsättas för de svårare ämnena. Attityderna kring tunga ämnen och barns kontakt
med dem verkar skifta mot uppfattningen att barn behöver ha möjligheten att tillsammans
med en trygg vuxen diskutera kring dessa saker. Bilderboken är ett ypperligt hjälpmedel i
en sådan situation. Den här avhandlingen intresserar sig för hur bilderboken kan hjälpa
barn och unga som på ett eller annat sätt kommer i kontakt med psykisk ohälsa och
depression.
När jag för första gången höll i The Red Tree (2001) av den australiensiske författaren
Shaun Tan visste jag att detta verk var något alldeles speciellt.7 Jag kände i roten av mig
själv hur detta verk är värt mer; mer uppmärksamhet, mer forskning. Bilderboken var olik
någon jag hade sett förut och efter att själv ha hört till de 1-2 procentarna av ungdomarna
i Finland som lidit av längre depression kände jag en oerhörd igenkänning. Inget jag
någonsin varken sett, läst eller hört beskrev känslan, och verkligheten, av depression och
ångest på ett lika igenkännande sätt. Depression är givetvis en individuell upplevelse, men
denna bilderbok beskrev min sjukdomsupplevelse mycket väl och jag tror att många som
lider eller har lidit av psykisk ohälsa har mycket att känna igen sig i bland Shaun Tans
konstverk.
Eftersom jag, genom min egen erfarenhet, upplevde Tans bilderbok som en så
mångfacetterad och illustrerande gestaltning av psykisk ohälsa hos en ung person blev jag
intresserad av att undersöka The Red Tree. Framför allt intresserade jag mig för bokens
förmåga att med text och bild både gestalta det allra mörkaste och svåraste och samtidigt
fungera som tröst för de alltfler unga som drabbas av psykisk ohälsa idag och kunna visa
på hoppet och en väg ut ur mörkret.

6
7

M. B. Johansen (2015), s. 1.
Shaun Tan, The Red Tree, Hachette Australia, Sydney, 2001.

6

Ester Rudnäs

1.1 Syfte
Mitt syfte är att granska hur Shaun Tan gestaltar depression och ångest i sin bilderbok The
Red Tree. Genom att noggrant läsa och granska berättelsens alla aspekter vill jag visa på
vilket sätt Tan skildrar depression och vilken diskussion det kan sätta igång. Utöver detta
vill jag även belysa bilderboken som konstform, dess särart och hur denna specifika
bilderbok också för fram hoppet om tröst och tillfrisknande i samband med psykisk ohälsa.
Huruvida litteratur kan fungera som terapi och en del av en läkningsprocess diskuteras i
en avslutande diskussion.
Avhandlingens frågeställningar är: Hur gestaltar Shaun Tans The Red Tree depression och
ångest? Vilka medel använder Tan sig av i gestaltningen; färger, symboler, kroppsspråk
och dylikt? Hur fungerar samspelet mellan text och bild för att gestalta depression och
skänka tröst och hopp åt protagonisten såväl som åt barn som läser boken?

1.2 Material
Shaun Tan är en australiensisk författare och konstnär. Han är bosatt i Melbourne med sin
partner Inari Kiuru som kommer från Finland. Shaun började sin karriär med att som
tonåring teckna och måla science fiction och skräck för historier i småskaliga tidningar.
Senare studerade han både konst och litteratur. I dagens läge är han mest känd för sina
bilderböcker som genom surrealistiska och drömlika konstverk behandlar sociala,
historiska och politiska ämnen.8 För The Red Tree vann Tan The Patricia Wrightson Prize
år 2002 och boken nominerades även för andra prestigefyllda priser.9 Andra böcker han
skrivit och illustrerat som vunnit flera priser är The Rabbits (1998), The Lost Thing (2000)
och The Arrival (2006) varav den sistnämnda helt och hållet saknar ord.10 Shaun har även
vunnit det mest prestigefyllda barnbokspriset i världen, nämligen Astrid Lindgren
Memorial Award – ALMA år 2011.11 Hans verk har publicerats världen över och han har
även jobbat som teaterdesigner samt konceptkonstnär inom filmindustrin med till exempel
8

T. Shaun (2001), denna information står specifikt i upplagan av The Red Tree som började tryckas 2008,
hittas på insidan av bakpärmen. När pärmen på detta verk nämns senare i fotnoter är det samma upplaga
som refereras till.
9
”The Red Tree”, Reading Australia, https://readingaustralia.com.au/books/the-red-tree/, hämtad
16.5.2020.
10
T. Shaun (2001), insidan av bakpärmen.
11
ALMA.se, Pristagare, 2011 Shaun Tan, http://www.alma.se/sv/Pristagare/2011-Shaun-Tan/ hämtad
26.2.2020.

7

Ester Rudnäs

Pixar Animation Studios.12 Animationer har också gjorts kring hans böcker, The Lost
Thing blev år 2010 en kortfilm som år 2011 vann en Oscar för bästa animerade kortfilm.13
Jag har specifikt intresserat mig för The Red Tree i denna avhandling men som ovan
redogjorts för finns det mycket i Shaun Tans författarskap som är värt att granskas. Mycket
forksning har även gjorts och en del nämns under rubriken tidigare forskning.
Protagonisten i The Red Tree är en liten, rödhårig flicka som vaknar upp en morgon och
inte har något att se fram emot. Hon tar sig ut ur sitt rum och läsaren får följa henne i
hennes dystra vardag. Vardagen är dock avbildad med rik fantasi och är inte således direkt
knuten till verkligheten utan svävar mellan verklighet och fantasi på ett intressant sätt. På
varje uppslag hittas även ett rött löv vilket berättar att hoppet finns kvar trots att hon
upplever att hon inte har något att se fram emot. I slutet av berättelsen återvänder flickan
till sitt rum och ett träd fyllt med eldröda löv har vuxit fram. Flickan kommer således
genom de tunga känslorna och ut på andra sidan.
Illustrationerna är påkostade och detaljrika konstverk i murriga färger som i första hand
beskriver protagonistens känslor, framom händelseförlopp. Läsaren får ta del av hennes
tunga känslor av ångest, nedstämdhet, depression, utanförskap och ensamhet. Bilderna
framstår som konstverk framom traditionella bilderboksillustrationer, de är mycket
omsorgsfullt utförda, uppslagen är fyllda med bild från kant till kant och de har ett allvar
hängande över sig vilket inte är speciellt vanligt i bilderböcker. Som läsare har man en
känsla av att varje enskilt uppslag borde betraktas med eftertänksamhet, likt en tavla
hängande i ett galleri. På varje uppslag hittas även text, ibland är texten utanför bilden och
ibland en del av bilden. Till sin karaktär rör sig texten mot poesi; kortfattad och vacker. En
intressant aspekt av texten är att den sällan är skriven i raka rader utan följer ofta en
nedåtgående kurva.

12

T. Shaun (2001), insidan av bakpärmen.
”Shaun Tan”, Nationalencyklopedin, https://www-nese.ezproxy.vasa.abo.fi/uppslagsverk/encyklopedi/lång/shaun-tan, hämtad 16.5.2020.
13

8

Ester Rudnäs

1.3 Disposition
Tidigare har redogjorts för denna avhandlings syfte, frågeställningar och material. I kapitel
två kommer tidigare forskning kring bilderboken att lyftas fram. Jag belyser även
bilderboken som genre, det vill säga vad en bilderbok är och hur den kom till. Även tidigare
forskning kring bilderboken i förhållande till depression och ångest kommer att diskuteras
samt tidigare forskning som gjorts kring verket The Red Tree. I kapitel tre presenteras
avhandlingens metod. Utöver metoden förklaras även några teoretiska begrepp som är
väsentliga för analysen, så som multimodalitet och depression. Det fjärde kapitlet består
av närläsningen av primärlitteraturen. Analysen är uppdelad i skilda avsnitt som berör
verkets olika uppslag och teman som är kopplade till depression och ångest. Analysen
avslutas med en sammanfattning. I kapitel fem följer avslutningsvis en sammanfattande
diskussion där jag för diskussionen in på hur läsning kan fungera tröstande och vill visa på
litteraturens läkande kraft.

2 BAKGRUND OCH TIDIGARE FORSKNING
I detta kapitel kommer barnbokens historia och genre att diskuteras samt bilderbokens
uppkomst. Vidare lyfts bilderboken som genre upp och frågan kring hur den definieras.
Även tidigare forskning kring aktuella ämnen i denna avhandling kommer att redogöras
för, så som Shaun Tan och forskning kring förhållandet mellan depression och bilderbok.

2.1 Barnbokens och bilderbokens historia
Berättelser har använts så länge jorden varit befolkad, för uppfostran och för
underhållning. Trots detta skapades termen barnlitteratur relativt sent i historien.
Visserligen menar vissa forskare att barnlitteratur fanns redan under medeltiden, men
synen på barndomen som en särskild utvecklingsfas i människans liv etablerades först på
1700-talet och därför argumenterar Maria Nikolajeva, forskare inom både barn- och
bilderbok, för att barnlitteraturen föddes först då. Hon betonar alltså att en mängd texter
som medvetet riktar sig till en viss typ av publik inte kan existera förrän publiken
accepteras.14 Vidare slår Nikolajeva fast att barnlitteraturen därmed haft en kortare tid att
14

Maria Nikolajeva, Barnbokens byggklossar, Studentlitteratur, Lund, 2004, s. 19.

9

Ester Rudnäs

utvecklas än allmänlitteraturen, vilket lett till att den legat efter när det rör det estetiska
uttryckssättet.
Nikolajeva påpekar att barnlitteraturen dock inte kan klassas som en genre, för den har
inga tydliga, definierbara återkommande drag.15 Barnlitteraturen är alltså något som inte
har en fast genre utan flyter ut över flera stycken. En annan speciell sak med
barnlitteraturen är att den är olik annan marginaliserad litteratur, den handlar om barn, den
är skriven för barn men inte skriven av barn.16 Annan litteratur fyller i regel alla dessa tre
kategorier enhetligt, t.ex. invandralitteratur är skriven för invandrare, om invandrare och
av invandrare. Barnlitteraturen skapas alltså av en social grupp för en helt annan social
grupp. Nikolajeva menar att detta måste sätta sitt avtryck på barnlitteraturens tematik,
utformning och ideologiska innehåll, genom att en social grupp med makt skapar något för
en social grupp som saknar makt.17
Illustrationen, det vill säga den bild som är knuten till text, har funnits i flera tusen år.18
Bild och text i samverkan hittas på papyrusrullar från 1370 f. Kr.19 Enligt forskare, som
inte delar Nikolajevas syn om tidpunkt för barnlitteraturens uppkomst, trycktes den första
boken med bilder som specifikt riktade sig till barn år 1478, Der Seele trost.20 Men som
sagt var det först under 17- och 1800-talen det verkligen började finnas barnlitteratur som
en erkänd och etablerad egen genre.
I och med boktryckarkonstens uppkomst på 1400-talet ökades ytan för både text och bild
i boken.21 Många olika trycktekniker skapades med tiden och under mitten av 1800-talet
skapades litografin. Text och bild kunde därmed tryckas samtidigt vilket födde intresset
att integrera texten i bilden. Förhållandet mellan text och bild var till en början mycket
ytligt och illustrationerna kunde användas till olika texter i flera utgåvor,22 men det
fördjupades i sakta mak.23 Flera intresserade sig i bilderboksvärlden och detta höjde dess

15

M. Nikolajeva (2004), s. 13.
M. Nikolajeva (2004), s. 16.
17
M. Nikolajeva (2004), s. 16.
18
Ulla Rhedin Bilderboken. På väg mot en teori, Alfabeta Bokförlag, Stockholm, 2001, s. 26.
19
U Rhedin (2001), s. 26.
20
U. Rhedin (2001), s. 28.
21
U. Rhedin (2001), s. 27.
22
U. Rhedin (2001), s. 40.
23
U. Rhedin (2001), s. 42.
16

10

Ester Rudnäs

anseende i England, Tyskland och Frankrike.24 Den moderna bilderboken började formas
under senare delen av 1800-talet och vidare in på 1900-talet i och med ’toy books’. Dessa
var billiga böcker i stora upplagor vilkas handling till mesta del skildrades i bild, inte text,
och där även färgen i bilderna spelade en viktig roll.25 Engelska Randolph Caldecott
(1846–1886) var en viktig barnbokskreatör som förde den moderna bilderboken framåt.
Han tog vanliga barnramsor och visor och illustrerade dem på ett nytt sätt. Det nya i hans
illustrationer var att de kan liknas vid teateruppsättningar. Det innebär att Caldecott, likt
en regissör, verkligen tolkade texten, inte bara avbildade. Ett annat viktigt drag i hans
bilder var rörelsen, som påminde om musik och dans. Humorn var även den en viktig
aspekt. Caldecott hann under sina tjugo aktiva år författa sexton bilderböcker och i och
med dessa föddes den nya, moderna bilderboken.26

2.2 Vad är en bilderbok?
Bilderboken är en hybrid, ett form av verk som befinner sig i gränslandet mellan litteratur
och bild på ett alldeles säreget sätt. Ulla Rhedin, svensk bilderboksforskare, betonar i sin
forskning att bilderboken är sin egen konstform. Detta mycket tack vare det unika
förhållandet mellan text och bild.27 Nikolajeva håller i sin forskning också fram
bilderbokens säregenhet i förhållandet mellan text och bild.28 I Bilderbokens pusselbitar
beskriver hon konstformen på följande sätt:
Bilderboken är en unik konstform som använder sig av kombinationen av två
kommunikationsnivåer, den verbala och den visuella. Bilderboken är alltså i sitt sätt att
förmedla information radikalt annorlunda än en roman eller en berättelse. Bilderboken är ett
syntetiskt medium, som teater eller film, där mottagaren måste sätta ihop den övergripande
betydelsen av de olika kommunikation[s]elementen.29

Det som forskarna i detta område enas om är att det är detta unika förhållande som ger
bilderboken dess särklass. Man kan själv åskådliggöra vikten av både bilden och texten i

24

U. Rhedin (2001), s. 40.
U. Rhedin (2001), s. 51.
26
U. Rhedin (2001), s. 53-56.
27
U. Rhedin, bl.a s. 14 & 213.
28
Maria Nikolajeva, Bilderbokens pusselbitar, Studentlitteratur, Lund, 2000, s. 11.
29
M. Nikolajeva (2000), s. 11.
25

11

Ester Rudnäs

bilderboken med att tänka sig att en av dem fattas. Det är i relationen dem emellan som
bilderboken föds. Perry Nodelman, en viktig bilderboksforskare, skriver att vi ofta antar
att konstverk på utställningar finns till för att ge visuell stimuli eller för att väcka vårt
estetiska öga. Han menar att bilderbokens bilder kan göra detta, men det är inte orsaken att
de finns till. De existerar i första hand för att assistera i berättandet av en historia. 30

2.3 Tidigare forskning
I detta underkapitel kommer jag att lyfta fram väsentlig forskning kring bilderboken samt
forskning kring relationen mellan depression och bilderbok. Även forskning kring Shaun
Tans The Red Tree kommer att redogöras för.
Det första försöket till forskning om bilderböcker kom i slutet av 1960-talet.31 Detta
berättar att forskningsfältet är relativt nytt, det har hänt mycket under de senaste 30–40
åren inom detta område. I olika delar av världen har forskare börjat intressera sig för
bilderboken och bidragit till utvecklingen av området.
På svenskt håll har Ulla Rhedin försökt svara på frågan kring vad en bilderbok egentligen
är i sin doktorsavhandling Bilderboken på väg mot en teori (2001).32 Hon har grundligt
försökt åskådliggöra varifrån bilderboken härstammar och vad det innebär att bilderboken
är sin egen konstform. Vidare resulterade hennes avhandling i tre olika koncept att dela in
bilderböcker i för att bättre förstå förhållandet mellan text och bild: den episka bilderboken,
den expanderade bilderboken och den ’genuina’ bilderboken. Den episka bilderboken
menar Rhedin är den så kallade illustrerade bilderboken, där texten kan stå för sig själv
och bilder är illustrerade i efterhand. I den expanderade bilderboken är texten skriven med
tanke på att narrationen är fullbordad först i samspel med bilderna. Detta bidrar till nya,
ofta psykologiska, komiska eller ironiska betydelsepotentialer. Den ’genuina’ bilderboken
har än färre ord och använder bildens narrativa förmåga (även aspekter som form tas i
beaktan) på ett mycket åskådligt, tematiskt och framförallt medvetet sätt.33 Rhedins

30

Perry Nodelman, Words about Pictures. The Narrative Art of Children´s Picture Books, University of
Georgia Press, Athens, Georgia, 1988, s. vii.
31
U. Rhedin (2001), s. 16.
32
U. Rhedin (2001).
33
U. Rhedin (2001), s. 73-105.

12

Ester Rudnäs

forskning medförde en vitalisering av bilderboksforskningen men hennes indelning är
dock inte heltäckande, Nikolajeva menar att studerande har svårt att använda Rhedins
kategorier i undersökningar eftersom de är aningen för otillräckliga.
Vidare har Maria Nikolajeva forskat i både barnboken och bilderboken och skrivit två verk
som kunde kallas handböcker för forskning inom samma områden, Barnbokens
byggklossar (1998/2004) och Bilderbokens pusselbitar (2001).34 Hon har fört
bilderboksforskningen, framförallt den svenska bilderboksforskningen, märkbart framåt.
Mer specifikt tar hon fasta på förhållandet mellan text och bild i bilderboken, boken som
estetiskt föremål och bilderbokens narratologi.35 En grundlig redogörelse för Nikolajevas
egna teorier hittas i underkapitel Text och bild tillsammans.
Många forskare har intresserat sig för Shaun Tans verk. The Red Tree har granskats ur flera
olika synvinklar, här följer ett exempel ur de olika forskningsvinklarna: Sylvia Pantaleo
har undersökt boken ur didaktisk synvinkel. Hon har forskat kring hur sjundeklassister
reagerar på bilderboken.36 Olika litterära studier har gjorts, bland annat Kimberly Reynolds
och Roni Natov.37 Reynolds har forskat kring radikal barnlitteratur och lyfter fram Tan i
underkapitlet ”Self-harm, Silence and Survival”. Natov tar upp fantasins kraft i
barnlitteraturen och i underkapitlet ”New Ways of Imagining the Picture Book: States of
Mind, States of Feeling” lyfter hon upp The Red Tree.38 En narratologisk studie har gjorts
av Andrea Schwenke Wyile, Percieving The Red Tree – Narrative Repair, Writerly
Metaphor and Sensible Anarchy.39 Martin Blok Johansen har gjort en jämförelse med

34

Maria Nikolajeva, Barnbokens byggklossar, 1998/2004 och Bilderbokens pusselbitar, 2001,
Studentlitteratur, Lund.
35
M. Nikolajeva (2000), s. 17.
36
Sylvia Pantaleo, Children’s Literature in Education, “Exploring Grade 7 Student’s Responses to Shaun
Tan’s The Red Tree”, 2012, nr 43, s. 51-71,
http://web.b.ebscohost.com.ezproxy.vasa.abo.fi/ehost/pdfviewer/pdfviewer?vid=3&sid=4fb7c89e-bc1e47b2-b05c-e235673cb520%40pdc-v-sessmgr05, hämtad 11.10.2019.
37
Kimberley Reynolds, Radical Children’s Literature – Future Visions and Aesthetic Transformations in
Juvenile Fiction, Palgrave Macmillan, London, 2007 och Roni Natov, The Courage to Imagine – The Child
Hero in Children’s Literature, Bloomsbury Academic, London, 2018.
38
R. Natov (2018), s. 162-164.
39
Andrea Schwenke Wyile, Percieving The Red Tree – Narrative Repair, Writerly Metaphor and Sensible
Anarchy, Univeristy of Nebraska Press, 2011, https://ebookcentral-proquest-

com.ezproxy.vasa.abo.fi/lib/abo-ebooks/detail.action?docID=635524, hämtad 12.9.2019.

13

Ester Rudnäs

Søren Kierkegaards filosofi om att hitta sig själv.40 En konstvetenskapligt inriktad studie
har gjorts av Magdalena Sikorska.41
Det har inte gjorts mycket forskning kring förhållandet mellan depression och bilderbok.
En kandidatuppsats skriven i Lund behandlar temat, men genom bilderböcker där den
vuxne är deprimerad, inte barnet.42 Det har däremot forskats kring specifika fenomen som
berör temat, t.ex. ensamhet och utanförskap. Dessutom har det forskats en hel del kring
litteratur som läkande kraft vilket kan knytas till depression.43 Nicholas Tucker diskuterar
sagor i sin artikel ”Depressive Stories for Children”.44 Främst lyfter han upp H. C.
Andersens sagor och frågan kring huruvida slutet bör vara lyckligt eller ej i en saga för
barn. Julie Barton har skrivit en annan artikel kring hur depression gestaltas i tre olika verk
varav två är ungdomsromaner och den tredje är Shaun Tans verk.45

3 METOD OCH TEORI
I detta kapitel beskrivs avhandlingens teori och metod. Även för analysen viktiga begrepp
kommer att förklaras.

3.1 Metod
Jag tar inspiration av Nikolajevas metoder att analysera bilderböcker eftersom hon
ger tydliga startpunkter för en analys som blivit vedertagen inom just bilderboksanalys.
Eftersom bilderboken som medium har ett så pass säreget sätt att berätta tack vare de två
kommunikationsformerna, den visuella och den verbala, är det en mycket väsentlig aspekt
att granska i bilderboken. Exempel på narrativa områden Nikolajeva studerar är

40

M. B. Johansen (2015).
Magdalena Sikorska, Nordic Journal of English Studies, “Re-reading The Red Tree: The Art of Shaun
Tan”, vol 17, nr 1, 2018, http://ojs.ub.gu.se/ojs/index.php/njes/article/view/4392, hämtad 14.10.2019.
42
Helena Andersson & Frida Manneklint, Depression i bilderböcker för barn – En narrativ bild- och
textanalys ur ett normkritiskt perspektiv, Lunds universitet – Socialhögskolan, Lund, 2016.
43
T.ex. Mikael Lundgren & Lisa Borgström Norrby, Sagans läkande kraft, sagoläsning som
krisbearbetning för barn, Wahlström & Widstrand, Stockholm, 1988.
44
Nicholas Tucker, ”Depressive Stories for Children” i Children’s Literature in Education, 37, s. 199-210,
2006.
45
Julie Barton, ”The Monsters of Depression in Children’s Literature: Of Dementors, Spectres, and
Pictures” i Journal of Children’s Literature Studies, s. 27-39, mars 2005.
41

14

Ester Rudnäs

miljöskildring,46 personskildring47 och berättarröst48. Dessa vinklingar hjälper mig lyfta
fram hur saker avbildas, berättas, och således visa på hur depression och ångest gestaltas
och hur läsaren kan uppfatta det. En annan viktig aspekt som Nikolajeva lyfter fram är
bilderboken som estetisk helhet, det vill säga allt från hurdant format den är till försättsblad
och omslag.49 Även dessa aspekter kan berätta något om hur vi som läsare uppfattar och
reagerar på verket.
Efterhand som analysen fortskridit har det blivit tydligt att det berättande draget i Tans
bilderbok inte är väldigt framträdande, boken kan också läsas uppslag för uppslag som
olika stämningslägen och tillstånd den deprimerade flickan befinner sig i. Därför har jag
valt att komplettera Nikolajevas kategorier med Jane Doonans metod ”Close looking” som
tar sig an sådant som miljöskildring, färgval, tidsskildring och symbolik i bilderna i sig.
”Close looking” är ett djupgående sätt att ta sig an bildernas estetiska sida och verkligen
begrunda allt som finns i dessa konstverk.50 Strävan är att analysen ska visa på det
mångfacetterade i varje uppslag och hur det bidrar till att gestalta den depressiva
erfarenheten.
Det medicinska perspektivet kring depression och ångest tas från bland annat Barn och
depression av Kjell R. Nilzon51 och The Childhood Depression Sourcebook av Jeffrey A.
Miller52. Ett av uppsatsens viktiga bidrag blir alltså att etablera en dialog mellan
bilderboksforskning och forskning om barn och ungas depression. Här finns viss forskning
att utgå ifrån, bl.a. Sagan som läkande kraft.53 Exempel på tidigare forskning som gjorts
kring depression men ur en mer humanistisk synvinkel är Julia Kristevas Black Sun –
Depression and Melancholia som granskar hur depression tar sig uttryck i litteratur och
konst.54 Denna forskning anknyter jag till i analysen.

46

M. Nikolajeva (2000), s. 117-138.
M. Nikolajeva (2000), s. 139-176.
48
M. Nikolajeva (2000), s. 177-200.
49
M. Nikolajeva (2000), s. 63-88.
50
Jane Doonan, Looking at Pictures in Picture Books, The Thimble Press, Woodchester, 1993.
51
Kjell R. Nilzon, Barn och depression, Studentlitteratur, Lund, 1995.
52
Jeffrey A. Miller, The Childhood Depression Sourcebook, Lowell House, Los Angeles, 1998.
53
Mikael Lundgren & Lisa Borgström Norrby (1988).
54
Julia Kristeva, Black Sun – Depression and Melancholia, Columbia University Press, New York, 1989.
47

15

Ester Rudnäs

Färg kan ha ”associativa förbindelser eller känslomässiga samband med andra
begreppsområden”.55 Färger kan alltså uttryck något som går utöver färgen själv, ha ett
symboliskt värde. Denna aspekt av färg är relevant för denna undersökning. Johann
Wolfgang von Goethe beskrev år 1810 färgers innebörd och verkan och senare även den
abstrakta konstnären Vasilil Kandinsky år 1912.56 För att komma åt färgers betydelse hos
olika människor har det också testats vilka färginnebörder olika människogrupper
prioriterar. Detta har gjorts genom såkallade semantiska differentialskalor, man har alltså
fått bedömma vilket adjektiv färgen i fråga bäst passar ihop med, t.ex. kall-varm, gladledsen. Problemet här är att en färg får sin innebörd först i sitt sammanhang, jämför till
exempel en gul sol och gul galla, vilket har bidragit till att resultaten har varit svaga att
förlita sig på. Dessutom spelar kulturskillnader in inom färginnebörd.57
Doonan använder sig av tre olika dimensioner av färg; hue, tone och saturation. Dessa
kunde översättas till kulör, valör och mättnad. Kulör står för det vi tänker på när vi säger
ordet färg, det vill säga ”blå”, ”orange” och så vidare. Valör innebär hur mycket ljus eller
mörker det finns på en viss yta, oberoende av kulör. Mättnad handlar om en kulörs renhet,
mättade färger är kraftiga och starka medan färger med svag mättnad är gråaktiga.58
Doonans ordval ’tone’ kunde med fördel bytas ut mot ’value’, ton handlar snarare om
färgers sammansättning (t.ex. blå-grön) framom ljus kontra mörker i färgen.59 Tonen kan
dock ha en valör. Dessa tre aspekter, kulör, valör och mättnad kommer jag att använda mig
av när jag granskar färgerna i Tans verk. Jag kommer att visa deras betydelse för
gestaltningen av temat depression och ångest samt försöka bestyrka detta med
sekundärlitteratur.

55

Ulf Klarén: Vad färg är, HLS Förlag, Stockholm, 2000, s. 67.
U. Klarén 2000, s. 68-69.
57
U. Klarén, 2000, s. 69-70.
58
J. Doonan, 1993, s. 30.
59
Ingemark Edfalk, Kort om färglära,
http://www.skenbild.com/old/html/html1/html2/artiklar/farglara.htm, hämtad 11.10.2019.
56

16

Ester Rudnäs

3.2 Teoretiska begrepp
Centrala begrepp i denna studie är text och bild i samspel i bilderboken, samt depression
och ångest. Nedan följer en presentation av vilka teorier uppsatsen stödjer sig på kring
dessa begrepp.

3.2.1 Text och bild tillsammans
Texten är idag ett vidgat begrepp, man kan läsa i den finska läroplanen om att texten
numera ses som en helhet ”bestående av verbala, visuella, auditiva, numeriska eller
kinetiska symbolsystem eller kombinationer av dessa.”60 Text och bild förs samman,
blandas, i många medium vi använder idag vilket gör att viktiga betydelser och aspekter
kan falla bort ifall man endast tänker text som något traditionellt. I dagens samhälle hör
text och bild ihop på ett sätt de aldrig tidigare gjort. I material där flera uttrycksformer
(modaliteter) förs samman, till exempel skrift och bild i bilderboken, handlar det om
multimodalitet.61 Tack vare det vidgade textbegreppet läser vi numera multimodala källor
som en helhet, allt vi ser och får intryck av är text. Begreppet intermedialitet används också
i liknande sammanhang, då menas att flera medier blandas och bildar ett nytt.
Multilitteracitet är ett annat begrepp som tas upp inom samma område, det syftar snarare
på den läsförmåga en har av intermediala källor. Läroplanen beskriver det som
”förmåga[n] att tolka, producera och kritiskt granska texter i olika former och i olika
kontexter”.62 Här menas med text, givetvis, det vidgade textbegreppet.
Eftersom Nikolajeva är en av avhandlingens huvudsakliga utgångspunkt och även en del
av metoden lyfts här fram på vilket sätt hon förklarar förhållandet mellan text och bild i
bilderboken. Bilderböcker med mycket få bilder samt bilderböcker med endast bilder
förekommer, men dessa är inte speciellt intressanta i syftet att granska förhållandet textbild. Det som Nikolajeva fokuserat på är att kategorisera alla de stadier av bilderböcker
som hittas där emellan. Hennes, enligt egna ord, ”grova” indelning är följande:

60
Utbildningsstyrelsen (2015): Grunderna för gymnsiets läroplan 2015,
https://www.oph.fi/sites/default/files/documents/174853_grunderna_for_gymnasiets_laroplan_2015-1.pdf,
hämtad 18.10.2019. s. 38.
61
Jan Hellgren och Pamela Granskog (red.) (2018): Multilitteracitet – upptäck och utveckla din kompetens,
Utbildningsstyrelsen, Guider och handböcker 2017:6,
https://www.oph.fi/sites/default/files/documents/189081_multilitteracitet.pdf, hämtad 18.10.2019, s. 17.
62
Utbildningsstyrelsen (2015), s. 38.

17

Ester Rudnäs

•

symmetrisk bilderbok: två parallella berättelser, en verbal och en visuell, som i
princip säger samma sak och därmed skapar en redundans (överflödig information)

•

kompletterande bilderbok: ord och bilder kompletterar varandra, fyller varandras
luckor, kompenserar varandras otillräckligheter

•

’expanderande’ eller ’förstärkande’ bilderbok: bilderna förstärker och stödjer
orden; den verbala berättelsen är starkt beroende av bilderna och går inte att förstå
utan dem. Eventuellt kan förhållandet vara det omvända, att det är orden som
förstärker bilderna

•

’kontrapunktisk’ bilderbok: ord och bilder står i kontrapunktisk förhålande till
varandra, de ifrågasätter varandra på ett spännande och kreativt sätt; varken ord
eller bild är förståeliga utan varandra

•

motstridig eller ambivalent bilderbok: kontrapunkten övergår till konflikt, ord
och bilder stämmer inte med varandra, det skapas förvirring och osäkerhet.63

Det finns alltså många olika sätt för en text och en bild att samverka för att förmedla
information, känsla m.m. Flera bilderböcker kan utöver detta skifta mellan olika kategorier
i förhållandet mellan text och bild. Till exempel kan förhållandet mellan text och bild vara
förstärkande när det gäller temporalitet men kontrapunktisk när det gäller
persongestaltningt. 64

3.2.2 Vad är depression och ångest?
I inledningen redogjorde jag för vanliga symptom vid depression.

Här följer en

grundligare redogörelse för vad depression och ångest, speciellt hos barn, innebär.
Kring 70- och 80-talen stod det klart att barn också kan lida av depression. En speciell sak
när det kommer till barn som lider av depression är att det inte är självklart att de är
medvetna om att de är sjuka. Eftersom de har levt så kort tid har de begränsad komparativ
förmåga och kan således tro att deras mående är alldeles normalt. De utgår ifrån att alla
barn mår på samma sätt som dem.65 Som förälder eller vuxen i omgivningen är det mycket
viktigt att inte göra samma misstag som barnet, att anta att barnets depressiva känslor och
handlingar är normala.66 Det är mycket viktigt att barn som lider av depression eller har

63

M. Nikolajeva (2000), s. 22.
M. Nikolajeva (2000), s. 22.
65
J. K. Miller (1998), s. 3.
66
J. K. Miller (1998), s. 2-3.
64

18

Ester Rudnäs

depressiva symptom får hjälp så fort som möjligt. Detta kan hindra eventuella depressiva
perioder i det vuxna livet.67
Hur varje individ uppfattar depression och hur det påverkar personens liv är individuellt.68
Men det finns några viktiga aspekter att lyfta fram inom ämnet. Inledningsvis är det viktigt
att skilja på nedstämd sinnesstämning vid enstaka tillfällen och ett sjukdomstillstånd.
Skillnaden hittas i varaktighet och intensitet, vilket betyder att enstaka tillfällen av
nedstämdhet är vanligt och hälsosamt medan en stark och ihållande depressiv stämning
leder till ett sjukdomstillstånd.69 En kartläggning av symptom hos en allvarligt deprimerad
person har gjorts av Lars Jansson, som även Kjell R. Nilzon hänvisar till i sin bok som
specifikt berör barn och depression:
1.

Känslomässiga symptom: Ett sänkt stämningsläge med känslor av nedstämdhet,
tungsinne, gråtattacker, skuldkänslor och ibland ilska eller irritation. Även
ångestkänslor förekommer.

2.

Beteendemässiga symptom: Social tillbakadragenhet och bristande socialt gensvar,
förlorat intresse för hobbies, arbete och andra aktiviteter, allmän passivitet,
koncentrationssvårigheter.

3.

Tankemässiga symptom: Självmordstankar, skuldtankar, känslor av hopplöshet inför
framtiden, extremt självkritiska tankar.

4.

Fysiologiska symptom: Aptitförlust och viktminskning, en förlamande trötthetskänsla
och/eller sömnproblem.70

Depression är således en mycket omfattande sjukdom som kan beröra många olika
aspekter av ens hälsa. Speciellt hos barn kan det vara svårt att upptäcka depressionen på
grund av att den ofta maskeras som något annat.71 Till exempel att den tar sig uttryck
genom ilska och aggressivitet.
En annan viktig aspekt av begreppet depression är att det finns två olika huvudkategorier,
unipolär och bipolär depression. Unipolär depression är den vanligare kategorin som de
flesta associerar till när de tänker på depression. Listan över symptom ovan beskriver
kategorin bra. Bipolaritet däremot innefattar alla dessa symptom men innehåller också
67

J. K. Miller (1998), s. 8 och K. R. Nilzon (1995), s. 20.
J. K. Miller (1998), s. 2.
69
K. R. Nilzon (1995), s. 19.
70
Lars Jansson, Handbok i kognitiv terapi vid depression, Natur & Kultur, Stockholm, 1986.
71
K. R. Nilzon (1995), s. 19.
68

19

Ester Rudnäs

perioder av mani. Dessa karakteriseras av t.ex. förhöjt humör, uppblåst självförtroende,
snabbt växlande tankar och pratsamhet. Depression är således en cyklisk sjukdom med
olika perioder, ibland bara en längre nedstämd period, unipolär, men speciellt med barn
förekommer ofta flera olika perioder, endera perioder av endast nedstämdhet, unipolaritet,
eller perioder av nedstämdhet och mani, bipolaritet.72
Ångest är ett symptom som ofta förekommer vid depression. Det är ett av de symptom
man kan känna i ett tidigt skede och som förvärrar sjukdomsförloppet. Man kunde beskriva
ångest som en molande känsla av ängslan,73 som kan växla i styrka. Nedan följer en lista
över de vanligaste reaktionerna hos ett barn som lider av ångest:
-

orealistisk oro inför framtiden,

-

upptagenhet av sitt beteende i olika situationer tillbaka i tiden,

-

upptagenhet av tankar på prestationer i olika ämnen, idrott och socialt accepterande
(perfektionism),

-

klagomål om ont i huvudet eller magen utan medicinska skäl,

-

självupptagenhet. Lätt för att skämmas eller uppleva förnedring,

-

svårigheter att koppla av (tics, nagelbitning, tumsugning eller andra nervösa symptom),

-

eller ständigt behov av försäkran angående det som inger oro.74

Dessa symptom kommer jag att falla tillbaka på under min analys av primärmaterialet för
att kunna konkretisera exakt vad det är kring depression och ångest som Tan visar på
genom de val han gjort i sitt skapande.

4 ANALYS
I detta kapitel analyseras hur Shaun Tan gestaltar depression och ångest i The Red Tree.
Jag har valt att gå igenom verket kronologiskt, dels för att få fram berättelsens narrativ,
dels på grund av att bilderna var för sig har en så pass djup innebörd att de behöver lyftas
fram var för sig. Underkapitlens namn försöker ringa in det väsentliga gällande
depressionens gestaltning i det berörda uppslaget. Undantag finns där jag valt att inkludera
flera uppslag under samma underkapitel, detta på grund av att deras primära gestaltning av
72

J. A. Miller (1998), s. 1-2.
K. R. Nilzon (1995), s. 11.
74
Amerikanska psykiatriska föreningen – APA, DSM-III, R, 1987, genom K. R. Nilzon (1995), s. 14-15.
73

20

Ester Rudnäs

depressionen liknar varandra. Analysen börjar där berättelsen börjar och mot slutet lyfts
boken som estetiskt föremål fram. De sidor i boken som faller utanför den självklara
berättelsen, de som rör boken som estetiskt föremål, är också av vikt eftersom även de
bidrar till gestaltningen av depression och ångest. Avslutningsvis knyts analysen ihop av
en sammanfattning. Jag har valt att föra in närbilder i analysen för att vissa små detaljer
som diskuteras kan vara svåra att se ifall man endast har tillgång till elektroniska bilder av
boken. 75 Det rekommenderas dock att skaffa fram verket i fysiskt format ifall man är
intresserad av att ta del av analysen på ett djupare plan, om man däremot endast vill få en
överblick över hur verket ser ut kan man med fördel söka upp verket på nätet, flera bilder
ur verket finns tillgängliga.

4.1 Den gråa dysterheten och den diffusa personen
När berättelsen börjar möts läsaren av en person som sitter upp i en säng i ett dystert rum.
Personen sitter ännu med täcket över benen som om hen inte orkar ta sig upp. Personens
axellånga, orangea hår verkar ha tappat sin färg och glans. Under rullgardinen, som nästan
är helt neddragen, sipprar det in lite ljus och svarta löv dinglar ned från taket. Det finns
skuggor i rummet, nästan som om hela rummet ligger i skugga, i ett dunkel. Tidigare
beskrevs bokens färger som murriga, detta innebär att valören är ganska låg, det finns
mycket mörker i bilden, och mättnaden är låg. Som tidigare redan nämndes är färger med
svag mättnad gråaktiga och tillsmmans med mycket mörker blir det ett murrigt intryck.76
Ett tydligt exempel på det är detta första uppslag i berättelsen, med personen som inte orkat
stiga upp ur sängen. Dessa aspekter av färgerna bidrar till en stämning av vemod, disighet,
grumlighet, som om nästan allt flyter ihop och denna stämning kunde lika väl användas
för att beskriva ett depressionstillstånd. Under Lars Jansson kategorier för depressiva
symptom passar de bra in under de känslomässiga symptomen.77
Julie Barton förklarar, med hjälp av Anthony Clares tankar från 1994, i ”The Monsters of
Depression in Children’s Literature: Of Dementors, Spectres, and Pictures” hur depression
är en långvarig saknad av någon känsla överhuvudtaget. Hon beskriver hur den insjuknade

75

På grund av upphovsrättsliga själ innehåller inte denna avhandling fler bilder ur verket.
J. Doonan, 1993, s. 30.
77
L. Jansson (1986), s. 20.
76

21

Ester Rudnäs

drabbas av en försvagande förlust av intresse, vilja och motivation. Ingenting spelar längre
någon roll och varken det förflutna, nuet eller framtiden har någon mening.78 Denna
beskrivning stämmer bra överens med Tans första illustration i berättelsen om det röda
trädet. Protagonisten, som liknar en flicka, tycks sakna mening för nuet, det är som om
nuet inte har någon poäng. Jag väljer i in analys att kalla protagonisten för flicka och detta
beslut diskuteras senare i detta avsnitt. Flickans ansikte är uttryckslöst, man vet inte ens
om hennes ögon är öppna eller stängda. Hon ser nästan apatisk ut där hon sitter i sängen i
det dunkla rummet med löven fallandes över henne. Som Barton också poängterar är
depression ingen normal känsla av ledsamhet utan det är något djupare och mer långvarigt
än så.79 En liknande känsla tycks hänga över Tans illustration, flickans morgontrötthet
framstår inte som en normal sådan. I vanliga fall kunde man gestalta någon som ser sur ut
för att ha blivit tvungen att stänga av väckarklockan eller någon som tveksamt öppnar
rullgardinen, men här avbildas flickans likgiltighet inför dagen, inför livet. Larssons
symptom passar även här in, här handlar det om beteendemässiga symptom i och med den
passivitet flickan utstrålar.
Tan har valt att ha en ram runt bilden. Nikolajeva menar att ifall en bild saknar ram kommer
betraktaren mycket nära personer och handling men den här bilden har ram och är
dessutom ganska liten.80 När man som läsare läser hela uppslaget, som har en tom
vänstersida, känns bilden ännu mindre eftersom den procentuellt sett är en mycket liten del
av hela uppslaget. Ramen ger en känsla likt att man som läsare tittar på flickan utifrån,
genom ett fönster eller i en TV-ruta eller dataskärm. Detta är ett vanligt sätt att presentera
en karaktär, eller föra in läsaren i berättelsen med en mjukstart. Ifall man tar dysterheten
och gestaltningen av depression i åtanke inverkar ramen också på de aspekterna. Som
läsare är man positionerad långt ifrån flickan, hennes ensamhet förstärks alltså ytterligare.
Vi ser i bildens innehåll att hon är ensam i rummet och skulle bilden fyllt hela uppslaget
skulle i alla fall vi som läsare ha varit där med henne. Alla bilder i The Red Tree har någon
form av ram runt, vilket skapar avstånd mellan läsare och berättelse. Bilderna växer i
storlek vilket gör att man som läsare känner att man kommer närmare men ett visst avstånd
bibehålls ändå tack vare ramarna. Tomrummet, det vita området runt bilderna som ofta
finns i bilderböcker, använder Tan trots allt på ett innovativt sätt. Det är aldrig statiskt utan

78

J. Barton (2005), s. 28.
J. Barton (2005), s. 28.
80
Nikolajeva (2000), s. 79.
79

22

Ester Rudnäs

på varje uppslag är tomrummet endera fyllt med text eller någon slags textur vilket gör att
bilderna känns lite som ett mellanting mellan bilder med ram som medför distans och
bilder utan ram som gör avståndet kortare.
Löven som faller från taket i den inledande bilden är svarta vilket betyder att de är vissna,
döda. De bidrar således inte med något liv utan snarare med död. Riktningen, att de faller
ner istället för att växa uppåt, visar också på död och ger ett tungt intryck över bilden.
Doonan lyfter fram vikten av linjer i en bild och att de kan bidra med känsla av rörelse.81
I den här bilden är linjerna mestadels vertikala vilket tydliggör den nedtryckande känslan
och rörelsen uppifrån ned. Etymologin för ordet depression är väldigt beskrivande för
bokens stämningar. Ordet härstammar från latinets ”depréssio” som betyder att nedtrycka,
trycket ovanifrån på den deprimerade är något som syns återkommande genom berättelsens
gång.82 Nere i bildens högra hörn syns en del av ett skrivbord där Tan har valt att avbilda
en bok, ett papper, en kaffekopp och en snigel. Det visar också på en likgiltighet inför livet,
det känns som om flickan har något på hälft, ofärdiga uppsatser eller obetalda räkningar
och smutsig disk. Snigeln visar också den på den tunga dysterheten, en snigel rör sig
mycket långsamt och har en stor börda att bära. Man kan tänka sig att den kommit in med
löven som också de hör till naturen, vilket för tankarna återigen till det vissna och döda.
Associationen kring räkningar och disk är intressant eftersom det visar på att den vuxne
läsaren kan tolka bilden också i ljuset av vuxenlivet. En bilderbok som handlar om en
deprimerad flicka kan lika väl beröra en vuxen i samma situation. Läsaren gör den tolkning
som hen behöver i stunden.
Färgerna i bilden är som tidigare nämnts en stor faktor för dysterheten men det finns några
små stänk av rött i bilden som är aningen mer mättade, dvs. starka och klara, än resten av
färgerna.83 Håret nämndes redan tidigare, att det har en orange nyans. Utöver det finns ett
rött löv inramat ovanför sängen och insidan av lampskärmen på lampan som står ställd på
nattduksbordet är också röd. Färgvalen gör att läsaren fokuserar på det område där dessa
tre rödaktiga områdena finns i en annars brungrå bild och Tan har på så sätt förmedlat vad
det är vi ska fästa blicken på. Jag vill föra det ännu ett steg längre. En mer mättad färg

81

J. Doonan (1993), s.
”Depression”, Nationalencyklopedin, https://www-nese.ezproxy.vasa.abo.fi/uppslagsverk/encyklopedi/lång/depression-(2), hämtad 17.5.2020.
83
Återgå vid behov till avsnitt 3.1 s. 16 för repetition av teori kring färglära som baserar sig på J. Doonan.
82

23

Ester Rudnäs

tyder på mer kraft, mer livskraft. Det inramade lövet är till skillnad från de vissnade ännu
vid liv, men det är samtidigt svåråtkomligt eftersom det är bakom glas och dessutom är det
något viktigt eftersom flickan valt att rama in det. Det röda hittas också i lampan, det är
som om det röda visar på ljuset som en gång fanns i lampan men inte längre finns. Återigen
ser vi något svåråtkomligt, en längtan efter något bättre. Läsaren får likt genom en liten
ledtråd veta att det var bättre förut. Flickans hår har en röd ton, om än ganska omättad och
smutsig, som tyder på att det goda ännu är kvar med henne, i henne. Detta ger en liten
strimma av hopp, om än ytterst svag och gömd.
Texten under bilden lyder ”sometimes the day begins with nothing to look forward to” och
härmed har det blivit bekräftat att det är morgon och att flickan saknar motivation.
Saknaden av versaler och skiljetecken, som går igenom hela boken, lyfter fram saknaden
av något även i berättelsen. Det är påtagligt att något fattas för att flickans liv ska vara
fulländat och för att hon ska må bra. Vad mer kan man lära av förhållandet mellan text och
bild? Nikolajeva tar upp skillnaden mellan den kompletterande och den förstärkande
bilderboken. Du kan läsa mera om detta i ett tidigare avsnitt.84 Den kompletterande
bilderboken liknar den symmetriska bortsett från att det här finns luckor för det andra
mediet att fylla i. I en kompletterande bilderbok fyller således ord och bild varandras luckor
medan luckorna i symmetrisk bilderbok är identiska i både bild och text.85 När ord och bild
förmedlar alternativ information skapas tillfälle för intressant mångtydighet. Ett enkelt
exempel på förstärkande bilderbok, där bilden förstärker texten, är ifall texten nämner en
händelse utan att beskriva den. Om det i texten endast står ”och så hände detta” har läsaren
ingen möjlighet att veta vad som hänt ifall inte bilden illustrerar händelsen.86
Det kompletterande förhållandet mellan text och bild är det grundläggande i Tans The Red
Tree. Tillsammans fyller de varandras luckor och det skulle vara svårt att förstå det ena
mediet utan det andra och aspekter av historien skulle falla bort. Dessa luckor går att
exemplifiera med bilden där berättelsen börjar, där flickan sitter i sitt dunkla rum. Texten
bestyrker det läsaren redan trott, att det är morgon. Vidare förtydligar texten varför bilden
är dyster; för att flickan inte har något att se fram emot. Däremot säger texten ingenting

84

Jmf. avsnitt 3.2.1 ”Text och bild tillsammans” där Nikolajevas kategoerier kring förhållandet mellan text
och bild i bilderböcker redovisas.
85
M. Nikolajeva (2000), s. 27.
86
M. Nikolajeva (2000), s. 27.

24

Ester Rudnäs

om de små stänken av rött i bilden och att de viskar om motsatsen till dysterhet. Texten i
sig kan tolkas som en tydlig förklaring av känslomässiga depressionssymptom, att inte ha
något att se fram emot. I Julie Bartons artikel beskrivs den deprimerades syn på framtiden
som ett meningslöst, tomt och hotande vakuum.87 Beteendemässiga symptom kan vi dock
bara förstå genom bilden och texten tillsammans eftersom det är bilden som berättar att
flickan inte gör något annat än sitter i sängen. Även om man inte har något att se fram emot
har man ändå en möjlighet att ta sig ur sängen och påbörja sin dag. Texten har inte heller
någon ”pageturner”, det vill säga en övergång som får en att vilja vända blad, men däremot
kan man hitta en ”pageturner” i bilden i form av det röda lövet.88 Om man gjort en
noggrann läsning lägger man märke till det röda lövet i bilden eftersom titeln och det röda
lövet på pärmen tyder på att löven är viktiga. Som läsare vill man veta hur förhållandet
mellan de svarta löven och det röda ser ut och vänder således blad.
Dessa olika luckor i text och bild visar på att boken är en kompletterande bilderbok.
Däremot är det inte helt entydigt eftersom även drag som hör ihop med förstärkande
bilderbok hittas, till exempel det faktum att bilderna är oerhört mångfacetterade. Å ena
sidan anser jag definitivt att boken är förstärkande, bilderna visar en helt egen värld som
man inte vet något om ifall man bara läser texten. Däremot har Nikolajeva ett kriterium att
texten då inte borde gå att förstå utan bilderna, vilket här fungerar utmärkt. Texten är lik
en dikt som kunde stå för sig själv. Det för å andra sidan tankarna till den kompletterande
bilderboken, att bilden fyller textens luckor och tvärtom. Det känns dock aningen
nedvärderande för bilderna att kalla det för en kompletterande bilderbok. Detta kommer
att vara en pågående diskussion i analysen för att försöka belysa det komplicerade i frågan.
Det föränderliga förhållandet mellan text och bild tematiseras också i Tans berättelse och
jag kommer att återkomma till hur det kan kopplas till depression.
Dysterheten slår även sin skugga över personskildringen. En bild kan inte namnge en
person medan text kan.89 I The Red Tree har Tan valt att inte namnge personen alls, vilket
är ganska ovanligt. Protagonisten presenteras inte i texten utan berättarrösten börjar
historien utan förvarning. Läsaren får ingen information om vare sig ålder, kön, bostadsort

87

J. Barton (2005), s. 28.
M. Nikolajeva (2000), s. 81, Nikolajeva använder det engelska ordet och har därmed etablerat det inom
bilderboksforskning, ingen svensk översättning används.
89
M. Nikolajeva (2000), s. 24.
88

25

Ester Rudnäs

eller liknande. Det att som läsare inte veta något om protagonisten bidrar med en viss
distans, allt vi antar om personen är sådant läsaren gissar sig till utgående från bilderna.
Däremot kan avsaknaden av information kring karaktären också ge en känsla av att det kan
vara vem som helst, också du och jag, vilket igen minskar på distansen. Senare i boken
syns det att protagonisten bär klänning vilket, tillsammans med det axellånga håret och
hennes längd, gör att jag läser henne som flicka. Avståndet mellan flickan och läsaren blir
större på grund av den sparsamma personskildringen, om inte läsaren själv identifierar sig
med henne, och flickans ensamhet blir påtaglig. Oberoende hur läsaren förhåller sig till
flickan är det något sorgset över en flicka som både rent grafiskt och metaforiskt är suddig
i kanterna, saknar ansiktsuttryck och namn. Ovissheten är något som syns genom hela Tans
berättelse och sätter en dyster stämning för läsaren. Det är inte heller en slump att flickan
skildras fristående från alla sociala sammanhang. Jag anser att en av orsakerna är att få
fram ännu en aspekt av den deprimerades vardag, dysterheten och ensamheten. Däremot
får vi i resten av boken veta mer om flickans inre värld, och således får vi ändå en djup
personlighetsskildring, men det ytliga, det som finns utanpå tycks inte vara väsentligt för
berättelsens budskap enligt Tan.

4.2 Ångestens hårda grepp
I inledningen och teorikapitlet redogjorde jag för hur ångesten tar sig uttryck hos ett
deprimerat barn och att ångesten ofta är en väsentlig del av ett depressionsförlopp. Det
andra uppslaget i berättelsen The Red Tree illustrerar ångest hos flickan. Nilzon tog upp
orealistisk oro inför framtiden, ängslan över något som hänt tidigare och överdrivna tankar
kring prestation och socialt accepterande som några av de vanliga symptomen på ångest.90
Vidare säger han att ”Den kanske vanligaste reaktionen hos barn som har mycket ängslan
[ångest], är oro på många olika områden i livet.”91 Och vidare att ”ångest och depression
är besläktade symptom”.92 Ångest hos barn, och ofta även hos vuxna, handlar alltså om
överdriven oro som inte går att släppa. Det handlar om tankar som snurrar, eskalerar och
tar upp stora delar av ens tid. Ofta blir de bara fler och fler och svårare och svårare att

90

K. R. Nilson (1996), s. 14-15.
K. R. Nilzon, (1995), s. 15.
92
K. R. Nilzon (1995), s. 55.
91

26

Ester Rudnäs

släppa taget om. Det kan också övergå i mer fysiska symptom som Nilzon exemplifierar
genom ont i magen eller huvudet.93
Bilden på det andra uppslaget är liten, på samma sätt som bilden på det första uppslaget.
Läsaren har fortfarande distans till berättelsen och ser på utifrån. Det som hänt i bilden sen
föregående uppslag är att de svarta, fallande löven nu täcker hela rummet ända upp till
fönstret. Hela golvet, sängen, skrivbordet och nattduksbordet är täckta av svarta löv. De
som ännu faller från taket faller betydligt tätare än i första bilden, löven har alltså ökat i
mängd och tycks fortsättningsvis öka. Texten under bilden lyder ”and things go from bad
to worse” och ordet “worse” är placerat en aning lägre ner än resten av raden. Flickan har
stigit upp ur sängen, pressat sig fram genom löven och är nu i färd med att gå ut genom
dörren.
Löven går att tolka som tankar av oro. De fanns redan på första bilden, om än få. Flickan
hade vaknat upp, tyckte inte att det fanns något att se fram emot och redan i den situationen
ser vi en risk för att negativa tankar kan börja ta form. Sedan blir de fler och fler, eskalerar,
och ångesten har således fått grepp om flickan. En annan orsak till varför löven går att
tolka som negativa tankar är att flickan inte har gjort något, vi har bara sett henne sitta i
sängen och plötsligt håller hon på att begravas av svarta, ruttnade löv. Det betyder att det
måste vara något annat som triggat igång regnet av löv, det handlar snarare om än psykisk
process framom en fysisk. Däremot är löven illustrerade som om de vore fysiska, och
ångesten kan kännas mycket påtaglig som fysisk smärta eller illamående.94 Tan har gjort
ett omsorgsfullt val när han valt just löv att beteckna ångest. Under första uppslagets analys
nämnde jag att det att löven faller kan uppfattas som en tryckande känsla och bidrar till
tungsinthet, detta beskriver även ångest. I förhållande till lövet som är inramat är de svarta
löven utan liv, det visar på att dessa svarta tankar inte är livgivande utan istället kommer
med död, sorg och vissenhet. Även en så liten detalj som att ordet ”worse” är placerat en
aning lägre ner än resten av textraden berättar något om ångesten i bilden. Det visar åter
igen på att det är något som trycker ner protagonisten, något som för en neråt istället för
uppåt. Tilltagande orostankar kan förliknas vid en nedåtgående spiral, ju större tankarna
blir desto djupare ner går de.

93
94

K. R. Nilzon (1995), s. 15.
L. Jansson (1986), s. 20.

27

Ester Rudnäs

Flickan försöker ta sig ut genom dörren trots havet av löv. Hennes hår har en mer mättad
ton än i förgående bild vilket visar på handlingskraft och mer likhet med det inramade,
röda lövet. Tan kunde ha illustrerat flickan liggandes kvar i sängen med alla löven, minuter
från att begravas under deras tyngd. Istället har han avbildat henne i färd med ett försök att
ta sig ut. För att bryta den nedåtgående spiralen av negativa orostankar behöver man bryta
upp, byta miljö, och denna kraft tycks flickan ändå besitta.95 Hon rör sig mot höger i bild
och hennes riktning och den öppna dörren fungerar som en ”pageturner”. Läsaren vill läsa
vidare för att se vad som händer på utsidan av detta ångestfyllda rum som flickan trots allt
lyckas ta sig ur.

4.3 Trycket ovanifrån och den ständiga skuggan
Följande uppslag illustrerar flickan ute på gatan i en stad. Flickan går längs trottoaren och
andra människor syns också i stadsmiljön, men de fäster ingen uppmärksamhet vid henne.
Bilden är betydligt större än på de tidigare uppslagen vilket gör att läsaren kommer
närmare berättelsen och närmare flickan. Dock fyller inte bilden hela uppslaget utan texten
hittas till vänster, utanför bilden. Det är i den här bilden vi första gången ser att hon bär
klänning och att hon proportionerligt sett är ett barn. Ovanför henne svävar en enorm fisk
med rinnande ögon och vidöppen mun. Färgerna är liknande som i de tidigare bilderna,
omättade gråa och bruna toner. Det enda som har mer mättade färger är flickans hår och
klänning. Fisken kastar en stor skugga över flickan och den tycks följa henne vart hon än
går. Fisken är motbjudande och ytterst malplacerad, något som borde simma i vatten svävar
i stället i luften. Ögonen rinner, endera för att den gråter eller för att den håller på att ruttna
bort. Flickan går med nedböjt huvud och hängande armar. Hon och fisken rör sig mot höger
vilket för berättelsen framåt trots det nedstämda budskapet.
Flickan lyckades ta sig ur rummet och den ångest som föll över henne där, men ute på
gatan tycks det negativa förfölja henne. Hon är i ständig skugga fastän andra runt henne
går i ljus. Att vara deprimerad innebär att känna sig tyngd av bördor, som om man vore i
sin egen värld som inte går att ta sig ur. En känsla av maktlöshet är vanlig. När en person
väl insjuknat går hon i en cirkel av negativa, automatiska tankar vilket kan ses i Janssons

95

L. Jansson (1986), s. 47.

28

Ester Rudnäs

figur över det depressiva förloppet.96 Tan illustrerar det på ett mycket åskådligt och nytt
sätt. Jag har inte tidigare sett någon som porträtterat depressiva känslor med en fisk
hängande över den insjuknade men illustrationen gör känslan enkel att förstå. Hon är
bortkopplad från världen omkring sig, fast hon lever mitt i den, vart hon än går kan hon
inte gå ur skuggan som gör hennes liv mörkt och tryckande. Fisken kan ses som det enorma
orosmoln som är vanligt vid ångest.97 Färgvalen bidrar till effekten av tristess, enformighet
och saknad av liv. Texten till vänster om bilden lyder ”darkness overcomes you” och
styrker bilden, att det är något mörkt som hänger över henne. Att dra tolkningen vidare till
havets djup för in ännu en aspekt i varför Tan valt att avbilda en fisk. Fiskar lever i det
djupa och fördolda, likt många av mänskans känslor som lever i djupet av oss själva och
aldrig får komma till ytan. Fisken får i och med det även symbolisera de djup av känslor
som flickan bär på och som ständigt förföljer henne.
Utanförskap är något som går att läsa in i flera av bokens konstverk. I just denna bild är
det omvärldens likgiltighet som illustreras. Människan behöver gemenskap och bekräftelse
för att vara frisk och välmående och hon lider ifall dessa fallerar och hon känner sig
bortkopplad från människor runt omkring henne. Deprimerade personer kan vara extra
känsliga och utsatta för att hamna i sådana situationer.98 Det att flickan i bilden går i skugga
och de andra inte är täckta av fiskens skugga illustrerar utanförskap, likgiltigheten kommer
in genom att ingen tar hänsyn till flickan. Ingen hjälper henne ur skuggan eller verkar bry
sig om henne överhuvudtaget. En fråga att ställa är ifall skuggan syns för andra människor
i bilden. Skuggan kan vara något som inte syns för dem som inte är deprimerade och
således vet inte personer omkring protagonisten att det finns ett skäl att hjälpa. Många
former av utanförskap är sådant som människor runtomkring nödvändigtvis inte ser och
detta gör det mycket värre för de som lider av det. Den deprimerades utanförskap kan
definitivt vara ett sådant. Ofta drar sig deprimerade undan och berättar inte heller för andra
människor att de är sjuka utan de lider istället ensamma. Hos barn är det även vanligt att

96

L. Jansson (1986), s. 25-26.
K. R. Nilzon (1995), s. 14-15.
98
Michael F. Steger & Todd B. Kashdan: ”Depression and Everyday Social Activity, Belonging, and WellBeing” i Journal of Counseling Psychology, American Psychological Association, 2009, Vol. 56, No. 2, s.
289–300,
http://web.b.ebscohost.com.ezproxy.vasa.abo.fi/ehost/pdfviewer/pdfviewer?vid=5&sid=77a89cba-15fc484a-9bb5-031e4a41c700%40sessionmgr101, hämtad 3.1.2020.
97

29

Ester Rudnäs

barnet inte alls vet att de lider av någon sjukdom, de tror att alla har det likadant, därför
berättar de inte heller om sina tankar åt någon.99
En annan intressant aspekt kring fisken är det faktum att den är utanför sitt element. Tan
kunde lika gärna avbildat ett flygplan, eller en fågel, men han väljer fisken som inte hör
hemma i luften. Fiskens malplacering drar paralleller till flickans utanförskap. Flickan
känner att hon i och med skuggan och hennes depressiva känslotillstånd är malplacerad i
en vanlig stadsmiljö. Det kända uttrycket ”likt en fisk på torra land” kommer väl till pass
här, hon känner sig alienerad, fel på något sätt. Fisken anses också vara ett stumt djur, detta
riktar uppmärksamheten mot att flickan känner sig oförmögen att uttrycka sig. Fisken
ovanför henne har vidöppen mun, som om den är i färd med att säga något men inte kan.
Även här kan man dra paralleller till ett uttryck, nämligen ”att gapa som en fisk”. Flickan
har antagligen en vilja av att uttrycka sina känslor för omvärlden, så att hon ses och hörs
och kommer ur sitt utanförskap, men hon är oförmögen.
När man läst bilden en stund ser man att det finns något smått nere till höger i bild, något
som utöver flickans klänning och hår också har en mättad färg. På gallret ner till avloppet
ligger ett rött löv. Märkligt nog har det inte trillat igenom gallret utan överlevt och är
fortfarande en del av flickans berättelse. Men samtidigt är lövet väldigt skört, det kan blåsa
bort när som helst eller falla mellan springorna ner i avloppet. I vilket fall som helst
fungerar det som en ”pageturner” och läsaren får en gnutta hopp för vad som komma skall.
Lövet, som återkommer i varje uppslag, tillsammans med flickans många försök att ta del
av omvärlden och uttrycka sig genom berättelsen visar på en upprepning. I nästan varje
uppslag får läsaren se hur flickan på olika sätt försöker men misslyckas att frigöra sig eller
må bättre och i varje uppslag får läsaren också se lövet vilket visar på att hoppet finns kvar.
Detta pendlande mellan att sitta fast men ändå se hoppet, att försöka om och om igen,
liknar Freuds beskrivning av sorgeprocessen hos den deprimerade som ett pendlande
mellan frigörelse och att sitta fast i det man sörjer. Han menar att den deprimerade sörjer
förlusten av en del av det egna jaget.100

99

J. K. Miller (1998), s. 3.
Sigmund Freud, ”Sorg och melankoli” i Samlade skrifter av Sigmund Freud IX Metapsykologi, [1917],
Natur och Kultur, Stockholm, 2008, andra utgåvan, s. 227-228.

100

30

Ester Rudnäs

4.4 Isoleringen
Nästa uppslag i berättelsen visar en stenig strand i ett ostadigt väder. Flickan sitter inne i
en glasflaska iklädd en gammaldags dykarhjälm. Flaskan har vatten i bottnen och flickans
ansikte är helt dolt av hjälmen. Något av det första en lägger märke till är att färgpaletten
i bilden har skiftat i jämförelse med de tidigare bilderna i boken. Färgerna är fortfarande
omättade och orena men kulören är i huvudsak blå istället för olika nyanser av brun. Detta
visar på att flicka befinner sig vid havet. Platsen kan kopplas till det tidigare uppslaget i
och med den svävande fisken. Ifall fisken symboliserade flickans mörka känslodjup har
hon här tagit sig ett steg närmare känslorna. Det kan tolkas som om hon nu har närmat sig
de djup varur fisken kommer och således börjat leta i sina inre djup för att förstå orosmolnet
eller hitta det som saknas henne. En mättad, klar blå färg syns långt borta vid den onåbara
horisonten och ovanför flickan finns ett regnmoln som tyder på storm. Havet är mycket
skrämmande vid storm, vattenmassor är i sig skrämmande för vissa personer, och de flesta
har stor respekt för havet. På grund av de mycket mörka nyanserna av blått får läsaren en
mer skrämmande bild av platsen än frid och lugn som ett stilla, vackert hav kan skänka.
Temat kring utanförskap fortsätter in i denna bild men här handlar det inte längre om
omgivningens likgiltighet utan snarare om den isolering som jag nämnde att en deprimerad
person kan utsättas för. Tillbakadragenhet och isolering är ett symptom på depression,
detta visar på att även om isoleringen sker medvetet eftersom den insjuknade bör ta ett val
att vara tillbakadragen är det på sätt och vis även omedvetet. Det är ett symptom på en
sjukdom, och symptom går inte att styra över.101 Flickan sitter alltså inne i en glasflaska,
det är omöjligt för henne att ta sig ut utan att krossa flaskan. Det ser ut som att det regnar
rakt in i flaskan och i bottnen finns också vatten, vattnet kan likväl symbolisera hennes
tårar. Detta kan tolkas som att flickan fått kontakt med sina känslor och således tagit ett
steg mot läkning. Oberoende kommer hon att drunkna om inget sker, flaskan fylls sakta
men säkert av endera tårar eller regn och hon har ingenstans att ta vägen. Dykarhjälmen
hon har på sig saknar andra delar av utrustningen för att den ska klara sig under vatten.
Hon är totalt avskärmad från verkligheten, som läsare får man stort medlidande för flickan.

101

L. Jansson (1986), s. 20.

31

Ester Rudnäs

Ett av de vanliga beteendemässiga symptomen vid depression är passivitet.102 Man orkar
inte engagera sig, saknar motivation och är istället ytterst fokuserad vid inre processer och
orostankar. Bilden visar på den passivitet som den depressiva upplever samtidigt som den
tyder på ett försök att överleva. Flickan har trots allt iklätt sig en dykarhjälm för att skydda
sig och hon sitter i en flaska, kanske i hopp om att skeppas vidare någon annanstans likt
flaskpost. Dykarhjälmen kan även den symbolisera ambitionen att ta sig ner i de inre
djupen och gå till botten med vad som felas henne. Men att sitta i flaskan är allt hennes
krafter har räckt till, nu sitter hon sorgsen och svag kvar och väntar på ödet. Hon inser
kanske inte att hennes försök inte når ända fram, det räcker inte för att överleva. Det kan
vara mycket svårt för en deprimerad att inse att hen behöver hjälp utifrån för att bryta sin
negativa spiral av tankar.103 Stranden hon befinner sig på är mycket lång och ser ut som
havsbottnen vilket tyder på att det är ebb. Kanske flickan ser även tidvattnet som en möjlig
räddning, men inser inte att flaskan saknar kork och att inte heller tidvattnet kommer att
rädda henne. Att Tan valt att avbilda stranden med likhet till havsbottnen ger tillsammans
med stormkänslan en antydan på hur djupt nere flickan känner sig.
Glasflaskan har också effekten av att framhäva flickan som någon form av
utställningsobjekt. Detta förstärker utanförskapet och malplaceringen som tidigare lästs i
berättelsen. Hon känner sig märklig och fel, som ett vilt djur på zoo, för världen att
betrakta. Texten till höger om bilden lyder ”nobody understands” vilket bestyrker den
malplacerade känslan flickan känner. Texten kunde också tänkas stå för det att flickan
känner att ingen förstår henne och hennes känslor, att hon är ensam i världen med att känna
på detta sätt. I de känslorna ser vi även isoleringen som bilden försöker illustrera. Känslan
om att ingen förstår handlar ju även om kommunikation, om att få sin röst hörd, och där
kommer flaskans indikation om flaskpost fram igen. Flickan hoppas på att hon ska kunna
fungera som flaskpost, att hon ska hittas och någon ska förstå henne, men det tycks aldrig
hända.
Till vänster om flaskan ligger det lilla röda lövet som läsaren nu förstår att söka efter på
varje uppslag. Lövet är det enda som har röd färg på hela uppslaget och visar på något som
inte hör hemma i denna värld, nämligen hoppet. Lövet finns med genom hela hennes
berättelse men det är inte något flickan själv ser, hon har ryggen vänd mot hoppet. Men än
102
103

L. Jansson (1986), s. 20.
L. Jansson (1986), s. 26.

32

Ester Rudnäs

en gång skänker lövet tröst åt läsaren och flaskan protagonisten sitter instängd i är
dessutom aningen lutad mot lövet. Detta visar på att det finns en liten chans att flaskan
faller eller att flickan får den att falla mot hoppet vilket skulle göra att hon kan fortsätta
andas. Lövet, hoppet, berättar också om förhållandet mellan text och bild.104 Hoppet nämns
aldrig i texten men finns med i form av ett löv på varje sida. Det fungerar både som
kompletterande - och förstärkande bilderbok. Lövet kompletterar luckan i texten angående
hoppet och texten fyller i luckan kring vad egentligen bilden handlar om som kan vara
svårt att förstå utan någon förklaring. Samtidigt är det ett faktum att bilderna är så pass
detaljrika så en diskussion kring ifall de förstärker texten är alltid berättigad. Berättelsen
befinner sig kanske helst i tomrummet mellan dessa två kategorier, den kompletterande
och den förstärkande.

4.5 Det döva ekorrhjulet
Texten till nästa uppslag lyder ”the world is a deaf machine” och till höger om texten
avbildas en stor fabriksliknande byggnad från insidan. Människor går i rader, iklädda
likadana, svarta kläder med huvudena nedböjda. Mitt i byggnaden finns en väldigt lång
och hög trappa som leder upp till någon form av huvudkontor som pryds av något som
liknar toppen på en totempåle. Doonan tar fasta på linjer i bilden, hon säger att de skapar
konturer, former, skuggor och känsla av rörelse.105 Linjerna i denna bild är böjda och
formade uppåt vilket bidrar till effekten av att rummet är högt och enormt och att det är en
mycket lång väg att gå ifall man ska ta sig upp för trappan. Barton har antagit att det är en
skola som flickan befinner sig i och detta antyds också genom kläderna som i sådana fall
är skoluniformer.106 Likheter med att någon högre upp än en själv styr ens vardag går att
applicera både på en fabrik och en skola. I bildens förgrund står flickan, också hon iklädd
svart kostym, vit skjorta och slips och hon öppnar en lucka i sitt bröst och inne i hålet
svävar en lysande glödlampa. Färgerna är omättade gråa och blåa nyanser med detaljer av
mättat gult och rosa.

104

Mer om förhållandet mellan text och bild i The Red Tree i avsnitt 3.2.1 ”Text och bild tillsammans” och
4.1 ”Grå dysterhet, distans och en diffus person”.
105
J. Doonan (1993), s. 23.
106
J. Barton (2005), s. 36.

33

Ester Rudnäs

Här vill jag först fokusera på ordvalen. Tan har valt orden ”döv maskin” för att beskriva
världen som flickan lever i. Att sätta dövheten bredvid stumheten som diskuterades kring
fisken på ett tidigare uppslag är intressant eftersom de berör samma sak, kommunikation.
I den här berättelsen visar stumhet på att man själv inte kan forma ord medan dövhet
berättar att det är någon som inte hör det man försöker säga. Här skriver Tan att världen är
döv vilket jag tolkar som om flickan känner att hon inte blir hörd av världen, att världen
inte lyssnar. En chans finns att världen talar ett språk som flickan inte förstår, men vilket
som kommer utanförskapet åter igen till ytan. Här går Tan tillbaka till omvärldens
likgiltighet i och med att omvärlden inte hör. Flickan har blivit klädd likt en i mängden och
tycks därför höra ihop, men Tan fångar trots detta känslan av att vara utanför mitt i
gemenskapen. Detta gör han genom att avbilda allas kroppsspråk som negativt samt genom
att visa på den totala saknaden av interaktion människorna emellan.
Ordet maskin talar om att det är något som jobbar på automatiskt. Likheten vid en fabrik
gör också att flickans liv framstår som enformigt och styrt av någon ovanifrån. Tan har
avbildat pipor med rök, något som ser ut som maskineri och raderna av människor för
tankar till någon slags rullband. Livet är automatiserat och går på autopilot. Lampan inne
i flickans bröst visar också på det maskinella, att hon blivit likt en maskin i och med att
hennes hjärta är utbytt mot en lampa. Fördomarna mot fabriksarbete och dess enformighet
styrker uppfattningen kring att flickan är fast i någon slags slentrian. Enformighet och
slentrian är båda välkända depressionssymptom i och med likgiltigheten inför framtiden.
Den deprimerade ser inga lösningar för framtiden utan snarare att depressionen kommer
att fortsätta i oändlighet.107 Kritik mot samhället i sig går även att se i bilden. Läsaren
ifrågasätter ifall samhället idag gör oss deprimerade, i och med den automatiserade
slentrianen och bristen på mänskokontakt.
Den stora trappan för tankarna till en karriärstege, och dess irrelevans synliggörs i ljuset
av den deprimerade flickan. Människorna är fast i ett ekorrhjul där de inte ser varandra och
jobbar enformigt och maskinellt för att komma högre upp i stegen. Något som bör noteras
är att flickan befinner sig nere på markplan och inte på stegen. Kan ens en deprimerad
klättra på stegen? I och med tanken på karriärsstege är rollen som flicka inte lika klar, det
visar på att den vuxna läsaren kan hitta egna tolkningar som passar för den egna

107

L. Jansson (1986), s. 21 & 23.

34

Ester Rudnäs

livssituationen. Ett barn skulle med stor sannolikhet ha tolkat miljön som en skolmiljö.
Men saknaden av mänsklig kontakt kvarstår och Steger och Kashdan har kommit fram till
att en person som lider av depression anser sig ha sämre välmående under en dag då hen
inte haft någon social relation.108 Ändå är det ett typiskt sätt för de deprimerade att bete
sig, att dra sig undan. I och med avskildheten, och i denna bild även likgiltigheten från
omvärlden, avbildar Tan en aspekt av den brist på social samvaro som är en del av den
deprimerades vardag.
Lövet syns flygande långt borta till höger i bild, litet och obetydligt. Hoppet har även sin
plats i denna styrda maskin till värld, men flickan ser det inte och ingen annan i hennes
omgivning tycks heller lägga märke till det.

4.6 Faran, kaoset och känsloexplosionen
Färgen röd är en av de färger som är starkast förknippad med olika betydelser. Det kan stå
för allt mellan blod, fara, vrede och eld till kärlek, liv, passion och värme.109 Den röda
färgen har således stark koppling till känslor. Följande uppslag i The Red Tree fylls nästan
helt och hållet av kulörerna röd och gul. Dessa är, tillsammans med blå, primärfärgerna
som har den högsta mättnaden, dessa färger beskrivs som starka.110 Bilden föreställer
någon form av stadsmiljö i uppror, hus, stegar och flygplan avbildas och även kantiga
varelser med vassa och framträdande tänder förekommer. Tankarna förs till en stad i brand
och människor på flykt. Flickan står på en stege vid ett fönster och tittar bakåt mot läsaren.
Bilden upplevs som mycket stark, dels på grund av färgvalen men också på grund av den
kraftiga brytningen med resten av innehållet i boken. Orange och rött finns i hela boken
genom flickans hår och det röda lövet, men inte alls lika mättade nyanser som på detta
uppslag. Det känns nästan som om uppslaget brinner. Bildens text lyder ”without sense or

108

Michael F. Steger & Todd B. Kashdan, ” Depression and Everyday Social Activity, Belonging, and WellBeing” i Journal of Counseling Psychology, American Psychological Association, 2009, Vol. 56, No. 2, s.
289–300,
http://web.a.ebscohost.com.ezproxy.vasa.abo.fi/ehost/pdfviewer/pdfviewer?vid=0&sid=9574d39b-a0f14e65-9de1-63b2f4719a89%40sdc-v-sessmgr01, hämtad 15.12.2019, s. 296.
109
U. Klarén (1996), s. 68 & Patrik Nilsson, ”Om färger och färgers betydelse” på Företagande.se,
https://www.foretagande.se/skoj-lasning/om-farger-och-fargers-betydelse, 16.7.2009, hämtad 4.1.2020.
110
J. Doonan (1993), s. 31.

35

Ester Rudnäs

reason” vilket berättar att det är fråga om irrationella känslor och mättade färger är ett
utmärkt sätt att framföra kaos, oro, rädsla och ilska.
Nikolajeva menar att textens främsta uppgift är att berätta medan bildens är att beskriva.111
Själv anser jag att bilder också kan berätta, men de gör det främst genom att beskriva. En
målning i en bilderbok som bara består av färgen röd i olika nyanser avbildar inte något
speciellt utöver det känslouttryck jag nyss diskuterat, vilket ifrågasätter dess ikoniska
tecken, men den kan berätta om känslan ”ilska” genom beskrivning av den. Lars Elleström
har utvecklat tankegången om bilden som ikoniskt tecken.112 Han bekräftar min tanke om
att det avbildade, ikoniciteten, är mycket mer mångfacetterad. Han menar t.ex. att
metaforen är en ikon genom att i en tabell lyfta fram att det finns visuella former som
efterliknar mening, till exempel ”visuella detaljer som ikoniskt står för emotioner”.113 Här
har vi det röda som beskriver ilskan. Detta uppslag i The Red Tree består inte bara av färg
men genom exemplet ovan bestyrks kraften i färgvalet. Metoden Tan valt för denna bild
är collage, dvs. han använder sig av många olika material, tidningar på flera olika språk,
frimärken, siffror, blyertspenna samt färg och pensel.114
Texten som hittas inklippt mitt i bilden lyder ”without sense or reason” och syftar på
föregående uppslags text kring att världen är en döv maskin. Här fortsätter Tan med att
påstå att världen, förutom att sakna förnuft och anledning, dessutom är kaotisk och ologisk.
Hans val av arbetsmetod i denna bild, att använda sig av många olika material, passar
utmärkt för att få det kaotiska budskapet att nå fram, känslan av oordning är stark.
Storleken på bilden gör också att det känns extra rörigt och påtagligt. I och med den stora
kontrasten till de andra bilderna i boken förmedlar Tan att just den här bilden är speciell.
Bild som på sätt och vis tar upp liknande teman som de tidigare gör, flickan är också här
mycket ensam, men den här gör det på ett nytt sätt. Den röda färgen berättar åt läsaren att
det är farligt och collage-metoden ger intrycket att det är bråttom och stressigt. Flera
klockor avbildas vilket också berättar att tiden är knapp. Flygplan flyger mitt i stadsmiljön,
mycket nära husen vilket för tankarna till 9/11-katastrofen. Monstren med deras vassa

111

M. Nikolajeva (2000), s. 12.
Lars Elleström, Ikonicitet. Visuella, auditiva och kognitiva tecken i litteratur och andra medier,
http://ojs.ub.gu.se/ojs/index.php/tfl/article/view/168, hämtad 13.9.2019, 2008.
113
L. Elleström (2008), tabell, s. 66.
114
J. Doonan (1993), s. 82.
112

36

Ester Rudnäs

tänder tuggar sönder hus och spyr ut ord som ”Your friends are all the dullest dogs I know”.
(Se bild 1 nedan.)

Bild 1:"Your friends are all the dullest dogs I know", även lövet syns här.

Världen står i brand kring flickan, det är uppror, och tillsammans med texten ”without
sense or reason” förstår vi att flickan ser på världen som om den tappat greppet och hon
inte förstår sig på den längre. Tidigare har Tans färgval gjort att man direkt får syn på
flickan för hennes hår har skilt ur med sin orangea färg men i den här bilden måste man
titta en gång extra för att få syn på henne. Detta visar på vilsenhet och litenhet i den värld
som hon inte förstår sig på. Men också att gränsen mellan den ensamma flickan och
omvärlden suddas ut, världen är kaotisk och kaoset och ilskan finns också inom henne.
Hon är placerad på en stege, men inte i färd med att klättra utan hon står stilla. Hennes
ansikte är vänt mot läsaren, som om hon vänder bort blicken för att slippa se världen
framför sig. Detta visar på den handlingsförlamning som kan komma med depressionen.
Även om flickan är rädd och inte förstår vad som händer runtomkring henne är hon inte i
färd med att fly utan står stilla och ser på. Rachel Kelly, en journalist som själv lidit av
mycket svår depression, säger att ”en definition av ångest är faktiskt oförmågan att
acceptera osäkerheten, något som leder till en hämmande försiktighet och självtvivel.”115
115

Rachel Kelly, Orden som fann mig, Den läkande läsningen tillbaka till livet, Marcus Förlag, Örebro,
2016, s. 392.

37

Ester Rudnäs

När en lider av ångest kan en inte acceptera att livet innefattar osäkerhet, kaos och oreda
utan den osäkerhet som andra kan bejaka växer istället till ett hämmande tvivel.
Nere i vänstra hörnet av bilden har ett av monstren en mask framför ansiktet. På maskens
ögon är ett kinesiskt tecken som liknar det som betecknar eld. Under masken ser man ett
ännu obehagligare monster med fler ögon. (Se bild 2 nedan.) Detta skulle kunna tolkas
som att hon tidigare trodde att världen var vackrare än den var men bakom masken och
ögonen med eld gömmer sig en farlig och skrämmande värld som hon inte förstår sig på
eller kan greppa. Som deprimerad kan det vara svårt att ta in alla intryck och världens
känns därför som en skrämmande plats.

Bild 2: Monstret med mask.

Detta är det uppslag där det är svårast att hitta det röda lövet, detta på grund av att hela
bilden är samma färg som lövet. Tidigare har lövet avskilt sig, varit en färgklick i en dyster
bild, men här göms det bland fara och kaos. Tan åskådliggör att hoppet ibland kan upplevas
osynligt och borttappat i en omgivning som präglas av kaos. Även om färgen röd kan ses
som kärlek, passion och liv står den de facto lika starkt för motsatsen. Här blandas lövets
betydelse bort, det röda förlorar sin kraft och står kanske inte längre för hopp. Tan har ändå
valt att placerat lövet i bilden, längs bildens nedre kant vilket gör det lite lättare för ögat
att få syn på det. Det intressanta här är att flickan tittar mot lövet, här i detta kaos av känslor
38

Ester Rudnäs

och fara som saknar fotfäste försöker flickan fokusera blicken på hoppet. Eller ser hon det
ens bakom alla monster? Ansiktet är trots allt vänt mot lövet och läsaren kan hoppas att
hon ser det och att det inte förlorar sin kraft i virrvarret av känslor och fara.

4.7 Den eviga väntan
Följande uppslag står igen i stor kontrast till det tidigare. Här ser vi för första gången flera
bilder, hela åtta stycken, på samma uppslag som för tankarna till en seriestripp. Tan
använder sig av utzoomning i bilderna, han börjar nära och för varje bild vidgas läsarens
blickfång en aning. Texten under bilderna går från större font till mindre och lyder
”sometimes you wait and wait and wait and wait and wait and wait and wait but nothing
ever happens” och i sjätte bilden förstår läsaren att flickan sitter på en enorm snigel där
hon drar streck i dess skal som om hon räknar något. Tan har i flera uppslag visat på tidens
långsamma framfart med hjälp av en snigel, här gör han det i större skala vilket visar på
att perspektiven är förvridna. Allt handlar om tid, tiden tar upp allt vad flickan är och gör.
Tan har valt att avbilda tidens gång på ett mycket intressant sätt med hjälp av serierutorna
och utzoomningen. Jag har tidigare diskuterat att tid kan skildras i bilderboken med två
därpå följande bilder som saknar en handling emellan, detta är då underförstått för läsaren
att den handlingen skett mellan bilderna, till exempel påklädnad av ett barn före hen går
ut. Här använder sig inte Tan av något dylikt utan väljer istället av avbilda en och samma
sak åtta gånger men från olika distans. På den första bilden syns endast pennans spets som
drar ett fjärde sträck på underlaget och den sista bilden visar en liten snigel på avstånd och
flickan som sitter på snigeln syns inte längre. Denna effekt, att det inte händer något mellan
bilderna, visar på att tiden går långsamt. Zoomeffekten bidrar dock med rörelse, så läsaren
förstår att tiden inte står alldeles stilla även om det kanske känns så för flickan.
Tan har med omsorg avbildat flickans väntan på ett sådant sätt som bidrar till effekten att
som läsare sättas in i känslan av hur långsamt tiden verkar gå. Flickans kroppsspråk är, likt
de andra bilderna, nedstämt och slappt. Här syns hennes ansikte inte alls för hon är
neråtböjd i färd med att dra streck och hennes hår hänger över ansiktet. Hon har täckt halva
snigeln med streck och strecken för tanken till en fängelsecell och räknandet av dagar en
fånge suttit inne. Bakgrunden bakom bilderna är fylld med klotter vilket också visar på att
39

Ester Rudnäs

hon försökt få tiden att gå. (Se bild 3 nedan.) Hon räknar något, antagligen tid i någon form
eller kanske ångesttankar, och texten berättar att det är något hon väntar att ska hända. Hon
känner sig alltså fången i något slags vakuum där hon bara väntar och väntar och läsaren
får inte veta på vad. Att det är just en snigel hon ritar på för fram aspekten av hur långsamt
tiden tycks gå för flickan. Snigelns skal visar en spiral och i de två sista bilderna ser läsaren
hur snigeln befinner sig på en plats där en spiral ritad på marken dessutom utgår från djuret.
Flickan är mitt i en spiral som tycks fortsätta i evighet och hon väntar på något men vi vet
inte vad.

Bild 3: Lövet nere till vänster, klotter runtom så som "wait and nothing ever
happens".

Julia Kristeva har skrivit ett intressant verk kring depression i litteratur och konst med
namnet Black Sun – depression and melancholia (1989).116 Hon diskuterar den
deprimerades sätt att tala och menar att tiden och talet är sammankopplat. På grund av att
deprimerade människor får ett monotont och försvinnande tal leder det dem in i en
förvrängd tidsuppfattning.117 Såhär säger hon om tiden hos en deprimerad: ”It does not
pass by, the before/after notion does not rule it, does not direct it from past toward a
goal.”118 Detta ser vi tydligt i Tans bild där han försöker beskriva flickans känsla kring
116

J. Kristeva (1989).
J. Kristeva (1989), s. 60.
118
J. Kristeva (1989), s. 60.
117

40

Ester Rudnäs

tiden. Hon drar sträck, som om den går framåt eftersom det är något hon räknar, men bilder
visar att hon håller på in i evigheten.
Lövet hittas i den fjärde bilden i nedre vänstra hörnet och senare syns det som en svag röd
fläck på de därpå följande två bilderna. Här är lövet placerat bakom henne vilket visar på
att hon åter igen vänt ryggen till det, kanske hon aldrig ens såg det på föregående uppslag.
Men trots det är hoppet hennes ständiga följeslagare.

4.8 Ångestens överfall
Väntandes drar hon streck efter streck och nästa uppslags text lyder “then all your troubles
come at once”. Plötsligt kastas flickan mellan höga vågor i en liten röd båt. Enorma fartyg
kommer från alla håll och kan krocka vilken sekund som helst. Flickan är mitt bland
fartygen som tornar upp över henne och hon har ingen flyktväg. Bilden är svart och grå
förutom den lilla röda båten, det fladdrande seglet och hennes hår som syns ovanför
båtrelingen.
Kontrasten mellan detta uppslag och föregående är stor. Vi har i det tidigare ett mycket
långsamt tempo illustrerat i små bilder och Tan försöker med alla medel fånga känslan av
en utdragen väntan. I detta uppslag täcker bilden hela uppslaget, färgerna är dramatiska
och dystra och det händer så mycket i bilden att läsaren har svårt att uppfatta vad som
kommer att hända näst för flickan. Med detta tvära kast visar Tan på den stora växlingen
som kan ske i och med att man får en ångestattack som deprimerad. Livet kan vara
alldagligt och utdraget och plötsligt sker det en tvärvändning och alla tankar och problem
sköljer över en på en och samma gång. Det kan ta den insjuknade på bar gärning. Flickan
kan också ha väntat på just det i föregående uppslag, hon kanske visste att ångesten skulle
komma och kunde inte förmå något annat än bara sitta och räkna minuterna tills nästa
överfall. Citatet hämtat från Kristevas bok som jag citerade i sista stycket av analysen på
den föregående bilden fortsätter såhär: ”Massive, weighty, doubtless traumatic because
laden with too much sorrow or too much joy, a moment blocks the horizon of depressive
temporality or rather removes any horizon, any perspective.”119 Kristeva pratar fortfarande

119

J. Kristeva (1989), s. 60.

41

Ester Rudnäs

om tidsuppfattningen hos den deprimerade men jag tycker detta citat visar tydligt på det
tvära kast jag försöker visa på. Bara ett ögonblick fyllt med för mycket sorg kan förstöra
skymten av horisonten eller göra att känslan av perspektiv går förlorad.
Tan har valt att använda mycket svart i denna bild, mer än i någon annan bild i boken.
Svart är en mycket dyster färg och kan också den, likt röd, förknippas med fara. I Bartons
artikel kring depressionens gestaltning i några litterära verk beskriver hon hur J. K.
Rowling valt att avbilda depressionen i serien om Harry Potter. Hon har valt att
personifiera depressionen i en mänskoliknande varelse. Den är en ond, elak
monsterliknande varelse som helt klädd i svart svävar ovanför marken.120 När man ser en
bild på dessa varelser har den svarta färgen en stor effekt, hela varelsen är svart. I och med
att svart också är den mörkaste färgen saknar den någon form av ljus, svart är saknaden av
färgpigment. Likheter kan dras till Tans bild med flickan ute på det stormiga havet. Det
svarta tornar upp sig över henne och färgvalet gör det betydligt mer skrämmande. Tan har
inte heller valt att använda sig av svart på många andra ställen i boken vilket stärker
effekten. Havet har varit ett återkommande tema i Tans bilder, här verkar de mörka djupen
vara direkt livshotande vilket inte visats så pass konkret tidigare. Även parallellen mellan
havets djup och känslornas djup kvarstår.
Tankarna förs tillbaka till uppslaget med den brinnande staden för även här saknar flickan
kontroll. I denna bild är det dock ännu mer påtagligt för här kan hon inte ens påverka vartåt
hon rör sig utan det skrämmande havet gör det åt henne. Bildens komposition ger ett
kaotiskt intryck och man förstår att en olycka kan hända vilken sekund som helst och
rädslan i bilden är påtaglig. Rädsla för att tappa kontroll är en vanlig orostanke en
ångestfylld människa kan älta.121 Osäkerhet inför framtiden till exempel eller rädsla för
yttre faktorer som man inte kan påverka. Lista på symptom finns i tidigare avsnitt.122 Havet
är ett ypperligt sätt att illustrera dylika tankar eftersom flickan inte har någon möjlighet att
bestämma sitt öde där hon sitter i båten. Kompositionen är också intressant därför att
linjerna i bilden går kors och tvärs, perspektivet är förvrängt. I verkligheten finns det ingen
möjlighet att alla dessa stora fartyg kunde färdas så pass nära varann och i de riktningar de

120

J. Barton (2005), s. 29-33.
K. R. Nilzon (1995), s. 71.
122
Jmf. symptomen för depression och ångest som listas under 3.2.2, t.ex. s. 19: orealistisk oro inför
framtiden.
121

42

Ester Rudnäs

gör, det är ett virrvarr av fartyg. Oordningen visar också på saknaden kontroll, världen
flickan befinner sig i har tappat sitt fotfäste, den går utanför den normala världens normer
och vinklar. Doonan lyfter fram att vågräta linjer, eller känsla av vågräta linjer i och med
hur föremål är placerade i förhållande till varandra, bidrar med trygghet eftersom det är så
vi uppfattar världen. Däremot ger diagonala linjer, som är mycket framträdande i denna
bild, ett oroligt intryck.123 Flickans sårbarhet inför det skrämmande och okontrollerbara
visas också genom att båtens segel har samma färg som flickans klänning vilket tyder på
att flickan kanske är naken i båten. Nakenhet gör flickan ännu mer sårbar och utsatt.

Bild 4: Det röda lövet, nere till vänster i bild.

Båten och flickan har Tan färgat röd vilket visar vad man som läsaren ska vila ögat på. Det
är behövligt i en annars rörig bild. Efter lite sökande ser man att det röda lövet åker omkring
i vattnet nere i bild till vänster. (Se bild 4 ovan.) Det ser nästan ut som om även det håller
på att sänkas av vattenmassorna. Hoppet finns dock med även i stormen men det är långt
ifrån flickan och hon har ingen chans att ta sig fram till det. Åter igen vet flickan inte om
att hoppet finns. Men lövets röda färg finns nu på farkosten hon färdas i, vilket visar på att
hoppet för henne framåt oberoende om hon är medveten om det eller ej. Texten uppe till

123

J. Doonan (1993), s. 27.

43

Ester Rudnäs

vänster i bild är formad likt en båge som faller neråt vilket förstärker känslan av att flickan
håller på att gå under, sköljas över av vågorna och fartygen. Tan har också gjort ordet
”troubles” större än resten av texten vilket gör att ögat stannar kvar vid ordet och man tar
med sig det i tolkningen av bilden. Fartygen ses som problem och man förstår att de snart
krockar, vilket i sin tur får ödesdigra konsekvenser för flickan.

4.9 Glaset mellan den sjuka och omvärlden
På nästa uppslag befinner sig flickan på insidan av ett låst fönster. I glaset ser läsaren ett
vackert landskap speglas och flickan trycker sina händer mot glaset. Fönstret är låst från
utsidan med hänglås, på hänglåset är ordet ”REGRET” inristat (se bild 5 nedan) och texten
till bilden lyder ”wonderful things are passing you by”.
Jag har tidigare tagit upp utanförskap och känslan av att ständigt gå i en skugga. Här
porträtterar Tan än en gång utanförskap och ensamheten i och med en depression men ur
en ny vinkel. Hon har tidigare vandrat under fisken som kastade en skugga över henne vart
hon än gick, hon har också gått bland människor i färd med att jobba och gömt sig som en
i mängden. I båda dessa bilder har hon varit bland andra människor. Vidare har vi bilden
där hon sitter i glasflaskan, där är hon isolerad, instängd i flaskan, men inga andra
människor syns till. Där sitter hon dock innesluten i sig själv med hjälmen på huvudet och
det verkar som att hon är inåtvänd och inte alls intresserad av omvärlden. I denna bild är
det däremot tvärtom, flickan trycker sig upp mot glaset och man ser hur hon önskar att hon
var på utsidan. Hon är på sätt och vis passiv eftersom hon iakttar utsidan och inte är en del
av den men hon är betydligt mer aktiv än när hon avbildades i glasflaskan. Detta visar på
någon slags förändring hos flickan, en förändring mot mer aktivitet. Intressant är att Tan
två gånger avbildat avskurenhet från omvärlden med glas. Glas är ogenomträngligt, ifall
det inte slås sönder, men samtidigt osynligt. Det tycks alltså finnas en osynlig mur mellan
flickan och omvärlden. Kopplingen till depression är tydlig, en psykisk sjukdom syns inte
på samma sätt som en fysisk kan göra men muren, ensamheten, utanförskapet finns
fortfarande där. Perry Nodelman konstaterar att det är lätt hänt att den lidande tror att hon

44

Ester Rudnäs

är den enda som lider och detta visar på den känsla av utanförskap som skapas hos den
sjuka.124
Kristeva diskuterar i sitt verk kring depression bland annat Gérard de Nevals syn på
depression genom hans poesi. I den diskussionen tar hon upp fenomenet att en deprimerad
tycks ha tappat bort en ”sak” eller ett ”objekt”, att en insjuknad person är arvlös. Hon
skriver såhär:
”Disinherited of what? An initial deprivation is thus indicated at once; it is not, however, the
deprivation of a ‘property’ or ‘object’ constituting a material, transferable heritage, but the loss of an
unnameable domain”125

Kristeva menar alltså att det inte är en fysisk sak som den deprimerade känner att hen inte
fått ärva utan att det snarare är fråga om en plats, en domän, som inte går att sätta namn
på. Detta är likt Freud som anser att den deprimerade sörjer en del av jaget.126 Jag ser vissa
likheter med detta och den bild som nu analyseras i The Red Tree. Flickan längtar efter en
annan plats, utsidan, där fina och vackra saker händer men som hon nu går miste om för
att hon är inlåst bakom glaset. Det kan vara oerhört svårt för en deprimerad att ta sig dit,
och ibland kanske det inte ens är helt klart var eller vad den platsen är. Här målar Tan
speglingen i fönstret med mättade, starka färger, vilket är sällsynt och valt med eftertanke
i denna bilderbok, för att visa på att det hon går miste om något som verkligen är underbart
och annorlunda än hennes värld. Åtminstone är det så hon ser det, eftersom det är hennes
känslor Tan porträtterar, hur det är i verkligheten är en svårare sak att yttra sig om. Känslan
av att vara fångad på insidan men samtidigt drömma om något annat samtidigt som man
ser det framför ögonen är den känsla Tan målar upp i denna bild. Känslan av att vara arvlös,
som Kristeva tar upp, kan dock vända. Det går att bli frisk och fri från sjukdomen, vilket
vi också får en glimt av ifall vi läser Tans verk till slutet.127
Orden ”wonderful things are passing you by” som Tan skrivit vid sidan av bilden styrker
tidsuppfattningen

hos

en

deprimerad.

Kristeva

menar

att

den

deprimerade

säger:”everything has gone by, they seem to say, but I am faithful to those bygone days, I

124

Perry Nodelman, The Pleasures of Children’s Literature, andra uppl., Longman, New York, 1996, s. 86.
J. Kristeva (1989), s. 145.
126
S. Freud [1917] (2008), s. 219.
127
L. Jansson (1986), s. 25-26.
125

45

Ester Rudnäs

am nailed down to them, no revolution is possible, there is no future…”128 Den omedelbara
likheten är påtaglig och känslan av att en revolution inte är möjlig, att det inte går att krossa
glaset och ta sig ut syns definitivt i flickans ansiktsuttryck. Det ser ut som om hon gett upp.
Det röda lövet hittas på utsidan av fönstret, vilket åter igen visar att det är utom räckhåll.
Samtidigt är det inte långt borta, det kunde flyga omkring med de underbara sakerna som
far förbi utanför fönstret men istället håller det sig nära flickan. Det inristade ”REGRET”
som hittas på hänglåset förblir oklart för mig. Är det flickan som ångrar något, i sådana
fall vad, eller är det snarare depressionen som ångrar att den låst in henne? Dessa
frågetecken visar på det fina i att allt inte går att få ett svar på när man läser Tans verk. En
tolkning är alltid en persons egna reflektioner och associationer medans någon annan ser
en annan tolkning.

Bild 5: Det låsta fönstret och inristningen "REGRET" på hänglåset.

128

J. Kristeva (1989), s. 60.

46

Ester Rudnäs

4.10 Ödet hos den deprimerade
Nästa uppslag i Shaun Tans The Red Tree liknar en spelplan. Bildens ram är olika spelrutor
och bilden visar flickan som, med en stor tärning i händerna, går längs en utstakad spång
framåt mot ett mekaniskt monster som håller i ett timglas. Ingen annan människa syns till
och spången tycks gå bland ett hav av skorstenar. Texten till höger om bilden lyder
”terrible fates are inevitable”.
Det var Julius Caesar som 49 år före vår tideräkning stod vid floden Rubicons strand och
vägde mellan att korsa floden eller att stå kvar. Att korsa floden skulle innebära att gå i
strid mot hans fiender som vill att han skulle överlämna sina legioner, att stå kvar innebar
att hålla sig till regeln att ”ingen härförare får korsa floden utan att först lämna ifrån sig
sina vapen”. 129 Han myntade orden ”Tärningen är kastad!” och korsade floden. Därmed
startade han en våg med händelser som kom att forma mänsklighetens historia. Tärningen
i Tans bild, som flickan håller i sina händer, för omedelbart tankarna till Caesars bevingade
ord. Michael Azar skriver i Göteborgs-Posten att uttrycket har blivit ”emblemet för en
handling efter vilken det inte finns någon återvändo. Den mytomspunna floden Rubicon
har i samma anda blivit en metafor för livets stora ödesval, för de stunder då existensen
som sådan blir vår yttersta insats i ett spel där döden ständigt hägrar.”130 Texten till Tans
bild berättar också om oundvikliga öden, kopplingen här är tydlig. Flickan har inte ännu
kastat tärningen, hon står mitt i dilemmat kring att kasta eller inte kasta, precis som Caesar
också gjorde. Men bildens text berättar om att den kommer att kastas, ödet är oundvikligt.
Dessutom är vägen stakad rakt framför henne och vi vet inte om det finns någon väg bakåt.
Monstret som hon kommer att möta längre fram håller upp timglaset för att visa att tiden
håller på att rinna ut, flickan måste fatta ett beslut. Azar tar också upp ”spelet där döden
ständigt hägrar” och de orden fungerar bra i beskrivning av depressionen. Många kämpar
med tankar om självmord och döden känns ofta som en del av vardagen för en djupt
deprimerad. Känslan av att man är en del av ett spel och att spelets öde redan är avgjort är
också vanliga tankar. Jansson beskriver det som om framtiden känns hopplös och livet
saknar mening.131

129

Michael Azar, ”Tärningen är kastad” i Göteborgs-Posten, 10.1.2019,
https://www.gp.se/kultur/kultur/tärningen-är-kastad-1.12245283, hämtad 19.12.2019.
130
M. Azar (2019).
131
L. Jansson (1986), s. 23.

47

Ester Rudnäs

Caesar framställs ofta som en förebild för människor att ta sitt öde i egna händer. I bilden
har flickan verkligen bokstavligt ödet i egna händer men texten och ordvalet ”inevitable”
går mot tanken att flickan inte skulle ha ett val. Kanske handlar det mera om känslan av
att inte ha ett val fastän valet i själva verket finns där. Tärningen är inte ännu kastad men
känslan av att hela ens liv är färdigt utstakat framför en är påtaglig vilket leder till att
motivationen att försöka ändra på ödet tynar bort. Azar påpekar att Machiavelli sagt att
Fru fortuna (ödet personifierat) bara visar sin makt där det inte finns någon handlingskraft
som är beredd att motstå henne. Ifall Tan verkligen menar att flickans öde är oundvikligt,
att hon krossas av monstret i slutet av spången, betyder det enligt Machiavelli att hon
saknar handlingskraft. Apati och handlingsförlamning kan väl kopplas ihop med
depression, detta styrker tanken kring att depressionen, i varje fall känslomässigt, gör ödet
oundvikligt.132
Azar har en fortsatt intressant yttring gällande frihet. Han säger att friheten är ”strängt
förbunden med en konkret situation: likt Caesar måste människan möta frågan om sitt öde
och sina möjligheter i en serie konkreta och ofta svåra valsituationer. Friheten gör ont. Den
är förknippad med ångest och sorg.”133 I majoriteten av Tans bilder i The Red Tree känns
det som om flickan inte har några valmöjligheter, som om hon bara utsätts för den vardag
hon är satt i. Att bli fri, fri från depression eller vad helst som binder en, utsätter en för
svåra val, smärta, ångest och sorg. Däremot verkar det i Tans berättelse som om valen inte
är en nödvändighet för att i slutet finna hopp, lättnad och kanske frihet. Om vi läser hela
berättelsen ser vi att flickan kommer dit trots att läsaren inte aktivt sett henne göra stora
val, korsa floder eller kasta tärningar.
Azar lyfter fram en annan tanke kring Caesars uttryck och handlingar, myntad av Mark
Twain, vilken är motsatsen; att vi inte alls är fria att skapa vårt öde. Här kommer vi in på
det som också diskuterades i analysen kring föregående bild, nämligen arvet. Twain menar
att ödet är förutbestämt, genom arvsynden är vi fastlänkade med det förgångnas synder.
Där är hoppet om nåden det enda som kan rädda människan. En sådan syn passar kanske
ännu bättre in för att beskriva känslan kring depression. Som frisk känns arvsynden inte
relevant men väl drabbad av depression och ångest kan tankar kring att ens lott redan är

132

K. R. Nilzon (1995), s. 18, Beteendemässiga symptom för depression nämns tidigare under 3.2.2, s. 18,
i denna avhandling.
133
M. Azar (2019).

48

Ester Rudnäs

lagd på en komma till ytan. Nåden är då räddningen, inte ens handlingskraft. En dylik
räddning tycks finnas även i Tans berättelse, en oförtjänt nåd som räddar snarare än en
välförtjänt nåd som man jobbat sig till.
Vi ser alltså att genom associationer till spel och Caesars uttryck om tärningen sätter denna
bild igång en viktig diskussion kring känslan av ödet hos den deprimerade. Några klara
svar vill jag inte antyda men de olika synpunkterna kring uttrycket myntat av den som kom
att bli den Romerska härskaren ger goda insikter i olika känslor den deprimerade kan
känna. Det röda lövet i denna bild befinner sig i raden av spelbrickor som bildar ramen
kring bilden. Detta visar på att hoppet här ses som inget större än en bricka i spelet
samtidigt som det får vara just det. Genom att integrera det i ”spelplanen” ger Tan hoppet
en chans att föra flickan till seger.

4.11 Sökandet efter identiteten
På nästa uppslag i bilderboken avbildas flickan ståendes på en teaterscen. Scenen är full
med konstiga varelser och kulissen längst bak är fylld med olika tavlor. Flickan står mitt
på scenen, iklädd en strut som hatt och kläder som går ton i ton och påminner om en klädstil
från mellanöstern med långa böljande tyger och breda, tunna byxor. I publiken sitter folk
med identiska hattar, vissa röker.
Kristeva nämner att jaget hos en deprimerad endast får plats i lek och teater, bakom masker
av möjliga identiteter.134 Flickan har ett plakat hängandes om halsen med finsk text som
antagligen är inspirerad av Tans finskfödda partner (se bild 6 nedan). Texten på plakatet
lyder ”kuka sinä olet?” (vem är du?) och i kulisserna hittas en skylt med texten ”mitä sinä
täällä teet?” (vad gör du här?), det är tydligt att det är hennes identitet och hennes
uppförande som ifrågasätts. Texten till vänster om bilden lyder ”sometimes you just don’t
know what you are supposed to do” vilket bestyrker tanken kring frågan om hennes
uppförande och handlingar. I handen håller flickan en handdocka som är en kopia av henne
själv, och också bak i kulissen finns en tavla av henne själv. Hon försöker alltså spela sig
själv för att ta reda på vem hon egentligen är. Hennes kroppsspråk och ansiktsuttryck

134

J. Kristeva (1989), s. 145.

49

Ester Rudnäs

förblir detsamma som i resten av berättelsen vilket visar på att hon inte lyckas speciellt bra
i uppgiften kring att ta reda på vem hon är.

Bild 6: Flickans plakat hängt runt halsen.

Hennes kläder är ytterst intressanta. Det måste finnas någon bakomliggande symbolik i
klädvalet eftersom Tan inte behållit hennes vanliga kläder i denna bild. Struten på huvudet
för tanken till stjärngossar och den lekfulla pjäsen kring De tre vise männen som
stjärngossar ju symboliserar.135 De tre vise männen var stjärntydare, dvs. astrologer, i ett
österländskt land. En stjärntydares uppgift är ju redan känd, nämligen att ta reda på en
människas personlighet och/eller framtida öde med hjälp av riktningen till vissa
himlakroppar vid någon viss tidpunkt, vanligen hennes födelse.136 Här har vi en aningen
gömd koppling till flickans önskan om att hitta själv sig, lära sig mer sitt liv, sin framtid
och sitt öde.
Kampen mellan det goda och det onda är också porträtterad i denna bild. Bak på scenen
står en vit, lång kvinna som håller i en bur med ett ägg i. Kvinnan är dessutom gravid. Hon

135

”Stjärngossar”, Nationalencyklopedin , https://www-nese.ezproxy.vasa.abo.fi/uppslagsverk/encyklopedi/lång/stjärngossar, hämtad 16.5.2020.
136
”Astrologi”, Nationalencyklopedin,
astrologi.http://www.ne.se.ezproxy.vasa.abo.fi/uppslagsverk/encyklopedi/lång/astrologi, hämtad
19.12.2019.

50

Ester Rudnäs

symboliserar livet på flera olika sätt, genom ägget i buren och genom barnet i magen. Hon
ser dock lite obehaglig ut, vit som hon är, och buren med ägget har också en argsint höna
på toppen. Det är även kvinnan som håller i skylten som frågar vad flickan gör här. Till
vänster på scenen syns en svart katt, som betyder otur, med djävulständer och gloria. Även
här, likt hos den vita kvinnan, är budskapet tvetydigt när det kommer till frågan om det
goda mot det onda. Tan tycks vilja invända mot en alltför dualistisk uppdelning i gott mot
ont, vilket ofta kännetecknar den deprimerades världsuppfattning. Ett steg mot läkning är
att börja se paradoxer i tillvaron; att inget någonsin är helt igenom ont eller gott.137 Ur en
lucka i scenens golv tittar något som ser ut som djävulen själv upp, medan en anonym
person försöker stänga luckan samtidigt som hen blåser i något slags bleckblåsinstrument.
Kanske blåser hen en varningssignal. En deprimerad slits lätt mellan det goda och det onda,
ett dualistiskt tankesätt. Det kan finnas dagar av effektivitet och någotsånär glada känslor
och det kan finnas dagar som känns ohanterbara. En kamp i känslovärlden kring vart man
som deprimerad hör är vanligt, till exempel tankar som ”är jag god eller ond”. Det är ett
dualistiskt tankesätt, även kallat ”allt-eller-intet-tänkande”.138
Enligt Kristeva är scenen en bra plats att utforska olika identiteter, vilket överensstämmer
med att Tan har valt att avbilda flickan just i en teaterpjäs när hon kämpar med dessa
frågor.139 Publiken ger dock ett aningen skrämmande och obehagligt intryck, som om det
är de som undrar vem hon är framom hon själv. Känslan av en skyldighet att bevisa vad
hon kan och vad hon är inför en dömande massa är påtaglig. Utöver Kristevas tanke om
hur en deprimerad utforskar sin identiteten förs tankarna till social fobi. Flickan döms av
publiken runt henne och hon känns osäker och ledsen inför deras kritiska blickar. Social
fobi är ofta sammanlänkad med depression och Mieli – Psykisk hälsa i Finland rf skriver
på sina hemsidor: ”Personer med social fobi tror också att andra människor i deras
omgivning är inställda på att bedöma hur väl fobikern klarar av situationen med speciellt
hård och kritisk blick, trots att detta inte är fallet. Ofta är personer med social fobi
perfektionister som är alltför stränga och krävande mot sig själva.”140 Här syns en tydlig
koppling mellan prestationskrav och depression och knutet till bilden av flickan på scenen

137

Jfr Sigmund Freuds [1917] (2008) ”Sorg och melankoli”. Det är allmänt erkänt att den deprimerade och
bipolära tenderar dela upp i svartvitt tänkande, att allt är endera helt ont eller helt gott.
138
L. Jansson (1986), s. 22.
139
J. Kristeva (1989), s. 145.
140
“Social fobi”, Mieli – Psykisk hälsa Finland rf., https://mieli.fi/sv/förstasidan/psykisk-hälsa/psykiskohälsa/social-fobi, hämtad 17.5.2020.

51

Ester Rudnäs

även identitetssökande. Det finns mycket bakomliggande svårigheter som omvärlden
nödvändigtvis inte ser när det kommer till att hitta vem man är i det sociala rummet.
Nästa uppslag är i text en fortsättning på det föregående. ”sometimes you just don’t know
what you are supposed to do” var texten för föregående bild och här fortsätter det med ”or
who you are meant to be”. De berör samma tema och därför väljer jag att ha dem under
samma avsnitt i analysen. Scenen fungerade som en plats att försöka framkalla någon slags
idé kring flickans identitet. I denna bild står flickan på trottoaren med penslar i händerna i
färd med att måla sina konturer på en vägg. En av skillnaderna mellan bilderna är att i den
första syns andra människor medan hon i den här är alldeles ensam. Den här bilden är
betydligt mer positiv än den andra just på grund av publiken i den föregående. Publiken
gör att hon stirras på, känner sig uttittad och kritiserad medan hon desperat försöker lista
ut vad som förväntas av henne. Men när hon i lugn och ro får göra ett eget försök känns
bilden betydligt mer harmonisk.
Sorgsenheten kring att flickan inte vet vem hon är är trots det påtaglig. Flickan ser endast
konturerna av sig själv och vet inte vem hon är på insidan. Paralleller kan igen dras till
Rowlings serie om Harry Potter. Hennes personifiering av depression, Dementors, kan
suga ut själen ur en människa. Såhär skriver Rowling om vad som händer en ifall man
utsätts för detta: “You’ll just – exist. As an empty shell. And your soul is gone forever...
lost.”141 Skalet som blir kvar syns i de konturer flickan ritar på väggen. För en deprimerad
är det som om själen inte längre finns kvar och kroppen bara existerar för att existera. Även
Philip Pullman personifierar depressionen i form av ett monster som även det lämnar en
tom på insidan.142 Detta tycks vara ett vanligt sätt att avbilda depression och förstås därför
som en vanlig känsla hos en deprimerad och ångestfylld person.
Texten till vänster om bilden är mycket fragmentarisk, nästan så den är svår att läsa på
grund av att orden inte står i rader utan orden flyter fritt. Detta illustrerar det fragmentariska
i flickans tanke om sig själv, och hennes önskan om att samla ihop för att förstå. En
hoppfullhet kan ändå läsas genom att flickan verkligen gör kreativa försök, både genom

141

J. K. Rowling, Harry Potter and the prisoners of Azkaban, Bloomsbury, London, 1999, s. 183, citerad
av Julie Barton 2005.
142
J. Barton (2005), s. 33.

52

Ester Rudnäs

teater å måleri, att beskriva hur hon känner sig och vem hon är. De röda löven i dessa
uppslag ligger i bakgrunden och viskar om att hoppet fortfarande är kvar.

4.12 Vilsenheten
Nikolajeva skriver att drastiska förflyttningar i miljön antyder att en bilderbok hör till
fantasy-genren samt att miljön i en bilderbok han ha en symbolisk funktion.143 Under
berättelsens gång har flera drastiska hopp i miljön skett vilket skulle tyda på fantasy,
samtidigt som vissa av bilderna är mycket alldagliga och enkla. Inför nästa uppslag sker
igen ett drastiskt hopp till en annan miljö. Det är balansen Tan upprätthåller mellan de
vanliga miljöerna och de surrealistiska, samt bildernas samverkan med texten, som gör att
läsaren förstår att landskapen är en avbildning av flickans känslor, inre landskap. De
fungerar således symboliskt i berättelsen, på samma sätt som en mörk skog kan
symbolisera fara och skräck.144
Nästa bild visar flickan ensam och liten i ett stort och öde landskap. Landskapet flickan
sitter i är stort, rödbrunt och suddigt, fyllt med kullar och dalar. Bilden ger läsaren
perspektiv och man får för första gången se flickan i ett större landskap. Texten säger ”or
where you are” och berättar att flickan är vilse. Landskapet är surrealistiskt vilket gör att
läsaren förstår att hon inte fysiskt är vilse utan snarare psykiskt. Tans miljöer är komplexa,
det skulle vara omöjligt att i text beskriva alla de detaljer han i bilden kan visa. Nikolajeva
understryker att bilden är överlägsen när det kommer till miljöbeskrivning och det ser vi
verkligen i Tans verk.145 ”Den visuella miljöskildringen är ’icke-berättad’, den
manipulerar inte betraktaren [vilket den verbala gör], utan tillåter istället en stor frihet i
förståelse och tolkning.”146 Det är just detta som behövs för att Tan ska kunna gestalta
depressionen på ett så uttömmande sätt som möjligt. Han för fram stämningar snarare än
korrekta beskrivningar. Detta citat av Nikolajeva styrker också läsarens rätt att tolka och
dra egna slutsatser om vilka känslor det är som upplevs hos den deprimerade flickan. En
annan viktig aspekt är att unga läsare tenderar att hoppa över långa, verbala

143

M. Nikolajeva (2000), s. 118.
M. Nikolajeva (2000), s. 118.
145
M. Nikolajeva (2000), s. 119.
146
M. Nikolajeva (2000), s. 119.
144

53

Ester Rudnäs

miljöbeskrivningar, men bilden erbjuder då ett snabbare, och mer heltäckande sätt, att
berätta om miljön.147
Flickan sitter i en backe i en fläck av ljus, vilket gör att det är lättare att hitta henne. Annars
smälter hon lätt in i bakgrunden och blir osynlig. Landskapet påminner om en soptipp i
öknen. Det röda och bruna ger känslan av att det är en torr öken och de konstiga bergen
kunde vara soptippar, ett annat alternativ till plats kunde vara en annan planet. Det är ett
dystert landskap. I berättelsen har man just fått ta del av att flickan inte vet vad hon ska
göra eller vem hon är och nu att hon inte heller vet var hon är. Alla dessa tre bilder
illustrerar olika delar av att vara vilsen i sin identitet. Denna bild illustrerar dock
vilsenheten på ett mer konkret och tydligt sätt än de tidigare eftersom upplevelsen av att
hon också fysiskt är vilse i landskapet är påtaglig. Lövet ligger nere till vänster i bild, lätt
gömd i det rödbruna landskapet (se bild 7 nedan).

Bild 7: Det röda lövet nere till vänster i bild.

147

M. Nikolajeva (2000), s. 119.

54

Ester Rudnäs

4.13 Enformigheten
Berättelsens nästsista uppslag är intressant. För första gången har Tan en sida med enbart
text, den vänstra sidan av detta uppslag. Där står ”and the day seems to end the way it
began” och hela uppslagets bakgrundsfärg är grå. På högra sidan är en bild läsaren känner
igen, det är flickans sovrum. Det tycks vara kväll eller natt eftersom solljuset inte längre
kommer in under rullgardinen. Tan gestaltar det enformiga och monotona livet hos en
deprimerad. Dagen slutar som den började, med inget att se fram emot och nästa dag blir
denna lik. Varje dag går ut på detsamma, att ta sig igenom dagen trots känslor av ensamhet,
utanförskap, ångest och identitetsosäkerhet.
Men när man läst såhär långt på uppslaget märker man en förändring, mitt på golvet i
flickans rum finns en liten början till ett träd med röda löv. Under bilden står det ”but
suddenly there it is right in front of you bright and vivid quietly waiting”. Plötsligt tänds
något inom en som läsare, något som är lika klart och levande som det som beskrivs i
boken, nämligen en flamma av hopp. Känslan är stark eftersom det aldrig tidigare
beskrivits någon positiv känsla i berättelsen. Den uppmärksamma läsaren har dessutom
följt med löven i varje uppslag och genom dem väntat på räddningen, vändningen, och nu
är den här. Detta gör känslan, och igenkänningsfaktor med karaktären stark. Tan målar
trädets löv med en mycket mättad, stark röd färg, likt en flammande låga. De är betydligt
mer mättade än löven som setts i tidigare uppslag.

4.14 Det glödande hoppet
På sista bilden ses flickan le för första gången i hela berättelsen vilket ger ett mycket starkt
intryck. Hennes ansikte är riktat uppåt vilket också det är första gången. Hon står framför
ett stort rött träd som tycks lysa. Under bilden står orden ”just as you imagined it would
be”.
Jag har undersökt vilket träd det kunde vara som Tan avbildat, eller om det är ett
fantasiträd. Ett typiskt träd i Australien, som anses vara mycket vackert är Flame tree,

55

Ester Rudnäs

vilket kunde översättas till det flammande eller glödande trädet.148 Löven stämmer överens
med de löv Tan ritat och trädet i berättelsens sista bild tycks verkligen glöda. Trädet som
kallas Flame Tree hör till de mera speciella träden eftersom det blommar på bar kvist, detta
innebär att alla löv faller till marken och blommorna blommar ut på kvistar utan löv. Därför
ser det ut som om hela trädet är rött eftersom inga blad finns kvar. Detta är en vacker
parallell till Tans berättelse, även om alla löv dör och faller till marken finns det fortfarande
hopp för trädet att blomma. Likt depressionen kan utgångsläget verka hopplöst men i
hopplöshet hittas hopp. Viss konstnärlig frihet har Tan dock haft, det är istället röda löv
som fyller trädet och inte blommor, men blad i andra färger finns inte. Därför drar jag
parallellen, eftersom likheterna är betydligt fler än skillnaderna. Ur nordisk kontext kan
det framstå som överraskande, att Tan väljer att avbilda hoppet som ett höstträd som gör
sig redo att tappa alla sina blad, men kontexten gör hans intention tydlig. Han illustrerar
något av det vackraste i den australiensiska naturen. Dessutom är den som rödast på våren
och sommaren, då nytt liv föds, som för flickan.

4.15 Bandet som knyter ihop verket och berättelsen
Nikolajeva betonar vikten av bilderboken som estetiskt föremål.149 I jämförelse med en
roman menar hon att bilderbokens estetik har en mycket mer framträdande och betydande
roll. Pärmen på en roman kan påverka men det är trots allt texten som intresserar. I en
bilderbok däremot finns det betydligt färre antal sidor vilket tvingar fram en stor betydelse
också för pärm och försättsblad. I The Red Tree upprepar exempelvis pärmen inte någon
bild inne i boken vilket gör att berättelsen på sätt och vis börjar redan där.150 Det går inte
att undgå att typografiska val kring bilderboken spelar större roll än kring en roman. Jag
vill i detta analysavsnitt lyfta fram hur format, titel, omslag, och försättsblad knyter ihop
berättelsens innehåll och Tans kärnbudskap.

148

Angela Heathcote, “Everything you need to know about our iconic Illawarra flame trees” på Australian
Geographic,
https://www.australiangeographic.com.au/topics/science-environment/2019/03/everything-you-need-toknow-about-our-iconic-illawarra-flame-trees/, 19.3.2019, hämtad 3.1.2020.
149
M. Nikolajeva (2000), s. 63-88.
150
M. Nikolajeva (2000), s. 63.

56

Ester Rudnäs

4.15.1 Format och titel
I bemärkelsen vad det berättar för läsaren om depression och ångest känns inte formatet
intuitivt speciellt viktigt men om man skänker det en extra tanke finns intressanta aspekter
även där. The Red Tree har måtten 23,5 x 31 cm, vertikalt format, det vill säga aningen
större än ett A4-papper. Storleken på boken är ett måste för Tans konstnärliga stil. Hans
detaljrika konstverk skulle inte komma till sin rätt i en liten bok. Detta i sin tur skulle leda
till att känslan Tan vill förmedla inte skulle nå läsaren lika tydligt. Storleken gör också att
det är lättare som läsare att bli en del av den verklighet som Tan porträtterar, den är lättare
att tänka sig in i och fantisera om. Horisontellt format framhäver rörelsen i boken, man
kunde tänka sig att vertikalt har lättare för att stanna upp tempot.151 Det vertikala formatet
berätta alltså för läsaren att rörelsen i boken inte är det viktiga, berättelsens vikt ligger inte
vid händelserna utan snarare vid de känslor av nedstämdhet som Tan försöker förmedla.
Titeln The Red Tree berättar om något vackert och har en positiv ton i kontrast till
berättelsens innehåll som till största delen är dystert och mörkt. Titeln är en stor procentuell
del av verkets text vilket medför stor vikt. Att Tan valt att namnge boken med det som
symboliserar hoppet visar för läsaren att det i denna berättelse är hoppet som vinner. Den
håller också läsaren alert för ledtrådar i berättelsen som kunde tangera ett rött träd. Således
för Tan in läsaren på banan att hitta och verkligen se de röda löven han placerat på alla
uppslag. Läsaren skulle antagligen ha hittat löven i ett senare skede men risken hade också
funnits att man inte skulle ha fäst så stor betydelse vid dem, eller kanske till och med missat
dem helt och hållet. Nikolajeva säger att en sådan titel är ”metafiktiv, den fördjupar vår
förståelse av boken och ger oss en läsningsstrategi”, nämligen att hålla ögonen på trädet.152

4.15.2 Omslag
Omslaget har, som redan tidigare nämndes, en bild som inte återkommer i berättelsen, man
kan alltså således anta att den är en del av berättelsen. Ofta har omslagen en inramad bild
som bidrar med en effekt av avlägsnande, The Red Tree har däremot en helsidesbild som
också täcker hela bokens baksida.153 Detta för läsaren, likt formatet på boken, direkt in i
bokens känsla och värld. Omslaget föreställer en person sittandes i en pappersbåt flytandes
på ett hav. Läsaren antar att detta är protagonisten. Solen lyser längre bort och flickan är
151

M. Nikolajeva (2000), s. 64.
M. Nikolajeva (2000), s. 66.
153
M. Nikolajeva (2000), s. 68.
152

57

Ester Rudnäs

alldeles ensam. På baksidan, vänstra sidan om man tänker pärm och baksida som ett
uppslag, finns texten ”sometimes the day begins with nothing to look forward to” vilket
också är den första meningen i själva berättelsen.
I denna bild hittas många intressanta aspekter vad gäller gestaltning av depression och
ångest. Båten är gjord av papper, det i sin tur betyder att den småningom kommer att
sjunka. Den blöts sakta upp och kommer inte att segla lika länge som en vanlig båt.
Dessutom har båten ord skrivna på sig, segment av meningar syns och det är möjligt att
bilda sig en helhetsuppfattning kring budskapet. ”but nothing ever happ”, ”nobody
underst”, ”bad to worse” och ”trouble” är några exempel och dessa ord hittas även senare
i berättelsen. Flickan sitter således i något som är fyllt av jobbiga och tunga ord som
dessutom snart kommer att sjunka. Här syns tydligt tankemässiga symptom så som
hopplöshetskänsla inför framtiden och tung sinnesstämning.154 Framtiden känns hopplös
vilket visas genom pappersbåten, orden förstärker den tunga sinnesstämning och flickan
har ett mycket tungt kroppsspråk. Hon hänger över kanten, håret hänger halvt i ansiktet
och ögonen tittar nedåt eller är helt stängda. Passiviteten syns också i hennes kroppsspråk,
hon har gett upp hoppet att försöka komma ur båten eller så har hon inte insett att hon
behöver komma ur den. Möjligheten finns också att hon inte kan komma ur den, eller att
hon insett att det inte finns något bättre när hon väl hamnat i vattnet. Hon är således tvungen
att sitta kvar i en sjunkande båt. Detta kan förliknas med känslan av att en psykiskt sjuk
inte valt sin sjukdom och känner inte att hen har ett val eller en möjlighet att ta sig ur den.
Lars Johansson beskriver med hjälp av en figur hur den deprimerade fungerar kognitivt
och under varande depression går känslor och beteenden i en cirkel, tills livssituationen
ändras och bryter den eviga cirkeln.155 Detta kan förliknas vid det flickan upplever i bilden,
att hon inte har någon möjlighet att ta sig ur situationen, allt upprepar sig likt en ond cirkel.
Båten kastar en skugga på havet och skuggan illustreras med hjälp svarta löv, men bland
de svarta löven finns också ett rött. Tillsammans med titeln The Red Tree förstår läsaren
att lövet är viktigt och flickans blick är dessutom riktad mot det ensamma lövet. Skugga är
något som följer en, något du inte kan bli av med. Ett symptom vid ångest är att vara
upptagen av tankar kring sitt beteende i olika situationer tillbaka i tiden och flickan och

154
155

L. Jansson (1986), s. 20.
L. Janssons (1986), s. 25.

58

Ester Rudnäs

hennes båt följs här av en skugga av döda och fallna löv.156 Men bland de ältande tankarna
i skuggan finns det lilla röda lövet för henne att hålla blicken fäst vid. Redan här föds
tanken kring att det röda lövet symboliserar hoppet.
Havets yta är speciell, som i solnedgång då solen flyter ihop med vattnet, vattnet syns
knappt utan istället spegelbilden. Sprickor av solljus sprids över vattnet, det ser nästan ut
som om vattnet kunde krackelera. På ytan syns också ringar, som om regndroppar nuddar
vattnet. Inget regn syns men ringarna vittnar om spår av regn. I horisonten syns solsken
och igen gör sig känslan kring hopplöshet för framtiden påmind, i horisonten lyser solen
men horisonten kan hon aldrig nå. Texten ”sometimes the day begins with nothing to look
forward to” berättar att flickan inte har något att se fram emot. Detta stärker vår uppfattning
om hennes känslor kring framtiden samt hennes sinnesstämning.
Även om omslaget inte är en duplicerad bild inifrån boken fungerar den som en
sammanvävd bild av olika delar av några av de andra bildernas innehåll och blir således
en sammanfattning av bokens innehåll också på bildnivå. Detta gör att läsaren känner igen
vissa saker senare i berättelsen och att de då inte känns lika främmande. Tan lyfter genom
detta redan med sitt omslag fram mycket djupa känslor kring att vara deprimerad och lida
av ångest.

4.15.3 Försättsblad, titelsida och dedikation
Tan utnyttjar verkligen bilderbokens möjligheter när han på alla tänkbara sidor före själva
berättelsen börjar försöker få in så mycket av bokens känsla som möjligt. The Red Tree
har för- och eftersättsblad, men utöver det har den även två fristående bilder på uppslagen
som används som titelsida och dedikation. Nedan kommer jag att redogöra för hur
försättsblad och de fristående uppslagen gestaltar depression och ångest och vilket intryck
det ger läsaren innan berättelsen börjar.
Inledande försättsbladet är grått och till höger syns ett svart löv, vilket vi efter analysen på
omslagsbilden associerar med ett dåligt minne från tidigare som jagar protagonisten.
Eftersättsbladet är däremot rött med en struktur som påminner om blodstänk eller
blodådror. Nikolajeva menar att försättsblad ofta har använts för att visa på en viktig
156

K. R. Nilzon (1995), s. 14.

59

Ester Rudnäs

förändring som skett i boken.157 Det syns tydligt här, det gråa har gått från trist och mörkt
till det eldiga röda, blodets färg, och i denna bok även hoppets och livsgnistans. Tan binder
alltså in hela berättelsen mellan blad som symboliserar den positiva förändring flickan är
med om på bladen inne i boken.
Första uppslaget efter försättsbladet består av en fristående, inramad, bild på högersidan.
Bilden avbildar flickan i sitt rödorangea hår som står på en ranglig pall mitt på en grön
äng. Hon håller en stor tratt framför munnen, likt en megafon, och ur tratten faller det
bokstäver. Bokstäverna har ingen relation med varandra, de bildar inga ord. Solen lyser,
likt på omslaget, bara i horisonten och flickan ser sorgsen ut. Flickan står på en pall, detta
tyder på att hon känner att hon behöver göra sig större och längre än vad hon är för att
synas. Likaså visar tratten på att hon behöver hjälpmedel för att höras. Kanske ropar hon
på hjälp, men ur tratten faller det oförståeliga ord, det sprutar inte ut ord som man tänker
att det skulle göra ifall allt var normalt. Istället sipprar det ut ord som ingen förstår och
ingen lyssnar på. Ängen hon befinner sig på frodas och är grön, hon står på en plats av
tillväxt och grönska, det motsatta till hennes tillstånd just nu. Det röda lövet, hoppet, är
halvt undangömt i det frodande gräset vilket visar på att det kan kännas som om hoppet
bara är till för de som frodas.
Kristeva diskuterar den deprimerades förlust av talförmågan. Hon menar att i kontrast till
friska personer kan deprimerade på grund av deras ständiga smärta inte koppla ihop
känslor, gester och handlingar på ett normalt sätt. Detta leder till att de blir
handlingsförlamade och slutar prata.158 Vidare beskriver hon den deprimerades tal som
upprepande och monotont. De uttalar meningar som är fragmentariska och när de sedan
märker att deras försök är hopplösa ger de småningom upp försöken att uttrycka sig helt
och hållet.159 Detta syns tydligt i Tans bild, när bokstäverna faller ur tratten i oordning,
flickans tal är fragmenterat. Kristeva diskuterar också hjärnans funktion och lyfter fram att
språkkunskapen styrs av människans vänstra hjärnhalva och ifall talet inte fungerar som
det skall betyder det att deprimerade personer tillfälligt domineras av den högra
hjärnhalvans funktioner.160

157

M. Nikolajeva (2000), s. 71.
J. Kristeva (1989), s. 34.
159
J. Kristeva (1989), s. 33.
160
J. Kristeva (1989), s. 39.
158

60

Ester Rudnäs

Nikolajeva diskuterar i sin artikel ”Emotions in Picturebooks” hur alla personer, när de
läser en bilderbok, först tar till sig bilden. Bilden når hjärnan några millisekunder innan
texten gör, även om en vuxen läser texten högt samtidigt som barnet läser bilden. Den
högra hjärnhalvan tycks också utvecklas snabbare än den vänstra vilket gör att barn har
lättare att förstå bilder än text. Dessutom är bildens stimuli inte bara snabbare utan också
starkare än textens, för alla, inte bara för barn.161 Denna information gör Tans val av
medium ännu mer intressant och relevant. En bilderbok med så stora bilder och så lite text
kunde i sådana fall tänkas vara skriven dels för barn, vilket är självklart, men också med
extra hänsyn till någon som lider av depression och ångest. Ifall en deprimerad person
saknar sätt att uttrycka sig och domineras av högra hjärnhalvans funktioner är en bilderbok
exakt rätt sätt att nå den sortens person.
Nästa uppslag har en fristående bild på vänster sida som blöder ut över högersidan och
dedikationen, titelsides- och copyright-informationen. Bilden avbildar åter igen en äng,
men den här ängen är gul, det vill säga skördeklar. Mitt på ängen står ett stort gökur med
annorlunda detaljer. Fenomenet tid presenteras på ett nytt sätt, siffrorna på urtavlan är
utbytta mot åtta löv varav det högst upp är rött. Fågeln har flugit ifrån klockan men lämnat
kvar ett ägg och klockan är full med luckor och står dessutom ostadigt. Hela uppslagets
nedre del är fylld med gråa bokstäver varav några är röda till färgen och bilder bokens titel.
Ängen är ljus, badar i solsken, och det som skiljer ängen från den tidigare (förutom färgen)
är att flickan inte syns till. Det vill säga där hon inte är, där är ljus. Detta för omedelbart
tankarna till att det gråa och trista med en depression förföljer den insjuknade, som
återkommer i hela berättelsen.
Som nämndes tidigare, presenteras konceptet tid på ett annorlunda sätt genom denna bild.
Först och främst är urtavlan speciell, den har ett stort hål i mitten vilket gör urverket naket.
Nakenhet visar på sårbarhet, även det krackelerade målet på klockan och luckorna i
träverket visar på nakenhet. I luckorna syns skrämmande svarta teckningar, dessa kan
tänkas symbolisera minnen från tidigare som jagar protagonisten. Hon jagas av det
förflutna, vilket redan tidigare setts i och med de svarta löven, och att vara fäst vid det
förflutna är ett typiskt symptom vid ångest och depression.162 Siffrorna på urtavlan är

161

M. Nikolajeva, ”Emotions in Picturebooks” i The Routledge Companion to Picturebooks, red. Bettina
Kümmerling-Meibauer, Routledge, Oxon & New York, 2019, s.111.
162
K. R. Nilzon (1995), s. 14-15.

61

Ester Rudnäs

utbytta mot sju svarta löven och ett rött, visaren är bara en och den står på någon enstaka
minut före det röda lövet. Det tyder på att hoppet är nära, men tiden är ännu inte inne. De
svarta löven på urtavlan visar på all den tid som har gått förbi utan hopp. I träverket syns
också frimärken vilket också det visar på tid, men här snarare framåt än bakåt. Brev skickas
iväg, för en mottagare som väntar. Det visar också, likt det röda lövet, på glimtar av hopp.
Luckorna med mörk dåtid är djupare ner, under, och frimärkena som står för nutid och
framtid finns på klockans fasad (se bild 8 nedan).

Bild 8: Frimärken och luckor med mörka bilder.

Fågeln som hör till gökuret har flugit iväg, vilket betyder att tiden har stannat. Kvar i
klockan har den lämnat ett ägg. Detta berättar åter igen på två sidor av det hela, fågeln är
borta; dvs. tiden har stannat och klockan kan inte gå framåt för att nå hoppet, men samtidigt
finns ägget kvar i klockan och ägget, som kommer igen senare i berättelsen, symboliserar
nytt liv. Det verkar som om Tan vill förmedla det svårgripbara med tiden hos en
deprimerad. Den går långsamt, det känns som om den stannat och etta faktum att tiden
nästan stannar för den deprimerade har tidigare lyfts fram i och med Kristevas påstående
att den sjukes tid inte rör sig framåt.163 Samtidigt hittas hoppet i fågeln, bara den
återvänder, vilket den kommer att göra för fågeln återvänder alltid till sitt ägg.

163

J. Kristeva (1989), s. 60. Citerat på sidan 39 i denna avhandling.

62

Ester Rudnäs

Analysen av omslaget, försättsbladen och de två fristående bilderna berättar för läsaren om
hur bilderboken ska läsas och sätter läsaren i rätt stämning inför berättelsens början. Tan
visar på stiltje och en annorlunda tidsuppfattning och han visar också känslan av att inte
bli hörd trots att försök görs. Flickan försöker göra sin röst hörd men ut kommer
oförståeliga ord. Läsaren ska med fördel läsa berättelsen i ljuset av att tidsuppfattningen är
en annan och att flickan är oförmögen att uttrycka sig. Att med dessa tankar och känslor
gå in i berättelsen bidrar till en djupare tolkning och förhoppningsvis en mer förstående
tolkning. Men för den uppmärksamme läsaren syns lövet även i alla dessa bilder och i och
med det vet läsaren redan från första början att hoppet, räddningen, är en möjlig utväg.

4.16 Sammanfattning
I detta avsnitt vill jag sammanfatta analysen genom att lyfta fram de drag som visat sig
vara mest övergripande och viktiga i granskningen av The Red Tree.
Tans skapandestil är ett starkt sätt att gestalta depression och ångest. Med de murriga
färgerna och de stämningar och miljöer han visualiserar skapar han en god inblick i hur
den depressiva flickan känner. De miljöer han skapar rör sig på ett smidigt sätt mellan det
verkliga och det overkliga och på så sätt för han fram kontexten flickan lever i, som den
insjuknade i de friskas värld. Det tycks vara likt en tryckande skugga som förföljer flickan
genom berättelsen och Tan får fram den genom dels hans färgval och sätt skapa men även
de noga utvalda föremål han avbildar. Ordet depression härstammar från latinets ord för
att nedtrycka och Tan gestaltar depressionens och ångestens kärna genom att visa på hur
den nedtryckande känslan kan kännas för en som lider av depression. Fisken som hänger
över flickan är ett exempel, även de fallande, döda löven trycker ner protagonisten. Hans
val av föremål, händelser och platser som avbildas märker läsaren att har skett med omsorg
och det finns mycket bakomliggande för den intresserade att forska i. Detta är denna analys
ett bevis på. Ett bra exempel på Tans välvalda illustrationer är när han visar på den
deprimerades tyngda öde genom att avbilda livet som ett spel som man inte själv kan
påverka. Utöver Tans sätt att skapa gestaltar just detta verk depression och ångest även
med återkommande teman. Nedan vill jag ta fasta på de teman som utkristalliserats i och
med denna analys.

63

Ester Rudnäs

Eftersom de sidor av verket som omsluter själva berättelsen även består av författarens
konstverk utgår jag från att de säger något speciellt om stämningarna och kärnan i
berättelsen. De fungerar som en form av läsnyckel för den berättelsen som läsaren alldeles
snart ska ta del av. Tidsuppfattningen hos den deprimerade samt avsaknaden av
kommunikation är saker som syns tydligt på de inledande sidorna i The Red Tree. Dessa
aspekter är således något man behöver ta hänsyn till när resten av berättelsen läses. En
deprimerad person har en tidsuppfattning som tydligt skiljer sig från den tidsuppfattning
en frisk person har.164 För någon som lider av depression tappas tidsuppfattningen bort och
allt blir grått, murrigt och omöjligt att greppa. Kommunikationen hos den deprimerade blir
enligt Kristeva monoton och fragmentarisk.165 Tan avspeglar detta i många av sina bilder
i boken. Flickan försöker få sin röst hörd men lycks inte.
I och med att inte få sin röst hör skapas ett utanförskap. Utanförskapet i berättelsen syns i
flera olika skepnader, dels genom att flickan själv drar sig undan men också genom att hon
är annorlunda än alla andra. I flera bilder sitter flickan ensam i ett ödsligt landskap där Tan
med miljön beskriver hennes känsla, och känner sig ensam och utelämnad. I andra bilder
porträtteras hon med andra människor med ingen bryr sig om henne, hon är utanför trots
att hon är mitt ibland dem. Fisken som kastar skugga på henne följer henne vart hon än går
och skuggan, depressionen, gör att hon är utanför. Tan använder sig också av materialet
glas för att visa på den deprimerades utanförskap. I två bilder är flickan instängd bakom
glas och glaset bildar en barriär mot omvärlden som inte syns men som ändå finns där. I
likhet med depression är det en sjukdom som ögat inte nödvändigtvis alltid ser men som
ändå finns där.
Flickan försöker genom berättelsen också skapa sin identitet, ta reda på vem hon är, vem
hon vill vara och vem andra tycker att hon ska vara. Hon försöker genom lek och teater
hitta sitt jag, vilket Kristeva menar att är ett bra sätt för en deprimerad.166 Hon försöker
också avbilda sig själv genom att måla, men läsaren ser att hon endast är förmögen att måla
ett skal av sig själv. Tan gestaltar flickans försök till att förstå och genom det även hur hon
försöker påbörja en process mot tillfrisknande. Däremot upplevs den överhängande

164

J. Kristeva (1989), s. 60.
J. Kristeva (1989), s. 34.
166
J. Kristeva (1989), s. 145.
165

64

Ester Rudnäs

nedstämda stämningen som ett svar på om det lyckas eller inte. Men eftersom hoppet segrar
i slutet av berättelsen visar Tan trots allt på att varje försök flickan gjort, vare sig det är att
få sin röst hörd eller förstå sig själv, har haft inverkan på utgången.
Slutligen gestaltas depression och ångest genom hopp. Hoppet är inte en direkt beskrivning
av sjukdomen och dess symptom men det är en bakomliggande kraft som finns i flickans
sjukdomsförlopp. Hon ser inte hoppet när hon lider men ändå finns det med i hennes
berättelse. Tan visar på att det goda kan segra även om det känns som om man inte har
något att se framemot; ”sometimes the day begins with nothing to look forward to”, ”and
the day seems to end the way it began”, ”but suddenly there it is right in front of you bright
and vivid quietly waiting”, “just as you imagined it would be”.167

5 BILDERBOKEN SOM VÄG UT UR DEPRESSIONEN
I denna avslutande diskussion vill jag föra fram kopplingen mellan kreativitet och
tillfrisknande. Nämligen tanken att den kreativa processen i och med läsningen av The Red
Tree (eller någon annan bilderbok med liknande tema) kan fungera som tröst och således
en väg ut ur depressionen.
Såhär skriver Michael Lundgren och Lisa Borgström Norrby i Sagans läkande kraft:
Barn som är rädda behåller ofta sina känslor inom sig. De kan göra det så effektivt att vuxna
inte ens märker att barnen har det särskilt svårt. Men även om den vuxne har sina aningar,
är det ofta besvärligt att nå deras känslor.168

Lundgren och Borgström Norrby vill visa på problemet kring att nå barn som är tyngda av
svåra saker. De poängterar att det inte finns någon universallösning men att de är
övertygade om att sagan kan fungera som hjälpmedel i dylika situationer. I inledningen till
denna avhandling nämndes att jag genom mina egna erfarenheter upplevde The Red Tree

167
168

Citat ur The Red Tree, från början av berättelsen samt slutet.
M. Lundgren & L. Borgström Norrby (1988), s. 9.

65

Ester Rudnäs

som mycket träffsäker och känslan av att vara ensam i de depressiva känslorna luckrades
upp. Perry Nodelman säger att ifall barn inte får läsa om fenomen som de känner igen sig
i tror de att de är alldeles ensamma med de känslor de upplever.169 Detta styrker tanken att
det är oerhört viktigt att denna typ av litteratur finns.
Sagor och bilderböcker hjälper alltså barn att öppna upp och sätta ord på sina känslor. De
känner igen sina egna svårigheter och känner sig därmed mindre ensamma. Man kunde
säga att protagonisten i The Red Tree söker sig själv via konsten, vilket är en intressant
parallell till att sätta ord på sina känslor. Flickan i berättelsen söker ord, försöker formulera
sig, försöker förstå sina känslor och vem hon är. Tan använder sig av bokstäver som
placerats i oordning för att illustrera svårigheten att uttrycka sig. Hon kämpar med att hitta
orden, antagligen orden för sina känslor, när hon står med tratten framför munnen och
försöker ropa. Samma sak förekommer när hon står på teaterscenen och försöker forma sig
själv och komma underfund med vem hon egentligen är. Ett sökande efter sig själv och en
vilja att förstå sina känslor är ett genomgående tema i The Red Tree och illustrerar den
svåra gåta som tycks vara en del av den deprimerades vardag.
Bruno Bettelheim säger å andra sidan att det inte är medlidande för andra i samma situation
barnet främst behöver utan snarare övertygelse om att lidandet går att ta sig ur.170 Även
detta hittas i The Red Tree i och med hoppets avbildning som skänker tröst om att lidandet
har ett slut. Tan placerar systematiskt och strategiskt ut ett rött löv på varje uppslag i
bilderboken för läsaren att upptäcka. Läsaren är således medveten om att hoppet är en del
av berättelsen även om det inte kläs i ord förrän i slutet. Flickan i berättelsen är inte heller
själv medveten om hoppets medverkan, hon ger inte löven någon uppmärksamhet och
därför tolkar jag det som om hon inte alls är medveten om att hoppet finns där som en
möjlig utväg och räddning. Tan visar också på hoppets livskraft och kämpaglöd genom
den röda färgen som löven har. I slutet formas trädet och flickan står öga mot öga med
hoppet som för henne till räddning, till en ljusare vardag. Ett träd har kraften till ett förnyat
liv och flickans vardag vänds från hopplös och svag till hoppfull och stark. Genom denna
avbildning av hopp som Tan medvetet lyfter fram styrker han Bettelheims åsikt om att ett
deprimerat barn behöver få se att det finns möjligheten till ett annat, positivt slut på

169

P. Nodelman (1996), s. 86.
Bruno Bettelheim, The Uses of Enchantment, 1976, citerad i Nicholas Tuckers “Depressive Stories for
Children i Children’s Literature in Education, 37, s. 199-210, 2006, s. 202.
170

66

Ester Rudnäs

historien än det som kanske känns som det enda möjliga för en deprimerad. På samma sätt
som flickan i The Red Tree inte ser hoppets närvaro genom hennes lidande kan den
deprimerade inte tänka sig en hoppfull avslutning på sjukdomsprocessen. Men genom att
läsa om ett positivt slut kan den insjuknade, enligt Bettelheim och tydligen även Tan, få
hoppet tillbaka.
Bo Steffensen skriver i sin bok Når børn læser fiktion om vikten av att det är läsaren som
bestämmer textens betydelse. Det vill säga en texts betydelse bestäms inte av författaren
och inte heller av textens objektiva struktur. Det är bara läsaren som kan sätta betydelse
till texten.171 Detta visar på att det är en kreativ process som sker i och med läsningen och
läsaren tolkar in det hen själv vill se och uppleva i just den berättelsen. All litteratur uppstår
i mötet med läsaren som på så vis blir en aktiv, kreativ medskapare av berättelsen och att
kreativitet hjälper i tillfrisknandet ur depression är inte något nytt. Det finns många
exempel på att kreativitet kan hjälpa i läkandet av depression. David H. Rosen har forskat
kring en terapiform som knyter an till kreativiteten och hur den kan sätta den insjuknade
fri.172 Ett annat exempel, är den redan tidigare nämnda, mer personliga, berättelsen av
Rachel Kelly som fann poesin som hjälpmedel ur hennes oerhört svåra depression.173
The Red Tree har, som redan tidigare nämnts, mycket detaljrika bilder. Dessa bilder tvingar
läsaren att utveckla sin uppmärksamhet på ett annat sätt än en bilderbok med enkla bilder,
få detaljer och vardaglig handling skulle göra. Denna noggranna läsning är en del av det
kreativa i läsningen av denna bilderbok. Man kunde tänka vidare, bortom högläsning, på
sätt att hjälpa barn att komma närmare innehållet och teman som boken tar upp. Vid
traditionell högläsning krävs som tillägg en diskussion kring bildernas detaljer och hur de
får en att känna. Här kan den vuxne med hjälp av frågor på ett tryggt sätt prata om vilka
tankar och känslor som kommer till ytan för såväl barnet som den vuxne när de tillsammans
tittar på ett uppslag i boken. Vidare kan man utveckla läsningen till en process genom att
också använda andra sätt än bara läsning. Till exempel att tillsammans rita, måla eller
skriva sina tankar och känslor efter läsning av boken, eller enbart ett uppslag i den. Eller
rita, måla eller skriva en fortsättning på berättelsen för att förstärka hoppets makt och lyfta

171

Bo Steffensen, Når børn læser fiktion, Akademisk Forlag, 3 upplagan, 2005.
David H. Rosen, Depression och skapande, Hur själen kan läkas genom kreativitet, Natur och Kultur,
Stockholm, 1999.
173
R. Kelly (2016).
172

67

Ester Rudnäs

fram det positiva ännu starkare. Att rita, måla eller skriva om egna erfarenheter av
nedstämdhet eller dylika känslor är också ett bra sätt att komma åt berättelsens budskap,
där kan man med fördel sedan tillsammans prata om hur man blev glad igen och vad som
skänkte tröst.
Själv anser jag att barnlitteratur som behandlar depression och ångest är ett måste i dagens
samhälle. Psykisk ohälsa ökar och det behövs ett medel som hjälper vuxna att föra den
svåra diskussionen med yngre barn. Bilderboken är ett ypperligt sätt eftersom läsning
sedan länge setts ha läkande möjligheter och bilder ger möjlighet att också prata med barn
som inte ännu kan läsa bokstäver tillräckligt bra. Tidigare lyftes Nikolajevas och Kristevas
tankar kring hjärnans funktion upp och jag vill poängtera det igen, att bilderboken är en
mycket fungerande lösning för att nå någon som är deprimerad eftersom bilden är lättare
att ta till signär man befinner sig i ett sådant tillstånd.174
Vidare håller jag med om att det är en fördel ifall berättelsen ger en möjlighet för det goda
att segra, för att visa på att det är möjligt att ta sig ur psykisk ohälsa. En bok som The Red
Tree lämnar ett starkt avtryck i läsarens känslovärld och detta avtryck skulle vara tungt att
bära ifall berättelsen inte skulle sluta positivt. Däremot anser jag inte att böcker utan
hoppfullt slut borde ratas, de visar också en del av verkligheten. Men, här är det som vuxen
oerhört viktigt att diskutera och jobba kring känslor och tankeprocesser som väckts. Att
fantisera fram en fortsättning på berättelsen kunde här vara av vikt för att föra fram en
positiv vinkling som kanske inte var med i berättelsen eftersom den skedde först en tid
senare. Här anser jag att den vuxne bär ansvaret över att se till att barnet inte drunknar i
negativa tankar efter en sådan läsning utan, trots allt, kan vända det till något positivt.
Shaun Tans verk är mångfasetterat, som visats i denna avhandling. Han visar på
depressionens och ångestens vardag och de känslovärldar som utgör den insjuknades
väsen. Som redan nämnts är depressionen en individuell sjukdom som kan ta sig uttryck
på flera olika sätt men jag anser att The Red Tree på ett välfungerande sätt försöker gestalta
det djupa och svåra som många av de insjuknade känner. Dels för de sjuka att känna igen
sig i och dels för att de friska ska få en möjlighet att försöka förstå. Jag hoppas att denna

174

M. Nikolajeva (2019), s. 111 och och J. Kristeva (1989), s. 39, diskuteras denna avhandling i avsnitt
4.15.3 Försättsblad, titelsida och dedikation, s. 59-60.

68

Ester Rudnäs

avhandling föder viljan att lyfta fram liknande böcker till barns lässtunder samt lyfter bort
orosmolnet en vuxen kan känna över att ta upp ämnet tillsammans med ett barn.

69

Ester Rudnäs

LITTERATURFÖRTECKNING
Amerikanska psykiatriska föreningen – APA (1987): DSM-III, R, genom K. R. Nilzon
(1995)
Andersson, Helena & Manneklint, Frida (2016): Depression i bilderböcker för barn –
En narrativ bild- och textanalys ur ett normkritiskt perspektiv, Lunds universitet –
Socialhögskolan, Lund
Armitstead, Claire (2011): “Shaun Tan wins Astrid Lindgren prize” i The Guardian,
29.3.2011, https://www.theguardian.com/childrens-books-site/2011/mar/29/shaun-tanastrid-lindgren-prize, hämtad 9.10.2019
Azar, Michael (2019): ”Tärningen är kastad” i Göteborgs-Posten, 10.1.2019,
https://www.gp.se/kultur/kultur/tärningen-är-kastad-1.12245283, hämtad 19.12.2019
Barton, Julie (2005): “The Monsters of Depression in Children’s Literature: Of
Dementors, Spectres, and Pictures” i Journal of Children’s Literature Studies, mars
2005, s. 27-39
Doonan, Jane (1993): Looking at Pictures in Picture Books, The Thimble Press,
Woodchester
Edfalk, Ingemark (2019): Kort om färglära,
http://www.skenbild.com/old/html/html1/html2/artiklar/farglara.htm, hämtad 11.10.2019
Elleström, Lars (2008): Ikonicitet. Visuella, auditiva och kognitiva tecken i litteratur och
andra medier, http://ojs.ub.gu.se/ojs/index.php/tfl/article/view/168, hämtad 13.9.2019
Freud, Sigmund (2008): Samlade skrifter av Sigmund Freud IX Metapsykologi, [1917],
Natur och Kultur, Stockholm, andra utgåvan
Heathcote, Angela (2019): “Everything you need to know about our iconic Illawarra
flame trees” på Australian Geographic,
https://www.australiangeographic.com.au/topics/scienceenvironment/2019/03/everything-you-need-to-know-about-our-iconic-illawarra-flametrees/, 19.3.2019, hämtad 3.1.2020
Hellgren, Jan & Granskog Pamela (red.)(2018): Multilitteracitet, upptäck och utveckla
din kompetens, Guider och handböcker 2017:6, Utbildningsstyrelsen,
https://www.oph.fi/sites/default/files/documents/189081_multilitteracitet.pdf, hämtad
18.10.2019

70

Ester Rudnäs

Holmgren, Tobias (2015): Sagornas bloddrypande original, Göteborgs-posten,
21.11.2015, https://www.gp.se/kultur/sagornas-bloddrypande-original-1.166849, hämtad
5.9.2019
Jansson, Lars (1986): Handbok i kognitiv terapi vid depression, Natur & Kultur,
Stockholm
Johansen, Martin Blok (2015): Barnboken – tidskrift för barnlitteraturforskning, Vol. 38.
http://dx.doi.org/10.14811/clr.v38i0.213 , hämtad: 10.9.2019
Kelly, Rachel (2016): Orden som fann mig, Den läkande läsningen tillbaka till livet,
Marcus Förlag, Örebro
Klarén, Ulf (2000): Vad färg är, HLS Förlag, Stockholm
Kress, Gunther & van Leeuwen, Theo (2001): Multimodal Discourse. The modes and
media of contemporary communication, Arnold, London
Kristeva, Julia (1989): Black Sun – Depression and Melancholia, Columbia University
Press, New York
Lundgren, Mikael & Borgström Norrby, Lisa (1988): Sagans läkande kraft, sagoläsning
som krisbearbetning för barn, Wahlström & Widstrand, Stockholm
Mieli – Psykisk hälsa Finland rf., (2020): ”Social fobi”,
https://mieli.fi/sv/förstasidan/psykisk-hälsa/psykisk-ohälsa/social-fobi, hämtad 17.5.2020
Miller, Jeffrey A. (1998): The Childhood Depression Sourcebook, Lowell House, Los
Angeles
Nationalencyklopedin, ”Astrologi”,
astrologi.http://www.ne.se.ezproxy.vasa.abo.fi/uppslagsverk/encyklopedi/lång/astrologi,
hämtad 19.12.2019
Nationalencyklopedin, “Depression”, https://www-nese.ezproxy.vasa.abo.fi/uppslagsverk/encyklopedi/lång/depression-(2), hämtad 17.5.2020
Nationalencyklopedin, ”Shaun Tan”, https://www-nese.ezproxy.vasa.abo.fi/uppslagsverk/encyklopedi/lång/shaun-tan, hämtad 16.5.2020
Nationalencyklopedin, ”Stjärngossar”, https://www-nese.ezproxy.vasa.abo.fi/uppslagsverk/encyklopedi/lång/stjärngossar, hämtad 16.5.2020
Nikolajeva, Maria (2004): Barnbokens byggklossar, Studentlitteratur, Lund
71

Ester Rudnäs

Nikolajeva, Maria (2000): Bilderbokens pusselbitar, Studentlitteratur, Lund
Nikolajeva, Maria (2019): ”Emotions in Picturebooks” i The Routledge Companion to
Picturebooks, red. Bettina Kümmerling-Meibauer, Routledge, Oxon & New York
Nodelman, Perry (1996): The Pleasures of Children’s Literature, andra uppl., Longman,
New York
Nodelman, Perry (1988): Words about Pictures, The Narrative Art of Children’s Picture
Books, University of Georgia, Athens, Georgia
Nilzon, Kjell R. (1995): Barn och depression, Studentlitteratur, Lund
Pantaleo, Sylvia (2012): Children’s Literature in Education, “Exploring Grade 7
Student’s Responses to Shaun Tan’s The Red Tree”, nr 43, s. 51-71,
http://web.b.ebscohost.com.ezproxy.vasa.abo.fi/ehost/pdfviewer/pdfviewer?vid=3&sid=4
fb7c89e-bc1e-47b2-b05c-e235673cb520%40pdc-v-sessmgr05, hämtad 11.10.2019
Reading Australia (2020): “The Red Tree”, https://readingaustralia.com.au/books/thered-tree/, hämtad 16.52020
Rhedin, Ulla (2001): Bilderboken. På väg mot en teori, Alfabeta Bokförlag, Stockholm
Rosen, David H. (1999): Depression och skapande, Hur själen kan läkas genom
kreativitet, Natur och Kultur, Stockholm
Steffensen,Bo (2005): Når børn læser fiktion, Akademisk Forlag, 3 upplagan
Steger, Michael F. & Kashdan, Todd B. (2009): ” Depression and Everyday Social
Activity, Belonging, and Well-Being” i Journal of Counseling Psychology, American
Psychological Association, 2009, Vol. 56, No. 2, s. 289–300,
http://web.a.ebscohost.com.ezproxy.vasa.abo.fi/ehost/pdfviewer/pdfviewer?vid=0&sid=9
574d39b-a0f1-4e65-9de1-63b2f4719a89%40sdc-v-sessmgr01, hämtad 15.12.2019
Tan, Shaun (2001): The Red Tree, Hachette Australia, Sydney
Terveyden ja hyvinvoinnin laitos - THL (2015):
https://thl.fi/fi/web/mielenterveys/mielenterveyden-edistaminen/keinojamielenterveyden-edistamiseen/time-out-aikalisa-elama-raiteilleen/aikalisaohjaajienmateriaalipaketti/mielenterveys/masennus, hämtad: 27.8.2019
Terveyden ja hyvinvoinnin laitos - THL (2018):
https://thl.fi/fi/web/mielenterveys/mielenterveyshairiot/nuortenmielenterveyshairiot/nuorten-masennusoireilu-ja-masennustilat, hämtad: 27.8.2019
72

Ester Rudnäs

Tucker, Nicholas (2006): ”Depressive Stories for Children” i Children’s Literature in
Education, 37, s. 199-210
Tucker, Nicholas (2006): “Depressive Stories for Children” i Children’s Literature in
Education, 37, s. 199-210
Utbildingsstyrelsen (2015):
https://www.oph.fi/sites/default/files/documents/174853_grunderna_for_gymnasiets_laro
plan_2015-1.pdf, hämtad 18.10.2019

73

