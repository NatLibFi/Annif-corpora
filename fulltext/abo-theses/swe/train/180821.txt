Ökad arbetsbelastning bland klasslärare

En kvalitativ studie om bidragande orsaker till ökad arbetsbelastning

Ida Hultgren
&
Sandra Kulla

Magisteravhandling i pedagogik

Fakulteten för pedagogik och välfärdsstudier
Åbo Akademi

Vasa, 2021

Abstrakt

Årtal

Författare

2021

Ida Hultgren & Sandra Kulla
Publicerad avhandling för magisterexamen i pedagogik

Vasa: Åbo Akademi. Fakulteten för pedagogik och välfärdsstudier.

58 (70)

Arbetets titel

Ökad arbetsbelastning bland klasslärare – En kvalitativ studie om bidragande orsaker
till ökad arbetsbelastning
Referat

Syftet med studien är att undersöka bidragande orsaker till ökad arbetsbelastning bland
klasslärare. Utgående från syftet har forskningsfrågorna utformats på följande sätt:

1. Vilka arbetsmoment i arbetet bidrar enligt klasslärare till ökad arbetsbelastning?
2. Hur jobbar klasslärare för att förebygga ökad arbetsbelastning?
3. Hur upplever klasslärare att frågan om lärarens arbetsbelastning tas i beaktande
av skolledningen?

För att få svar på forskningsfrågorna gjordes en kvalitativ studie inom det hermeneutiska
paradigmet. I studien användes intervjuer som datainsamlingsmetod och samtalen
omvandlades till narrativ med hjälp av transkribering. I studien deltog fyra respondenter

och resultatet består därmed av fyra olika narrativ där respondenterna är i fokus. För att
presentera

studiens

resultat

skapades

tre

huvudkategorier

utgående

från

forskningsfrågorna. Huvudkategorierna är arbetsmoment, förebyggande metoder och

skolledningens påverkan. Till vardera huvudkategorin skapades därefter underkategorier
baserat på respondenternas berättelser.

Resultatet visar att samtliga respondenter upplever ökad arbetsbelastning. De
arbetsmoment som upplevs mest belastande är föräldrakontakt och elevkontakt. Även
arbetstiden är en bidragande orsak till arbetsbelastningen. För att förebygga

arbetsbelastning anser respondenterna att en utförlig planering av arbetet, ett fungerande
stödnätverk och begränsning av den icke-bundna arbetstiden är av betydelse. Gällande
skolledningens

påverkan

upplever

respondenterna

att

kommunikationen

skolledningen är bristfällig och att resurser för lärares välmående saknas.

från

Sökord / indexord

arbetsbelastning, workload, arbetsrelaterad stress, occupational stress, utbrändhet,
burnout, arbetsmoment, förebyggande metoder, skolledning, school management
1

Innehåll
1.

Inledning ........................................................................................................................... 4
Bakgrund och problemdiskussion .............................................................................. 4
Tidigare forskning och forskningsmotiv .................................................................... 6
Avhandlingens disposition ......................................................................................... 8

2.

Definition av begrepp ................................................................................................. 9

Teoretisk grund .............................................................................................................. 11
Klasslärarens arbete .................................................................................................. 11
Arbetsrelaterad stress ............................................................................................... 14
Förebyggande metoder i arbetet ............................................................................... 18

3.

Skolledningens arbete för lärares välmående ........................................................... 20

Metod ............................................................................................................................... 23
Forskningsproblem ................................................................................................... 23
Forskningsansats ...................................................................................................... 24
Syfte och forskningsfrågor ....................................................................................... 24
Hermeneutik ............................................................................................................. 25
Intervju som datainsamlingsmetod ........................................................................... 26
Val av respondenter .................................................................................................. 27
Analys av data .......................................................................................................... 27
Studiens genomförande ............................................................................................ 28

4.

Trovärdighet, tillförlitlighet och etik ........................................................................ 30

Resultat ............................................................................................................................ 34
Kims berättelse om klasslärares arbetsbelastning .................................................... 34
Noas berättelse om klasslärares arbetsbelastning ..................................................... 37
Sams berättelse om klasslärares arbetsbelastning .................................................... 40
Robins berättelse om klasslärares arbetsbelastning ................................................. 43

5.

Sammanfattning ....................................................................................................... 47

Diskussion ....................................................................................................................... 48
Metod ....................................................................................................................... 48
Resultat ..................................................................................................................... 50
Förslag till fortsatt forskning .................................................................................... 58

Referenser ............................................................................................................................... 59

2

Figurförteckning
Figur 1 Krav-, kontroll- och stödmodellen................................................................................15
Figur 2 3C-modellen.................................................................................................................17
Figur 3 Resultatets huvud- och underkategorier.......................................................................47
Figur 4 Arbetsmoment..............................................................................................................51
Figur 5 Förebyggande metoder.................................................................................................53

Figur 6 Skolledningens påverkan..............................................................................................56

Bilagor
Bilaga 1: Informationsbrev på sociala medier
Bilaga 2: Informationsbrev till rektorer
Bilaga 3: Intervjuunderlag

3

1. Inledning
Inledningsvis presenterar vi bakgrunden till val av tema och avhandlingens problemdiskussion.

Vi redogör därefter för tidigare forskning kring temat och presenterar vårt forskningsmotiv.
Avslutningsvis beskriver vi avhandlingens disposition och definierar de centrala begrepp som
förekommer i avhandlingen.

Bakgrund och problemdiskussion

En arbetstagare tillbringar mycket tid på arbetsplatsen. Välmående i arbetet är därför avgörande
för en människas välbefinnande. Individen på arbetsplatsen behöver få uppleva att hen klarar

av sina uppgifter, känner till det egna ansvaret, kan använda sina styrkor och kan samarbeta

med kollegor i en uppmuntrande arbetsmiljö. (Arbetshälsoinstitutet, 2019.) Hälsofrämjande

arbete på arbetsplatsen spelar en avgörande roll för både utvecklandet av en positiv arbetsmiljö

och minskandet av arbetsoförmåga. Välmående i arbetet är inte enbart viktigt för individens
egen hälsa och välbefinnande, utan påverkar även verksamhetens produktivitet och den sociala

hållbarheten i samhället. Ur en samhällsekonomisk synvinkel är det dessutom viktigt att de som
är verksamma inom arbetslivet har en god arbets- och funktionsförmåga och därmed har
möjlighet till ett långt arbetsliv. Tiden i arbetslivet förlängs automatisk genom ett förebyggande

arbete med fokus på både bestående arbetsoförmåga och tillfällig arbetsoförmåga som syns i
form av sjukskrivningar. De två vanligaste orsakerna till arbetsoförmåga är psykisk ohälsa och
problem i rörelseorganen. För att minska på såväl tillfällig som bestående arbetsoförmåga bör
fokus alltså riktas på åtgärder som gynnar återkomst till arbetet. (Sauni, 2019.)

Arbets- och näringsministeriet undersöker årligen arbetslivskvaliteten inom alla

sektorer baserat på finländska löntagares upplevelser. Arbetslivsbarometern från år 2017 visade
att en stor del av löntagarna upplevde att stress i arbetet bidrog till en psykisk belastning

(Arbets- och näringsministeriet, 2018). Undersökningen från år 2018 visade att upplevelsen av

psykisk påfrestning i arbetet ökat ytterligare, i synnerhet bland de yngre målgrupperna (Arbetsoch näringsministeriet, 2019). Den senaste undersökningen gjordes år 2019 och visade att allt

fler löntagare upplevde att arbetet var psykiskt belastande. Nästan hälften av de 1555 löntagare
som deltog i undersökningen uppgav att arbetet medförde en skadlig stress. Vanliga symptom
kopplade till utbrändhet var kronisk trötthet, koncentrationssvårigheter och bristande
entusiasm. (Arbets- och näringsministeriet, 2020.)

4

En stor del av lärarna i Finland är medlemmar i undervisningssektorns fackorganisation

Opetusalan Ammattijärjestö, hädanefter OAJ. Fackorganisationens huvudsakliga uppgift är att

utveckla och förbättra lärarnas anställningsförhållanden och arbetsmiljöer. Liksom Arbets- och
näringsministeriet kartlägger även OAJ regelbundet arbetskvaliteten och då specifikt inom
utbildningssektorn i Finland. Till skillnad från övriga sektorer var upplevelsen av, för hälsan

skadlig, arbetsrelaterad stress vanligare inom utbildningssektorn enligt den senaste

undersökningen. Respondenterna i OAJ:s arbetslivsbarometer från år 2017 bestod av 1127
lärare och chefer som tillhörde fackorganisationen. För att kartlägga välbefinnande i arbetet,

arbetsförhållanden och trygghet på arbetsplatsen skickades enkäter ut till respondenterna. I
undersökningen framkom det att arbetsglädjen, arbetsinspirationen och arbetstillfredsställelsen
inte längre främjade lärarnas och chefernas välmående. Detta resulterade i att arbetsförmågan

försämrades och att arbetsuppgifterna fördelades ojämnt, vilket bidrog till en belastning för
löntagarna. Även övriga belastningsfaktorer hade ökat i antal och samarbetet fungerade inte på

samma sätt som tidigare. Dessutom räckte inte arbetstiden till för löntagarnas uppgifter. (OAJ,
2018.)

Finlandssvenska Lärarförbund, hädanefter FSL, fokuserade under läsåret 2019–2020 på

välmående i arbetet. Som blivande klasslärare har vi skribenter på ett naturligt sätt involverats

i förbundets verksamhet. Vi har specifikt intresserat oss för arbetet för lärares välmående. FSL
(2019) rapporterade om OAJ:s arbetslivsundersökning som visade att lärare i allmänhet trivdes
bra med sitt jobb och kände att arbetet var viktigt och meningsfullt. Trots det diagnostiserades

allt fler lärare med depression på grund av utbrändhet 1, vilket främst berodde på den ökade
arbetsbelastningen. Vi är intresserade av att undersöka bakomliggande orsaker till den ökade
arbetsbelastningen och önskar att studiens resultat ska ge såväl oss som andra klasslärare en

värdefull insikt i hur klasslärarens arbete påverkar arbetsbelastningen samt hur det egna
förebyggande arbetet kan utformas. Vi önskar även att studiens resultat kan gynna
skolledningens arbete för lärarnas välmående.

Vi anser att forskningsområdet för studien är aktuellt och värdefullt för såväl oss själva

som andra inom utbildningssektorn. Arbetslivsundersökningarna påvisar ett återkommande
oroväckande resultat kring den psykiska belastningen i arbetet, vilket tyder på att problematiken

fortfarande kvarstår. Därför vill vi fördjupa oss i klasslärarens arbete och ta fasta på hur olika

arbetsmoment påverkar arbetsbelastningen. Vi vill även ta fasta på hur lärarna själva arbetar för
att minska på arbetsbelastningen och hur de upplever stödet från skolledningen. Läraren har en
1

Utbrändhet definieras i kapitel 1.4.

5

viktig uppgift i utbildandet av framtidens generationer och uppgifterna om lärarnas välmående
bör därför tas på allvar. Baserat på arbetslivsundersökningarnas resultat anser vi att

utbildningssektorn i viss mån är i behov av utveckling. Om möjligt borde ännu större fokus

sättas på att minska på arbetsbelastningen för att behålla standarden och kvalitéten på både
utbildningen och lärarnas arbetsförmåga.

Tidigare forskning och forskningsmotiv
Utgående från forskningsproblemet har vi bekantat oss med tidigare forskning inom
problemområdet. Vi kommer att redogöra för två studier utförda bland finländska lärare. I den

första artikeln Teacher Burnout Profiles and Proactive Strategies beskriver Pyhältö, Pietarinen,

Haverinen, Tikkanen och Soini (2019) en undersökning kring sambandet mellan olika

riskprofiler för utbrändhet och stressförebyggande metoder. Saloviita och Pakarinen (2020)
beskriver i artikeln Teacher Burnout Explained: Teacher- Student- and Organisation-level
Variables deras studie med syftet att undersöka bakomliggande orsaker till utbrändhet bland
lågstadielärare.

Syftet med studien utförd av Pyhältö m.fl. (2019) var att öka förståelsen för individuella

skillnader i erfarenheter av utbrändhet bland finländska lärare genom att analysera sambandet

mellan olika riskprofiler och stressförebyggande metoder. I studien deltog 2310
yrkesverksamma klasslärare (n=815), ämneslärare (n=727) och speciallärare (n=760) runtom i
Finland. Enkäter postades till sammanlagt 6000 slumpmässigt valda lärare från OAJ:s register
och den totala svarsfrekvensen var därmed 39 %.

I analysen av materialet identifierades fem olika riskprofiler baserat på respondenternas

symptom på utbrändhet och deras användning av stressförebyggande metoder. De olika

riskprofilerna graderades enligt följande: ingen risk för utbrändhet, liten risk för utbrändhet,
ökad utmattning, ökad utmattning och cynism samt hög risk för utbrändhet. Resultatet visade

att välutvecklade stressförebyggande metoder hade en stark koppling till den lägsta riskprofilen
och medförde därmed lägre risk att uppleva utmattning och att drabbas av utbrändhet. Resultatet
antydde alltså att risken för att drabbas av utbrändhet inom läraryrket varierar på individnivå.

Att utveckla fungerande stressförebyggande metoder är därmed viktigt för att förhindra
utbrändhet bland lärare.

Saloviita och Pakarinen (2020) anser att faktorer relaterade till utbrändhet borde få

större fokus eftersom utbrändhet bland lärare har visat sig ha negativa effekter på

arbetstillfredsställelse, lärares välmående och psykiska hälsa samt elevers framgång. Syftet med
6

studien var därmed att öka förståelsen för de bakomliggande orsakerna till utbrändhet bland

lärare. Studiens resultat skulle även fungera som stöd för skolans verksamhet och skapa miljöer
som fostrar lärares arbetsengagemang samt förebygga karriärsbyte och höja kvaliteten på

undervisningen. I studien deltog 4567 verksamma finländska grundskolelärare. Deltagarna
bestod av klasslärare (n=2080), ämneslärare (n=1744), specialklasslärare (n=438) och

resursrumslärare (n=305). För att samla in data skickades enkäter ut till lärare i 302 finländska
kommuner och den totala svarsfrekvensen var ungefär 30–33%. Enkäten bestod av enskilda
frågor och skalor som mätte exempelvis lärares utbrändhet, attityder till inkludering och känsla
av själveffektivitet.

I studien framkom det att ålder och kön hade en väldigt liten inverkan på nivå av

utbrändhet. Äldre lärare upplevde en något lägre nivå av utbrändhet, vilket kan bero på att de
är mer anpassade till arbetet och stresshantering. Männen upplevde en något högre nivå av

utbrändhet, vilket tyder på att det kan finnas en viss variation bland könen gällande upplevelser

av arbetsrelaterad stress. Det framkom även att lärare med högre nivå av utbrändhet var mindre
positiva till inkluderingen, vilket kan bero på att lärare som upplever arbetsrelaterad stress är

mer måna om att minska och avlägsna problem i klassen. Det framkom även att högre nivå av
utbrändhet minskade på själveffektiviteten och försämrade relationen och kontakten till

eleverna. De lärare som upplevde utbrändhet ansåg även att stödet utifrån var otillräckligt.
Resultatet visade även att utbrändheten ökade i linje med antalet elever i behov av stöd,
samtidigt som en god relation till eleverna minskade nivån av stress och utmattning. Gällande

klasstorleken upplevde lärare i större klasser en något högre nivå av utmattning, men det bör
poängteras att skillnaden var väldigt liten. Resultatet tyder dock på att lärares nivå av utbrändhet

var högre i större skolor, vilket kan vara relaterat till exempelvis urbanisering och ökad risk för
fattigdom. Slutligen bidrog nödvändigtvis inga enskilda faktorer till utbrändhet eftersom
effekten av de statistiskt signifikanta variablerna var små. Däremot fanns det ett samband

mellan lärares utbrändhet och de variabler som undersöktes i studien eftersom flera faktorer
tillsammans bidrog till en högre nivå av utbrändhet.

Baserat på tidigare forskning kring problemområdet finns ett tydligt forskningsmotiv för

vår avhandling. Trots att nationella arbetslivsundersökningar visar att arbetsbelastningen bland

lärare ökar, finns det väldigt få finländska studier inom området. De studier som gjorts bland

finländska lärare är dessutom relativt omfattande och inkluderar olika lärarkategorier. Vi anser
därför att det finns ett stort behov av studier som är avgränsade till klasslärares arbetsbelastning

med fokus på ett specifikt område. Även Saloviita och Pakarinen (2020) poängterar att fortsatt
7

forskning inom mer avgränsade områden är viktigt och föreslår bland annat forskning gällande
stöd från kollegor och rektorer samt skolklimat.

Avhandlingens disposition

Avhandlingen omfattar totalt fem kapitel, vilka kan delas in i en teoretisk och en empirisk del.

De två första kapitlen hör till den teoretiska delen och de tre sista kapitlen hör till den empiriska

delen. I det första kapitlet beskriver vi inledningsvis bakgrunden till val av ämne och för en
problemdiskussion kring avhandlingens tema. Vi presenterar därefter tidigare forskning kring

temat och redogör för forskningsmotivet utgående från det. Vi definierar avslutningsvis de
centrala begrepp som förekommer i avhandlingen.

I det andra kapitlet, som består av fyra teoretiska delar, fördjupar vi oss i klasslärarens

arbete. Inledningsvis presenterar vi de arbetsmoment som hör till klasslärarens arbete. Därefter
fördjupar vi oss i teori kring arbetsrelaterad stress och bakomliggande orsaker till

arbetsrelaterad stress bland lärare. Vi övergår sedan till förebyggande metoder för
arbetsrelaterad stress och avslutar med att fördjupa oss i skolledningens arbete för lärares
välmående.

I det tredje kapitlet inleds den empiriska delen av studien och där presenterar vi

avhandlingens metodiska tillvägagångssätt. Vi presenterar avhandlingens forskningsproblem,
forskningsansats samt syfte och forskningsfrågor. Vi redogör även för val av
datainsamlingsmetod, val av respondenter, analys av data och studiens genomförande. Vi
avslutar med en diskussion kring studiens trovärdighet, tillförlitlighet och etik.

I det fjärde kapitlet presenterar vi studiens resultat i form av en figur med huvud- och

underkategorier. Resultatet baseras på en analys av respondenternas berättelser som presenteras
i form av narrativ.

I det femte och sista kapitlet för vi inledningsvis en diskussion kring val av

forskningsmetod. Därefter diskuterar vi studiens resultat i relation till tidigare forskning och
avslutar kapitlet med förslag till fortsatt forskning.

8

Definition av begrepp

Arbetsbelastning

Arbetsbelastning innebär den fysiska, psykiska och etiska belastningen på arbetet.
Välbefinnandet i arbetet främjas av en lagom hög arbetsbelastning, medan en överbelastning

kan bidra till en försämrad arbetshälsa och ett hot mot arbetstagarens arbetsförmåga. En för
liten arbetsbelastning kan i sin tur bidra till att arbetsmotivationen minskar. Om arbetstagaren

upplever en skadlig belastning i arbetet är det arbetsgivarens skyldighet att vidta åtgärder. (OAJ,
2020a.)

Lärarna upplever en högre arbetsbelastning än många andra yrkesgrupper, vilket enligt

arbetslivsundersökningar främst beror på förändringar i arbetet, eleverna, organiseringen av

arbetet, arbetsgemenskapen, arbetsmiljön, samarbetet med andra yrkeskunniga samt elevernas
vårdnadshavare. En för hög arbetsbelastning kan förebyggas genom öppna och ärliga

diskussioner med kollegiet, chefen och företagshälsovården. Vid behov finns även möjlighet
att vända sig till arbetarskyddsfullmäktige. (OAJ, 2020a.)

Utbrändhet

Utbrändhet är inte ett medicinskt tillstånd utan hittills enbart en definition på symptom.

Världshälsoorganisationen, hädanefter WHO, har nyligen uppdaterat den internationella
sjukdomsklassifikationen

ICD.

ICD

är

en

förkortning

av

International Classification of Diseases och är en global statistisk klassifikation med
diagnoskoder som grupperar sjukdomar och dödsorsaker. Den senaste uppdateringen är den
elfte upplagan och det är första gången WHO har definierat utbrändhet. Utbrändhet definieras
nu som en följd av kronisk arbetsrelaterad stress. (WHO, 2019.)

För att den som söker medicinsk hjälp ska kunna konstateras ha utbrändhet måste tre

kriterier uppfyllas. Patienten ska vara energilös eller trött, patienten ska känna sig mentalt
distanserad, negativ eller cynisk i förhållande till sitt arbete och tillståndet ska påverka
arbetsförmågan. En patient som uppfyller dessa diagnostiseras med depression. Det är i

dagsläget inte möjligt att bli sjukskriven för utbrändhet. Då patienten söker hjälp för utbrändhet
diagnostiserar därför läkaren patienten med depression. (WHO, 2019.)

Arbetsmoment

Med arbetsmoment menas en specifik mängd arbete, ansvarsuppgifter eller ett arbete tilldelat

en enskild individ eller grupp (Parker, 2003). I denna avhandling avses med arbetsmoment alla
9

delmoment i klasslärarens arbete, exempelvis planering av undervisning och föräldrakontakt.

Till klasslärarens arbetsmoment hör såväl det arbete som utförs på den bundna arbetstiden som
på den icke-bundna arbetstiden2.

Skolledning

Det finns ingen entydig definition gällande skolans ledarskap. Ett brett och svåröverskådligt
forskningsområde samt begreppsvariationer är faktorer som försvårar definitionen. (Sandén,
2007.) Skolledarskapsforskning som bedrivits i Finland har främst inriktats på ledarskapet inom

den grundläggande utbildningen med särskilt fokus på rektorns roll. Studierna har ofta
avgränsats till verksamheten inom den enskilda organisationen och fenomenet har därmed

granskats utan koppling till yttre sammanhang. (Svedlin, 2015). Med skolledning syftar vi
därför i denna text på rektor och biträdande rektor med fokus inom den enskilda skolan och
dess verksamhet.

Enligt Förordning om behörighetsvillkoren för personal inom undervisningsväsendet

(986:1998) bär rektorn ansvaret över skolan och bör utöver det även undervisa 4–20
veckotimmar. En person kan fungera som rektor för flera olika skolor om hen uppfyller
behörighetskraven för samtliga skolor, och i sådana fall är det ändamålsenligt att utse en

biträdande rektor för varje enskild skola (Utbildningsstyrelsen, 2021b). Rektorn är anställd av

utbildningsanordnaren, som oftast är kommunen, och övrig arbetsbeskrivning utformas därmed
av skolledningen på kommunal nivå (Uljéns & Nyman, 2015). Utbildningsanordnaren ansvarar

för att elevers rättigheter tillgodoses och att förutsättningar för dessa skapas, medan skolans
ledning

bär

det

praktiska

(Utbildningsstyrelsen, 2014).

ansvaret

för

Bunden och icke-bunden arbetstid beskrivs i kapitel 2.1.

2

att

elevernas

rättigheter

tillfredsställs

10

2. Teoretisk grund
I detta kapitel, som består av fyra teoretiska delar, fördjupar vi oss i klasslärarens arbete.
Inledningsvis presenterar vi de arbetsmoment som hör till klasslärarens arbete. Därefter
fördjupar vi oss i teori kring arbetsrelaterad stress och bakomliggande orsaker till

arbetsrelaterad stress bland lärare. Vi övergår sedan till förebyggande metoder för

arbetsrelaterad stress och avslutar med att fördjupa oss i skolledningens arbete för lärares
välmående.

Klasslärarens arbete

Enligt Förordning om behörighetsvillkoren för personal inom undervisningsväsendet
(986:1998) bör behörighetskravet uppfyllas för att i Finland räknas som en kvalificerad
klasslärare. Behörighetskravet innebär en pedagogie magisterexamen där studierna omfattar

minst 60 studiepoäng inom de ämneshelheter som undervisas i lågstadiet samt pedagogiska
studier som omfattar minst 60 studiepoäng. Behörighetskravet uppfylls även för ämneslärare i
grundskolan vars studier omfattar minst 60 studiepoäng inom de ämneshelheter som undervisas
i lågstadiet.

En lärare som arbetar i Finland är bunden till att följa den nationella läroplanen och de

direktiv som ges av Utbildningsstyrelsen. Utbildningsstyrelsen är en organisation som arbetar

för att utveckla undervisningen och utbildningen nationellt sett och är även den organisation
som fastställer Grunderna för läroplanen för den grundläggande utbildningen, hädanefter Glgu.
Glgu fungerar som styrdokument för de lokala läroplanerna och främjar därmed en likvärdig

undervisning i hela landet. De lokala läroplanerna, det vill säga kommunernas och skolornas
utformade läroplaner, styr undervisningen och skolarbetet på en mer detaljerad nivå och tar
lokala behov och perspektiv i beaktande. (Utbildningsstyrelsen, 2021a.)

Majoriteten av alla lärare i Finland är medlemmar i undervisningssektorns

fackorganisation OAJ. Fackorganisationen representerar över 120 000 medlemmar och är
därmed det största medlemsförbundet i akademikernas centralorganisation AKAVA. OAJ:s

huvudsakliga uppgift är att försäkra att lagar och avtal följs av dess medlemmar samt att
utveckla och förbättra deras anställningsförhållanden och arbetsmiljöer. OAJ arbetar även på
lokal

nivå

med

förtroendemän

och

i

nästintill

varje

kommun

finns

en

intressebevakningsförening, vilket innebär att beslut även görs på lokal nivå utifrån lokala avtal.

(OAJ, 2020c.) Inom OAJ finns även det självständiga fackförbundet Finlands Svenska
11

Lärarförbund, hädanefter FSL. Till förbundet hör över 5000 medlemmar, vilket betyder att 95
procent av alla svenskspråkiga lärare i Finland tillhör FSL (FSL, 2021).

En lärare förpliktar sig till att följa de normer som styr arbetet och att följa de etiska

reglerna som tillhör yrkeskåren. Därmed ska läraren utföra sina arbetsuppgifter väl och på ett

ansvarsfullt sätt. Arbetet är även en ständig utvecklingsprocess och läraren ska därför utveckla
sitt arbete och sin yrkeskompetens samt utvärdera den egna lärarrollen. Läraren ska även kunna

se fördelarna med mångfald samt acceptera och ta hänsyn till varje enskild elev. Utöver att ta

hänsyn till varje enskild elev ska läraren även respektera sina kollegor och eftersträva balans
mellan den egna autonomin och kollegorna. Dessutom ska läraren via sitt arbete främja eleverna
till att fostras och växa. På så sätt hjälper läraren eleverna att växa upp till självständiga,

ansvarsfulla och kunniga medlemmar i vårt demokratiska samhälle. Fostrandet ska ske i

samarbete med elevernas vårdnadshavare men även övriga som ansvarar för deras utbildning,
uppfostran och välbefinnande ska tas i beaktande. Genom ett gott samarbete parterna emellan
gynnas

och

stöttas

eleverna

i

deras

lärprocess

och

utveckling

samtidigt

som

inlärningsmöjligheterna utvidgas. Värdegrunden i yrket är därmed; människovärde,
sanningsenlighet, rättvisa samt frihet och ansvar. (OAJ, 2020d; Utbildningsstyrelsen, 2014.)

Lärarens arbetsdag varierar beroende på läroanstalt, anställning och uppgifter. Lärare

inom den grundläggande utbildningen arbetar utgående från undervisningsskyldighet, vilken
regleras i kollektivavtalet UKTA och varierar mellan 16 och 24 veckotimmar. Lärarens
arbetstid delas in i bunden och icke-bunden arbetstid. Med bunden arbetstid menas den del av
arbetet där tid och plats för arbetsuppgifterna är angivna. Till den bundna arbetstiden hör bland

annat undervisning, handledning, möten, samplanering, utvecklingsmöten, utbildningar,

förflyttandet under arbetsdagen, skötsel och tillverkning av undervisningsutrustning samt föroch efterarbete av undervisning och handledning. Detta innebär att lärare måste infinna sig vid

arbetsplatsen enbart under den, av arbetsgivaren angivna, bundna arbetstiden. Den icke-bundna
arbetstiden ska utgöra minst 25 procent av arbetstiden. Icke-bunden arbetstid kan exempelvis
bestå av planering, utvärdering och samarbeten som inte arbetsgivaren kan räkna med,

exempelvis kontakt med vårdnadshavare. Ifall den bundna arbetstiden ökar, ökar även den ickebundna arbetstiden. Lärare ska därmed ges tillräckligt med tid för planering och utvärdering av
undervisning. (OAJ, 2020b.)

En stor del av lärares arbete består av möten med såväl elever och vårdnadshavare som

kollegor och andra yrkeskunniga. Av denna orsak innebär arbetet ett ständigt samarbete mellan

flera aktörer och lärare bör sträva efter att vara professionell i sitt bemötande av andra. Målet
12

med denna professionalitet inom läraryrket ska vara att gynna elevens inlärning och skolans
verksamhet. (Rönnqvist, 2008.)

I Glgu 2014 framkommer det att det till lärarens arbetsuppgifter hör att följa med och

främja elevernas lärande, arbete och välbefinnande (Utbildningsstyrelsen, 2014). Eleverna
tillbringar en stor del av sina liv i skolan och klassläraren involveras därmed på ett naturligt sätt

i elevernas liv. Det är i skolan eleverna ska utveckla olika kompetenser, såväl kunskapsmässiga
som sociala. (Von Knorring, 2012.) Då klassläraren fokuserar på att stärka den sociala och den

kunskapsmässiga kompetensen vid sidan om att stärka elevens självkänsla, bidrar det till en

minskad förekomst av känslomässiga och beteendemässiga problem (Von Knorring, 2012). Det
är därför viktigt att poängtera att klasslärarens arbete inte enbart innebär att undervisa, utan

arbetet består även till stor del av att se alla barn (Brodin, 2009). En av klasslärarens viktigaste
arbetsuppgifter är därmed att vara en närvarande medmänniska (Nordström-Lytz, 2013).

Utöver att bemöta eleverna på rätt sätt, hör det även till klasslärarens skyldighet att

främja elevernas välmående. Alla aktörer inom elevhälsan bär enligt Lag om elev- och
studerandevård (1287:2013) ansvaret för att främja elevernas inlärning och välmående.

Verksamheten fungerar som ett yrkesövergripande samarbete mellan undervisningsväsendet,

social- och hälsoväsendet samt vårdnadshavarna och vid behov även övriga yrkeskunniga. Vid
tecken på psykisk ohälsa har eleverna rätt till elevhälsans stöd och klasslärarens uppgift är att
handleda eleverna att söka den hjälp de behöver. Som anställd inom utbildningsväsendet har
klassläraren enligt Barnskyddslag (417:2007) även skyldighet att omedelbart göra en anmälan

till det organ som ansvarar för socialvården i kommunen vid oro eller vetskap kring
omständigheter som äventyrar ett barns utveckling.

Förutom samarbete med elever och kollegor hör det även till klasslärarens arbete att

samarbeta med vårdnadshavare. Därmed utgör kommunikationen en viktig uppgift för att skapa
ett fungerande samarbete mellan hem och skola. (Rönnqvist, 2008.) Enligt Lag om
grundläggande utbildning (628:1998) ska samarbetet mellan skola och vårdnadshavare ske

kontinuerligt. Samma information framkommer i Glgu 2014 där vikten av ett gott samarbete

mellan skolan och hemmet poängteras. För att samarbetet ska fungera väl krävs aktiv kontakt
från skolans sida och att såväl information som kommunikation är mångsidig.
(Utbildningsstyrelsen, 2014.)

Flera av lärarens arbetsmoment sker idag via Wilma, en webbaserad tjänst skapad av

IT-koncernen Visma InCommunity Ab. Skoldatasystemet Wilma används i de flesta skolorna
i Finland och således även av de flesta lärarna i landet. I Wilma kan läraren exempelvis
kommunicera med vårdnadshavare, delge provresultat och göra lektionsanteckningar. Även

13

bedömning av lärande och pedagogiska planer kan utformas och sparas i tjänsten. Användandet
av Wilma ska underlätta lärarens vardag eftersom en stor del av arbetet är möjligt att sköta

hemifrån. I och med att allting sker i realtid och såväl lärare som vårdnadshavare kan vara
uppkopplade dygnet runt kan läraren följa med och göra beslut direkt från det egna digitala

verktyget. På Vismas hemsida utlovas Wilma som lärarens viktigaste verktyg i arbetet. (Visma,
2021.)

Sammanfattningsvis är klasslärarens arbete mycket mångsidigt och består av ett flertal

olika arbetsmoment. Dessa arbetsmoment sker endera på icke-bunden eller bunden arbetstid,
vilket innebär att läraren har en viss frihet i planeringen av arbetsdagen. Klasslärarens lön
baseras på den egna undervisningsskyldigheten och kollektivavtalet UKTA.

Arbetsrelaterad stress
Krav på individen i dagens värld framkallar samma biologiska stressreaktion som tidigare

fungerade som en funktion för överlevnad genom att stärka beredskapen för kamp eller flykt.

Stressreaktionen var en grundläggande funktion i situationer där muskelstyrkan var av
avgörande betydelse. I dag kan stressreaktionen vara mer till skada än nytta för individen.

(Nationalecyklopedin, 2021.) Det var Hans Selye som första gången år 1935 myntade begreppet
stress och i den moderna världen har stress som begrepp blivit en allmän förklaring för det

mänskliga beteendet i det industriella samhället (Viner, 1999). Stress kan ses som ett begrepp

med två sidor beroende på hur stressen upplevs av individen. Selye benämnde dessa två sidor

eustress och distress. Eustress står för positiv stress och bidrar därmed till positiva känslor,
energi och motivation. Den positiva stressen är essentiell för att den enskilde individen ska

känna glädje, motivation och produktivitet. Distress, det vill säga negativ stress, uppstår då
belastningen blir överväldigande och därmed inte sporrar utan hindrar individen från
utveckling. (Nelson & Simmons, 2011.)

Arbetsrelaterad stress är en typ av distress och uppstår då individens arbetskrav och

påtryckningar inte är anpassade efter deras kunskap eller kapacitet och situationen därmed blir

utmanande att hantera. Stress förekommer i många arbetssituationer men förvärras då den

anställde upplever bristfälligt stöd från kollegor och låg kontroll över arbetsprocessen. (WHO,
2020; Arbetshälsoinstitutet, 2021; OAJ, 2020) Arbetsrelaterad stress har varit ett tilltagande
problem för arbetsgivare och beslutsfattande organ i flera årtionden. Utöver hälsoriskerna för

den utsatte personen, lider även företagets ekonomi när anställda sjukskrivs på grund av
arbetsrelaterad stress. (Le Fevre, Matheny & Kolt, 2003; OAJ, 2020.)

14

Inom Eu, Europeiska unionen, är arbetsrelaterad stress det näst vanligaste

arbetsrelaterade problemet efter ryggbesvär. Själva stressen är ingen sjukdom, men när den
anställde upplever en intensiv och utdragen stress kan den leda till mental och fysisk ohälsa.

Arbetsrelaterad stress kan påverka vem som helst oberoende av arbetssektor eller storlek på
organisationen. (Europeiska arbetsmiljöbyrån, 2002.)

Arbetsplatsen är en psykosocial miljö. Med psykosocial miljö menas de faktorer i

människans livsmiljö som av social natur är betydande för psykiska processer. För att

vetenskapligt kunna se samband mellan psykosociala arbetsmiljöer och ohälsa krävs en

teoretisk modell. En av de mest använda modellerna inom området är krav-, kontroll- och stödmodellen. Modellen introducerades första gången för över 30 år sedan av Robert Karasek, men
det var Töres Theorell som kom att ha en stor inverkan vid utvecklandet av nedanstående
modell och dess bakomliggande teori. (Stressforskningsinstitutet, 2015.)
Figur 1

Krav-, kontroll- och stödmodellen påvisar sambandet mellan den psykosociala arbetsmiljön
och ohälsa. Källa: Jönsson, 2021

15

Modellen består av fyra mindre kvadrater, delområden, som tillsammans bildar en stor kvadrat.
Kvadratens olika delområden visar på endera en hälsosam eller ohälsosam miljö beroende på
hur en individ upplever krav, kontroll och stöd på arbetsplatsen. Med krav i arbetet menas de

tidsmässiga och produktionsmässiga krav som förväntas av den anställde. Desto mer
arbetstagaren kan påverka de krav som ställs, desto bättre. Med begreppet kontroll i modellen

menas det handlingsutrymme och den kompetens som den anställde upplever. Viktigt är även
att den anställde upplever att det finns tid och utrymme för utveckling av kompetenser, annars
riskerar den anställde att på lång sikt uppleva minskad kontroll. Då handlingsutrymmet och

kompetensen är i balans upplever den anställde kontroll. Modellens tredje begreppet är stöd.

Det har visat sig att de anställda som upplever stöd från kollegor och chefer utvecklar mindre
stressymptom än andra. (Stressforskningsinstitutet, 2015; Jönsson, 2021.)

Genom att analysera modellen kan det konstateras att en hälsosam miljö upplevs när

den anställde upplever en hög nivå av stöd och kontroll samt passligt med krav. Den

ohälsosamma miljön till höger längst bak i modellen visar att arbetsrelaterad stress uppstår när
både stödnivån och kontrollnivån upplevs som låga medan kravnivån förblir hög. Därmed visar
modellen att effekterna av psykiska krav på de anställda har att göra med hur mycket kontroll
och vilket stöd individen upplever. (Stressforskningsinstitutet, 2015; Jönsson, 2021.)

Liksom hos andra, i arbetslivet verksamma, påverkar även långvarig arbetsrelaterad

stress och utbrändhet lärarens fysiska och mentala hälsa negativt. Frånvaro och karriärsbyte är

även vanligare bland lärare som upplever långvarig arbetsrelaterad stress, vilket är kostsamt för
utbildningssystemet. (Herman m.fl., 2020.) Utbrändhet och stress bland lärare har även

negativa följder för elever. En studie visade att elever vars lärare upplevde högre nivå av

arbetsrelaterad stress och utbrändhet i kombination med bristfälliga hanteringsmetoder
presterade sämre. (Herman m.fl., 2018.) Även en studie gjord av Herman m.fl. (2020) visade
att fortsatt forskning inom området är viktigt eftersom det fanns ett tydligt samband mellan
lärarstress och negativa prestationer hos både lärare och elever.

Herman m.fl. (2020) beskriver en teori, baserad på empirisk forskning, som åskådliggör

tre kritiskt sammankopplade vägar till utveckling och hantering av arbetsrelaterad stress hos
lärare.

Teorin

bygger

på

3C-modellen

begreppen coping, competence och context.

som

fått

sitt

namn

efter

de

tre

16

Figur 2

Enligt 3C-modellen påverkas arbetsrelaterad stress hos lärare av de tre faktorerna hantering
(grön), kompetens (blå) och kontext (gul)

Coping (hantering enligt Nationalencyklopedin [2021]). En av de tre faktorer som påverkar
arbetsrelaterad stress hos lärare är hantering. Dit räknas både metakognitiva aspekter, såsom

tankesätt, och lärarens självupplevda stresshanteringsförmåga, vilka visas som gröna i figur 2.
Enligt 3C-modellen bestämmer de metakognitiva aspekterna delvis nivån av stress. Lärares
tankesätt påverkar inte direkt resultatet av stressupplevelser men påverkar däremot den

individuella uppfattningen av stressupplevelsen (Kim m.fl., 2020). Lärares metakognitiva
färdigheter har en direkt påverkan på deras stresshanteringsförmåga, vilken i sin tur har en
direkt påverkan på stressupplevelsen. Herman m.fl. (2020) poängterar därför att arbetsrelaterad

stress bland lärare inte ska studeras utan att ta hänsyn till lärarnas stresshanteringsförmåga.
Resultatet i deras studie visade att lärare som upplevde hög nivå av stress i kombination med
bristfällig

stresshanteringsförmåga var mer

stresshanteringsmetoder. (Herman m.fl., 2020.)

stressade

än lärare

som

hade goda

Competence (kompetens enligt Nationalencyklopedin [2021]). En annan faktor som

påverkar arbetsrelaterad stress hos lärare är deras kompetens. I det här sammanhanget innefattar

kompetens lärares ledarförmåga och förmåga att bemöta elever. Lärares kompetens beskriver
enligt modellen kopplingen mellan arbetsrelaterad stress och klassrumsarbetet. Arbetsrelaterad

stress har en direkt påverkan på lärares ledarförmåga och förmåga att bemöta elever, vilka i sin

17

tur direkt påverkar elevers beteenden som ytterligare i sin tur påverkar lärares arbetsrelaterade
stress. Arbetsrelaterad stress hos lärare kan alltså skapa en cykel där stress hos lärare påverkar

elevbeteenden negativt, vilket i sin tur bidrar till en ökad stressupplevelse hos lärare. I figur 2
avbildas cykeln tydligt med blåa symboler. (Herman m.fl., 2020.)

Context (kontext enligt Nationalencyklopedin [2021]). Kontexten är den tredje och sista

faktorn som enligt 3C-modellen påverkar arbetsrelaterad stress hos lärare. I figur 2 avbildas
kontexten med gula symboler och visar tydligt hur både samhällskontexten och skolkontexten
hänger ihop med arbetsrelaterad stress. (Herman m.fl., 2020.) Samhällets politiska beslut och

normer påverkar direkt skolans regler och arbetssätt, vilket i sin tur påverkar den
arbetsrelaterade stressen hos lärare. Administrativa uppgifter såsom standardiserad testning av
elever är exempel på samhälleliga beslut som påverkar lärares upplevda stressnivå. (Ryan m.fl.,

2017.) Flera studier visar att variationen i stress bland lärare delvis orsakas av varierande
skolkontext (Kim m.fl., 2020).

Förebyggande metoder i arbetet

Det har gjorts en hel del forskning med syftet att främja elevers välmående och deras

studieprestationer. Däremot har det fokuserats betydligt mindre på att främja lärares välmående
trots att utbrändhet och stress bland lärare har många negativa följder för både lärare, elever
och utbildningssystemet. (Herman m.fl., 2020.) Dessutom rankas läraryrket som ett av de yrken

som bidrar mest till arbetsrelaterad stress (Johnson m.fl., 2015). En relativt ny studie visar att

nästan alla lärare upplever arbetsrelaterad stress (Herman m.fl., 2018). Långvarig
arbetsrelaterad stress hos lärare i kombination med bristfälliga stresshanteringsmetoder riskerar
även att bidra till utbrändhet (Maslach m.fl., 2001). En av de främsta orsakerna till

arbetsrelaterad stress och utbrändhet inom läraryrket är hög arbetsbelastning. Genom att själv
bli medveten om vad som bidrar till arbetsbelastningen och på vilket sätt den påverkar

arbetsförmågan är det också lättare att hantera problemet. Självmedvetenhet och

självövervakning är därmed avgörande för det förebyggande arbetet. (McCormack & Cotter,
2013.)

Långa arbetsdagar i kombination med hög arbetsbelastning är ohållbart i längden. Som

arbetstagare är det därför viktigt att vid behov begränsa arbetstiden och öka medvetenheten

kring antalet arbetstimmar per vecka. För lärare betyder det i praktiken att exempelvis begränsa
tiden de är kontaktbara (Thompson, 2013) eller att använda färdigt tillverkat

undervisningsmaterial istället för att alltid producera eget (Glazzard m.fl., 2014). Arbetstagare
18

som arbetar långa arbetsdagar och dessutom upplever hög arbetsbelastning måste även lära sig

att skilja mellan de krav som arbetsgivaren ställer på dem och de krav som de ställer på sig
själva för att undvika regelbunden överambition. (McCormack & Cotter, 2013.) Som lärare är
det alltså viktigt att ställa rimliga mål för både planering och undervisning som är uppnåbara i

praktiken gällande både omfattning och nivå (Hall & Goetz, 2013). Utöver att skära ner på

övertidstimmar och sänka ambitionen till en rimlig nivå, är det också viktigt att arbetstagare i

mån av möjlighet skiljer mellan arbete och fritid (McCormack & Cotter, 2013). Många lärare

upplever att det är svårt att lämna kvar allt arbete på skolan när arbetsdagen är slut, vilket bidrar

till att gränsen mellan arbete och fritid lätt flyter ihop. Nyckeln till att bibehålla ett
tillfredsställande privatliv trots utmanande arbetsdagar är att hitta en balans mellan det
professionella och det privata. En strikt separation mellan dessa två områden minskar risken för
utbrändhet. (Glazzard m.fl., 2014; Thompson, 2013.)

Individer som ligger i riskzonen för utbrändhet är ofta idealistiska, entusiastiska och

motvilliga att avvisa nya arbetsuppgifter. Att ta emot för många arbetsuppgifter i förhållande
till arbetstiden leder i längden till både utmattning och att en del arbetsuppgifter ges mindre

uppmärksamhet än de kräver. Det finns då en risk att arbetstagaren känner sig oduglig. Trots
att det på vissa arbetsplatser inte finns så mycket utrymme att avvisa arbetsuppgifter är det

viktigt att säga till när arbetstiden inte längre räcker till för att utföra arbetet ordentligt.
(McCormack & Cotter, 2013.) Som lärare är det därför viktigt att genast vända sig till rektorn
om arbetet känns övermäktigt (Queen & Queen, 2016).

Om arbetsdagarna tenderar att bli långa och arbetsuppgifterna hopar sig är det viktigt

att kunna fördela tiden under arbetsdagen förnuftigt och därmed höja effektiviteten. Genom att
strukturera arbetsdagen, sätta upp mål för arbetsveckan och prioritera arbetsuppgifterna i rätt

ordning kan arbetstagaren undvika att arbetsbelastningen blir för hög. Att fördela tiden rätt
innefattar även att minimera avbrott och distraktioner under arbetsdagen samt att reservera tid

för familj, vila och fritid. (Glazzard m.fl., 2014; McCormack & Cotter, 2013.) Även inom

läraryrket har studier visat att en förnuftig fördelning av arbetstiden är viktig. Enligt en studie
gjord av Kebbi (2018) var strukturering av arbetstiden och prioritering av arbetsuppgifterna två
av de mest effektiva metoderna för att förebygga stress enligt lärarna själva.

För att bekämpa stress och undvika att arbetsbelastningen blir för hög är det viktigt att

upprätthålla både fysisk och mental hälsa genom att prioritera hälsosam kost, tillräckligt med

sömn och motion samt att utveckla användbara stresshanteringsmetoder. Avslappning är en typ

av stresshanteringsmetod som relativt enkelt kan utföras under arbetsdagens gång.
(McCormack & Cotter, 2013.) Lärare kan med fördel ägna sig åt avslappning under rasterna i

19

form av exempelvis andningsövningar, muskelavslappning eller yoga. (Queen & Queen, 2016.)
Även Waltz (2016) förespråkar utvecklandet av stresshanteringsmetoder med fokuset riktat till
läraryrket. Stressfaktorerna i läraryrket kan inte helt och hållet avlägsnas, vilket betyder att
läraren måste hitta strategier för att hantera dem och fortfarande bibehålla effektiviteten i

arbetet. Han föreslår en enkel trestegsmodell som utvecklar lärarens stresshanteringsförmåga.

Första steget i processen är att identifiera de bakomliggande orsakerna till stress samt att förstå
dess eventuella konsekvenser. Andra steget är att ändra på det beteende som bidrar till stress

och det tredje steget är att förbättra relationen till både elever, föräldrar och kollegor. (Waltz,
2016.)

En annan viktig och användbar stresshanteringsmetod inom läraryrket är ett positivt

tankesätt. Det kan i praktiken innebära att läraren betraktar misslyckanden som

utvecklingspotential, framhäver positiva känslor, använder humor i undervisningen eller tillåter
sig själv att vara stolt över framgångar. Det är också viktigt att som lärare ha ett sunt
förhållningssätt till både elever, föräldrar och kollegor. Att exempelvis bemöta en elev med ett

problematiskt beteende baserat på kollegors uppfattning är varken hållbart för läraren eller
eleven eftersom det ger dåligt inflytande på motivationen hos båda parterna. Det är alltså viktigt

att bygga tilliten till såväl elever som föräldrar och kollegor baserat på egna uppfattningar. (Hall
& Goetz, 2013.)

Sammanfattningsvis kan lärare med hjälp av olika metoder förebygga eller åtgärda

arbetsrelaterad stress genom att först skapa sig en tydlig bild av de bakomliggande orsakerna

och därefter förändra sitt eget beteende för att succesivt förhindra att situationer som bidrar till

stress uppstår (Queen & Queen, 2016). Utöver att öka medvetenheten kring situationen och

utveckla lämpliga stresshanteringsmetoder är det även viktigt att lärare kan hantera sina känslor
och arbeta utifrån ett positivt förhållningssätt (Hall & Goetz, 2013).

Skolledningens arbete för lärares välmående
Lärarna och rektorn ingår i en dynamisk samverkan, där ett medarbetarskap uppstår mellan de

människor som ingår i den pedagogiska miljön. I den finländska skolan fungerar rektorn både
som lärarnas arbetsgivare, förman och kollega. Rektorn har en synlig roll i skolan och ansvarar

över en mängd olika uppgifter och beslut gällande skolans verksamhet. Utöver det har hen även
undervisningsskyldighet. (Saarukka, 2016.) Rektorns roll som en professionell ledare är viktig
och ledarskapet behöver präglas av kompetens, styrka och mod för att garantera eleverna den

utbildning de har rätt till. Även lärarnas arbete är avgörande för elevernas utveckling och en
20

väsentlig del av rektorns ledarskap består därmed av att utveckla lärarnas didaktiska
professionalitet och värna om deras välmående. (Lundström & Småberg, 2012.)

Uljens (2021) skiljer mellan begreppen utbildningsledarskap och pedagogiskt

ledarskap. Utbildningsledarskap innefattar allt det arbete rektorn gör. Det krävs ett mångsidigt

kunnande för att sköta allt från ekonomi och organisatoriska frågor till undervisningsplanering
och kommunikation med såväl personal och utbildningsanordnare som elever och
vårdnadshavare.

Rektorns

pedagogiska

ledarskap

är

en

del

av

det

mångsidiga

utbildningsledarskapet och handlar om att utveckla lärarnas didaktiska professionalitet samt att
underlätta deras arbete och skapa förutsättningar för ett meningsfullt lärande. (Uljens, 2021.)

Enligt en undersökning gjord av Salo och Sandén (2015) upplevde rektorer i Finland,

Sverige och Norge högre själveffektivitet i det pedagogiska ledarskapet jämfört med det

administrativa ledarskapet. Rektorerna upplevde bland annat hög själveffektivitet gällande att

skapa en god stämning inom kollegiet och att motivera lärarna. En av orsakerna till resultatet

kan vara att rektorsutbildningen har utvecklats och en del av fokuset har förflyttats från
administrativt ledarskap till pedagogiskt ledarskap (Uljens & Nyman, 2015).

Rektorns pedagogiska ledarskap medför stor möjlighet att påverka det pedagogiska

klimatet. Lärarna som deltog i studie gjord av Saarukka (2016) uppmärksammade vikten av en
stödjande och positiv verksamhetskultur där individerna har möjlighet att känna sig trygga och
respekterade. Lärarna förväntade sig även att rektorn genom sitt pedagogiska ledarskap skulle

stärka gemenskapen inom kollegiet och utveckla en positiv atmosfär i skolan. Elevernas trivsel

och goda prestationer samt trivsel i yrket var faktorer som enligt lärarna påverkade
verksamhetskulturen positivt. Faktorer som däremot uppmärksammades i utvecklingssyfte var
kopplade till skolledningen, olika värderingar samt otydlighet gällande delegering och
kommunikation. (Saarukka, 2016).

Baserat på uppgifterna om lärarnas ökade arbetsbelastning är rektorns pedagogiska

ledarskap särskilt viktigt. Enligt internationella jämförelser upplever lärarna högre nivå av

arbetsrelaterad stress och lägre nivå av välmående än övriga yrkesgrupper (Stoeber & Rennert,
2008). Frånvaro och karriärsbyte är även vanligare bland lärare som upplever långvarig

arbetsrelaterad stress, vilket är kostsamt för utbildningssystemet. (Herman m.fl., 2020.) Flera

studier har enligt Fernandes m.fl. (2020) visat att en ökad motståndskraft mot stress inom
läraryrket korrelerar positivt med välmående. Motståndskraft mot stress kan därmed ses som
en förebyggande åtgärd för både långvarig arbetsrelaterad stress, utbrändhet och byte av yrke.
För att utveckla den motståndskraft som behövs borde lärarna regelbundet erbjudas möjlighet

21

till fortbildning, diskussion och reflektion över faktorer som påverkar välmående (Falecki &
Mann, 2020).

Skolledningen kan göra en del för att hjälpa lärare att hantera arbetsrelaterad stress.

Rektorn har enligt Queen och Queen (2016) två viktiga huvudområden i arbetet för att

förebygga arbetsrelaterad stress bland lärare. Rektorn har först och främst som uppgift att
handleda lärarna i hanteringen av arbetsrelaterad stress, vilket kan innebära fortbildningar om

välmående eller stresshanteringsmetoder. Den andra viktiga uppgiften innebär att förtydliga
vilken roll de enskilda lärarna har och vad som förväntas av dem samt erbjuda lärarna ett socialt

stöd och utveckla den sociala gemenskapen inom kollegiet. Ett socialt stöd inom kollegiet gör
det möjligt för lärarna att dela med sig av sina upplevelser och stöda varandra. (Queen & Queen,

2016.) Andra viktiga uppgifter i rektorns förebyggande arbete är att hålla arbetsbelastningen på
en lämplig nivå och att regelbundet göra en formativ utvärdering av lärarnas upplevelser kring

stödet från skolledningen. Det förbättrar också relationen mellan rektorn och lärarna, vilket
påverkar arbetsglädjen positivt. (Torres, 2014.)

22

3. Metod
I detta kapitel presenterar vi studiens metodiska tillvägagångssätt. Inledningsvis redogör vi för
avhandlingens forskningsproblem, forskningsansats samt syfte och forskningsfrågor. Därefter

beskriver vi metod för datainsamling, val av respondenter, analys av data och studiens
genomförande. Tillförlitlighet, trovärdighet och etik diskuteras avslutningsvis.

Forskningsproblem

Ett forskningsarbete börjar alltid med ett problem. Det som ämnas med ett problem är det

forskaren vill belysa eller lösa. Viktigt att lyfta fram är att ett forskningsproblem inte har samma
betydelse som ett problem i vardaglig bemärkelse. Med ett problem i forskningssyfte menas

helt enkelt det forskaren är intresserad av att skaffa sig ny eller fördjupad kunskap om. Ett
problemområde kan uppkomma på olika sätt. Ett problemområde kan uppstå på grund av

forskarens nyfikenhet och vilja att ta reda på mer eller för att hen upplever något som

problematiskt. (Patel & Davidson, 2019.) Forskningsproblemet i denna studie är som tidigare
nämnt den ökade arbetsbelastningen bland klasslärare. Utgående från problemområdet vill vi
ta reda på bakomliggande orsaker till den ökade arbetsbelastningen.

Innan en studie tar sin början bör problemområdet granskas ur olika synvinklar. Först

bör forskaren exempelvis fråga sig om det finns ett behov av kunskap kring problemområdet.

Ifall det finns ett kunskapsbehov inom problemområdet bör forskaren sedan fråga sig om
studien är möjlig att genomföra. (Patel & Davidson, 2019.) Trots att nationella
arbetslivsundersökningar visar att arbetsbelastningen bland lärare ökar, finns det väldigt få

finländska studier inom området. De studier som gjorts bland finländska lärare är dessutom
relativt omfattande och inkluderar olika lärarkategorier. Vi anser därför att det finns ett stort
behov av studier som är avgränsade till klasslärares arbetsbelastning med fokus på ett specifikt
område.

Därefter bör studiens problemområde granskas ur en etisk synvinkel och forskaren

måste avgöra om undersökningen är etiskt försvarbar. En studie får inte utsätta människor för

fara eller skada. Slutligen bör forskaren säkerställa att hen har de resurser som studien kräver.

När studiens problemområde är bestämt övergår processen i nästa steg som består av arbetet
med problemformuleringen. (Patel & Davidson, 2019.) Problemformuleringen för vår studie
uttrycks i syfte och forskningsfrågor i kapitel 3.3.

23

Forskningsansats
Forskningsansats är enligt Arnolds-Granlund (2009) inte ett entydigt begrepp och förekommer

ofta i olika vetenskapliga texter med varierande betydelse. Begreppet forskningsansats används

ofta som en synonym för en viss typ av forskning och kan användas för att skilja på kvalitativa
och kvantitativa ansatser inom forskning. Eftersom den kvalitativa forskningen består av ett
flertal forskningsmetoder förekommer begreppet forskningsansats även som hänvisning till
metoder inom den kvalitativa forskningen.

Skillnaden mellan en kvantitativ och en kvalitativ ansats är att forskaren inom

kvantitativ forskning använder sig av statistiska metoder för analys av information i numerisk

form medan hen inom kvalitativ forskning använder olika metoder för tolkning av textmaterial.

Ytterligare en skillnad är att kvantitativ forskning ligger nära positivism och ett
naturvetenskapligt förhållningssätt medan kvalitativ forskning är inspirerad av bland annat

hermeneutik, fenomenologi och etnografi. (Patel & Davidson, 2019.) Kvalitativa ansatser kan

därmed kopplas till någon av dessa tre traditioner som alla hittas inom pedagogiken. Kvalitativ
ansats handlar om hur något ska karaktäriseras eller gestaltas. (Larsson, 2005.)

Vår studie har en kvalitativ ansats och ligger inom det hermeneutiska paradigmet

(Arnolds-Granlund, 2009). Vi använde oss av intervjuer som datainsamlingsmetod och
omvandlade samtalet till text med hjälp av transkribering. Transkriberingsmaterialet använde

vi som underlag för tolkning av intervjuerna. Vi presenterar tolkningarna i form av narrativ med
respondenterna i fokus, vilket för oss mot hermeneutiken. Hermeneutiken är lämplig när syftet

med studien är att få tillgång till respondenternas egna upplevelser av fenomen samt då
respondenterna ska ges ett stort utrymme att själva välja vad de vill tala eller skriva om
(Westlund, 2015).

Syfte och forskningsfrågor
Syftet med studien är att undersöka bidragande orsaker till ökad arbetsbelastning bland
klasslärare. Utgående från syftet har forskningsfrågorna utformats på följande sätt:

1. Vilka arbetsmoment i arbetet bidrar enligt klasslärare till ökad arbetsbelastning?
2. Hur jobbar klasslärare för att förebygga ökad arbetsbelastning?

3. Hur upplever klasslärare att frågan om lärarens arbetsbelastning tas i beaktande av
skolledningen?

24

Hermeneutik
En hermeneutisk forskningsansats betraktas idag som en tolkningsteori som undersöker
förståelsen av vad texten, handlingen, berättelsen och språket har för betydelse i olika

sammanhang (Scott, 2004). Att tolka, förstå och förmedla olika fenomen ligger som grund för

hermeneutiken. Hermeneutik som forskningsansats är lämplig när syftet med studien är att ta

reda på respondenternas egna upplevelser kring ett fenomen. (Westlund, 2015.) I en
hermeneutisk studie strävas det efter förståelse av utsagor och texter om exempelvis upplevelser

av en speciell livssituation eller innebörden av ett specifikt handikapp (Selander & Ödman,
2004). Forskningsansatsen studerar den mänskliga förmågan att skapa förståelse och mening
och en typisk handling är att förvandla praktiska erfarenheter till språk (Scott, 2004).

Den hermeneutiska forskningsansatsen innefattar olika arbetsskeden. Den innefattar

både ett praktiskt arbete genom att tolka och en kunskapsteoretisk reflektion över vad

tolkningen innebär. Därför kan hermeneutiken ses som både en metod och som grundläggande
mänsklig reflektion. (Scott, 2004.)

Ett centralt begrepp inom hermeneutiken är cirkelprocess. Det hermeneutiska

arbetssättet uttrycks ofta metaforiskt som en rörelse mellan del och helhet, vilket beskrivs som
en dubbel cirkelrörelse. I cirkelprocessen sker en tolkning från textens detaljer till dess helhet
och vice versa, samt en tolkning från vår egen referensram till texten och vice versa. I denna

process är förståelsen viktig: för att förstå en central del måste vi förstå helheten och för att

förstå helheten måste vi känna till de centrala delarna. I cirkelprocessen är både berättarens och

lyssnarens förståelse en del av skapandet av ny förståelse och den tolkades förståelse och
skapande av ny förståelse är en del av den hermeneutiska cirkelprocessen. (Scott, 2004.)

I en hermeneutisk studie förutsätts att lyssnaren har kunskap om metoden, intresse för

berättaren och berättelsen samt förmåga till eget engagemang och närvaro. Berättandet skapar

en meningsfull helhet där tid, etik, mening och identitet fångas och uttrycks. Forskaren lyssnar,
tolkar och förstår samtidigt. Hermeneutikens uppgift kan ses som att klargöra förståelsen som

en delaktighet i en gemensam mening. Berättelser i forskningssyfte kan skapas genom intervju,

dialogliknande intervju, berättande intervju, djupintervju och reflekterande samtal. En
berättelse skiljer sig från övriga framställningar genom att den har en början, en mitt och ett

slut. Den gemensamma nämnaren och det aktiva forskningsinstrumentet i en berättelsestudie är
kort och gott samtalet. En berättelse skapas genom samtal, deltagande och skrivna berättelser.
(Scott, 2004.)

25

Hermeneutik som forskningsansats är lämplig när syftet med studien är att ta reda på

respondenternas egna upplevelser kring ett fenomen. Hermeneutiken är passande när
respondenterna själva ges stort utrymme att bestämma vad de vill berätta. Intervjuer där

respondenterna fritt får formulera sig är därför en vanlig datainsamlingsmetod inom

hermeneutiken. Det empiriska materialet som ska tolkas och analyseras kan dock bestå av flera
olika slag av texter. Exempel på övrigt empiriskt datamaterial är brev, dagböcker, skönlitteratur,
dokument, teckningar och uppsatser. (Westlund, 2015.)

Enligt Kvale och Brinkman (2014) är hermeneutik inte en metod som kan tillämpas steg

för steg, utan snarare en utveckling av principer för texttolkning. Westlund (2015) nämner tre

olika inriktningar som används vid analysen av det empiriska materialet inom

hermeneutiken. De tre inriktningarna är existentiellt inriktad hermeneutik, misstankens
hermeneutik och allmän tolkningslära. Existentiellt inriktad hermeneutik handlar om att med

hjälp av empati och inlevelse förstå författaren bakom det empiriska materialet. Misstankens
hermeneutik är inriktad på att förstå fenomenet som det empiriska materialet handlar om.
Allmän tolkningslära är den bredaste och vanligaste inriktningen och kan användas till vilket

typ av empiriskt material som helst. Den allmänna tolkningsläran handlar om att förstå helheten

utifrån delar och tvärtom. Alla delar måste stämma överens med helheten för att tolkningen ska
vara rimlig.

Sammanfattningsvis kännetecknas den hermeneutiska forskningsansatsen av berättelser

där praktisk erfarenhet omvandlas till text. Analysen av det empiriska materialet för vår studie
följde den allmänna tolkningsläran och vi fick en ny förståelse av berättelserna tack vare den
hermeneutiska cirkelprocessen.

Intervju som datainsamlingsmetod
Studiens problemområde är det som styr valet av datainsamlingsmetod (Stukát, 2011; Trost,
2010). Utgående från studiens syfte, forskningsfrågor och forskningsansats valde vi intervjuer

som datainsamlingsmetod. Enligt Kvale och Brinkmann (2014) är syftet med en kvalitativ

forskningsintervju att förstå ett fenomen från respondentens synvinkel. Vi ville undersöka vad
som enligt klasslärare bidrar till ökad arbetsbelastning i yrket och ansåg därför att intervjuer var
en lämplig datainsamlingsmetod.

Intervjuer kan delas in i strukturerade, semistrukturerade och ostrukturerade intervjuer.

Den varierande strukturen berör huvudsakligen detaljeringsgraden gällande förhandsbestämda
frågor. Den strukturerade intervjun följer strikt en plan med förbestämda frågor, medan den

26

ostrukturerade intervjun är friare och tillåter mer avvikande samtalsteman. (Alvesson, 2011.)
Vi använde oss av semistrukturerade intervjuer och utgick från ett intervjuunderlag med
förbestämda frågor samtidigt som vi ställde följdfrågor och tillät vissa avvikelser från
intervjuunderlaget.

Holme och Solvang (1997) redogör för skillnaden mellan respondent- och

informantintervjuer. Informanter är personer som befinner sig utanför det fenomen som

studeras, till skillnad från respondenter som är delaktiga i det fenomen som studeras. De

personer som intervjuades för denna studie har alla erfarenhet av klassläraryrket och hur
arbetsbelastningen påverkar deras arbete. Datainsamlingen för vår studie utgjordes därmed av
respondentintervjuer och personerna kallas därför respondenter.

Val av respondenter
Eftersom syftet med vår studie var att undersöka vilka arbetsmoment i klasslärares arbete som
bidrar till ökad arbetsbelastning var det naturligt att klasslärare skulle fungera som respondenter
i vår undersökning. Vi ansåg att fyra respondenter skulle ge oss tillräckligt med material för vår

studie. I en kvalitativ studie är det viktigt att begränsa antalet respondenter så att intervjuerna
blir väl utförda och materialet hanterbart (Stukát, 2011; Trost, 2010).

Det finns två huvudprinciper vid val av respondenter. Den ena är beaktande av

representativitet, vilket handlar om att få en bredd och variation i valet av respondenter för att
få en så heltäckande bild av det undersökta fenomenet som möjligt. Den andra principen är att
göra ett kvalitetsurval, vilket innebär att respondenternas egenskaper och kvaliteter beaktas

utgående från studiens syfte. (Alvesson, 2011.) För att få bredare representativitet valde vi

därför att inte begränsa valet av respondenter till endast sådana som upplever ökad
arbetsbelastning och fick därmed mer varierande svar. För att beakta kvalitetsurvalet hade vi
två kriterier vi utgick från. Respondenterna skulle vara behöriga klasslärare och ha minst fem
års arbetserfarenhet. Vi gjorde alltså ett strategiskt urval av respondenter för att få tag på
personer som kunde förhålla sig till det vi undersökte (Alvehus, 2013).

Analys av data
Det finns ingen heltäckande arbetsmodell eller arbetsgång för analys- och tolkningsprocessen
inom hermeneutisk forskning. En förklaring till detta är bland annat att alla forskare skapar

olika förförståelse och kan därför välja olika tillvägagångssätt för att förstå och tolka sitt
27

empiriska material. (Westlund, 2015.) Inom hermeneutiken försöker forskaren se en helhet i
problemområdet. Helheten ställs i relation till delarna och en växelverkan sker mellan del och

helhet för att nå fram till en komplett förståelse. Helhet och del, subjekt och objekt, forskarens
förförståelse samt perspektivbytet vid växlingen bidrar till att helheten lever och utvecklas.

Text, tolkning, förståelse, ny framställning av text, ny tolkning och ny förståelse är alla delar i

helheten som konstant utvecklas och växer. Detta är den hermeneutiska cirkelprocessen.
(Patel & Davidson, 2019.)

Analysprocessen för studien följde den hermeneutiska cirkelprocessen för att förstå och

tolka det empiriska materialet. Tolkning är en metod som används för att analysera material

och presenteras ofta i form av berättelser. Intervjumaterialet transkriberades och sedan ägde en

tolknings- och förståelseprocess rum för att skapa ny text i form av narrativ. För att ytterligare
skapa förståelse lyftes delarna fram i form av kategorisering. Kategoriseringen bidrog till att

helheten blev tydligare, samtidigt som de olika delarna gav svar på studiens problemområde.
(Arnolds-Granlund, 2009.)

Studiens genomförande
För att nå ut till våra respondenter skickade vi ett informationsbrev (bilaga 2) till rektorer
runtom i Svenskfinland. I brevet framkom syftet med vår studie, kriterier för respondenterna,

alternativa sätt att utföra intervjun samt beräknad tid för intervjun. Syftet med brevet var att
genom rektorer nå ut till klasslärare. Detta tillvägagångssätt visade sig vara ineffektivt och

tidskrävande, eftersom vi först efter flera veckor av intensiva försök fick kontakt med endast

två frivilliga respondenter. Vi vände oss därför till sociala medier och fick kontakt med
ytterligare två respondenter.

För att få tillstånd att utföra intervjuerna ansökte vi om forskningslov från samtliga

kommuner där respondenterna var anställda. När forskningsloven beviljades kontaktade vi
respondenterna för att komma överens om plats och tid för intervjuerna. Trost (2010)
poängterar att det är viktigt att bestämma en plats och en tidpunkt som är lämplig för

respondenten samt att informera hen om intervjuns beräknade längd. Vi lät därför
respondenterna ge några förslag på lämpliga tidpunkter för intervjun och valde därefter ut en

tidpunkt som passade oss alla. Samtliga respondenter föredrog att bli intervjuade via

videosamtal. Intervjuns beräknade längd informerade vi om redan i informationsbrevet som

skickades ut till rektorerna samt i det informationsbrev (bilaga 1) som publicerades på sociala
medier.

28

Innan vi utförde intervjuerna utformade vi ett intervjuunderlag (bilaga 3) som bestod av

bakgrundsinformation samt intervjufrågor kopplade till våra tre forskningsfrågor. Tidström och
Nyberg (2012) rekommenderar att forskaren utför en pilotstudie före den huvudsakliga

undersökningen för att säkerställa att exempelvis den egna intervjutekniken är fungerande och
att frågorna är ändamålsenliga. Vi intervjuade därför en gemensam bekant som arbetar som

klasslärare. Efter pilotintervjun gjorde vi några ändringar gällande frågornas formulering, antal

och ordningsföljd. Pilotintervjun utfördes via videosamtal eftersom samtliga respondenter
föredrog den metoden. Tekniken fungerade väl och vi valde därför att använda samma program
för den riktiga undersökningen.

Vi inledde samtliga intervjuer med att presentera oss själva. Vi informerade

respondenterna om att materialet behandlas konfidentiellt och visade tacksamhet för deras

deltagande. För att komma igång med intervjuerna bad vi respondenterna berätta lite om sig

själva, eftersom det är viktigt att inledningsvis ställa frågor som ger bakgrundsinformation om
respondenterna (Denscombe, 2016). Innan vi gick vidare till intervjufrågorna presenterade vi

våra tre forskningsfrågor för att ge respondenterna en överblick av studiens helhet. Under
intervjuerna visade vi intresse för respondenternas svar genom att lyssna och ställa följdfrågor
vid behov. Intervjuerna avslutades genom att vi frågade respondenterna ifall de ännu ville
tillägga något.

Studiens data samlades in med hjälp av intervjuer och bestod därmed inledningsvis av

samtal. Intervjuerna spelades in med hjälp av programmet som användes under själva
intervjusituationen. Inspelning av intervjun möjliggör en noggrann genomgång av materialet

och en tillförlitlig dokumentation av samtalet. Vi transkriberade därefter det insamlade
datamaterialet och omvandlade det från samtal till text. Transkribering gör det lättare att utföra

detaljerade sökningar och jämförelser mellan data. Att transkribera ljudinspelningar är väldigt
tidskrävande och bör uppfattas som en väsentlig del av intervjumetoden. (Denscombe, 2016).

Efter datainsamlingen och transkriberingen gjorde vi en kvalitativ analys av materialet.

Analys av kvalitativa data handlar oftast om analys av texter och samtal. För att lättare kunna

jämföra respondenternas svar valde vi att omvandla det transkriberade materialet till narrativ.
Ett narrativ betyder berättelse och i denna studie berättas berättelserna i form av intervjuer. För

att beaktas som ett narrativ bör berättelsen uppfölja vissa kriterier. Ett narrativ ska ha ett
specifikt syfte, vilket innebär att respondenten redogör för personliga förhållanden som har ett

angett syfte. Utöver detta ska ett narrativ också innehålla en handling som kopplar samman det
förflutna med det nuvarande. Respondenten ska alltså presentera någon form av tidsmässig
utveckling eller förändring. Tidigare händelser tas med i berättelsen och sammanlänkas med

29

nuet. Slutligen ska ett narrativ involvera människor och därmed hänvisa till känslor och
erfarenheter i sociala sammanhang. (Denscombe, 2016.)

Studien innefattar fyra olika berättelser där respondenten är i fokus. Respondentens

syfte med intervjun var att förmedla egna erfarenheter och bidra med den egna kunskapen om
klasslärares ökade arbetsbelastning. Under intervjuprocessen svarade respondenterna på frågor

rörande det förflutna. Utöver de ställda intervjufrågorna berättade även samtliga respondenter
naturligt och fritt om tidigare erfarenheter som kopplades till dagsläget. Eftersom intervjun var

semistrukturerad berättade respondenterna mycket utanför intervjuns ramar. Många svar

innefattade därför respondenternas känslor och erfarenheter i sociala sammanhang. Dessa
berättelser kan därmed beaktas som narrativ.

Trovärdighet, tillförlitlighet och etik

Begreppen validitet och reliabilitet är begrepp som främst används inom kvantitativa studier.

Samma begrepp har även tillämpats inom kvalitativa studier men då har begreppen en annan
innebörd. I en kvantitativ studie innebär validitet att det fenomen som studeras är korrekt och
att validiteten kan stärkas genom noggrannhet under samtliga delar av studien. Validitet i en

kvalitativ studie gäller däremot hela forskningsprocessen. Även reliabilitet har en annan

betydelse i en kvalitativ studie jämfört med en kvantitativ studie. Att i en intervjusituation få
varierande svar på samma fråga vid upprepning anses i en kvantitativ studie som ett tecken på

låg reliabilitet. I en kvalitativ studie däremot behöver inte variation i svaren innebära låg

reliabilitet, utan orsaken till variationen kan innebära att respondenten exempelvis ändrat åsikt.

Reliabilitet i en kvalitativ studie handlar om den enastående situationen som sker under
undersökningstillfället. Om det i situationen sker en variation i svaren är detta viktigare än att

samma svar alltid uppges. Reliabilitet och validitet i en kvalitativ studie är så sammanflätade

med varandra att de sällan används. (Patel & Davidson, 2019; Fejes & Thornberg, 2015.) Inom

kvalitativ forskning rekommenderas istället begreppen trovärdighet och tillförlitlighet när
studiens validitet och reliabilitet ska prövas. Dessa begrepp används för att visa hur noggrann

och systematisk forskaren varit under studiens gång. Hur trovärdiga och tillförlitliga resultaten

är påverkas av studiens tillvägagångssätt gällande datainsamlingsmetod och analys. (Fejes &
Thornberg, 2015.)

För att nå generaliserbara resultat måste metoden och tillvägagångssättet ha god

tillförlitlighet och trovärdighet. God tillförlitlighet innebär att studiens resultat förblir det

samma oberoende av vem som utför undersökningen, förutsatt att tillvägagångssättet är det

30

samma (Kvale & Brinkmann, 2014; Alvehus, 2013). Studiens tillförlitlighet är alltså hög om

undersökningen kan upprepas och fortfarande nå samma resultat (Stukát, 2011; Alvehus, 2013).
Tillförlitligheten kan därmed prövas genom att forskaren upprepade gånger utför samma

undersökning för att säkerställa att graden av överrensstämmelse är tillräckligt hög (Holme

& Solvang, 1997). För att höja studiens tillförlitlighet tog vi flera aspekter i beaktande. För att
inte påverka studiens resultat valde vi att inte handplocka respondenter. Istället lät vi frivilliga

personer med varierande erfarenheter ställa upp i vår studie. Under samtliga intervjuer använde
vi oss av ett intervjuunderlag, vilket medförde att alla respondenter svarade på samma frågor.

Under intervjutillfället var vi även konsekventa med inte påverka respondenternas svar genom

att undvika ledande frågor. För att ytterligare öka tillförlitligheten spelade vi in intervjuerna och
lyssnade noggrant genom materialet under transkriberingsprocessen.

Trovärdighet innebär att undersökningen mäter sådant som är relevant för studien

(Kvale & Brinkmann, 2014; Alvehus, 2013). Begreppet hänvisar till huruvida den forskning

som gjorts eller de metoder som använts verkligen undersöker det som avses (Fejes &
Thornberg, 2015). Frågan om trovärdighet gäller alltså i vilken utsträckning den kvalitativa

forskaren kan visa att studiens data är exakta och träffsäkra (Denscombe, 2016). Dock påpekar
Denscombe (2016) att forskare som utför kvalitativa studier inte på ett fullständigt sätt kan visa

att resultatet är det korrekta. För att höja studiens trovärdighet har vi motiverat vårt val av

datainsamlingsmetod samt presenterat forskningens syfte, forskningsfrågor och studiens
forskningsansats. Vi har ytterligare valt att bifoga intervjuunderlaget som användes under

intervjuerna så att den läsande kan ta del av frågorna och få en uppfattning om

intervjuprocessen. Vi anser att studien har god trovärdighet eftersom vi undersöker det som
studien avser att undersöka.

I kvalitativa studier upplevs begreppet generalisering ofta problematiskt (Patel &

Davidson, 2019). Studien är generaliserbar när studiens resultat går att överföra på andra
fenomen som inte ingått i undersökningen. Generalisering innebär hur, var, när och för vem

eller för vilka resultatet är användbart. Kritiken för generalisering inom kvalitativa studier

grundar sig i att ostrukturerade intervjuer med få respondenter inom ett visst område gör det
omöjligt att generalisera resultatet till ett annat område. Dock kan sociala fenomen oberoende

anses vara alldeles för föränderliga för att generaliseras. (Fejes & Thornberg, 2015.) Inom
hermeneutiken kan arbetsmodellen aldrig vara generaliserbar eftersom alla forskare utgår från
den egna förförståelsen och därför tolkar datamaterialet naturligt olika (Ödman, 2007).

Det största felsteget av en forskare är lögnen. Forskare berättigar sin identitet som

yrkesgrupp genom att vara sanningsenliga. Ifall osäkerhet uppstår kan forskaren komma ihåg

31

att det är svårt att fuska utan att själv märka det. Det gäller alltså att inte lockas till förhastade
slutsatser som kan drabba oskyldiga. Studiens intresse ska vara att få ny kunskap samtidigt som
det vägs mot kravet på skydd av individer som deltagit i studier. (Larsson, 2005.) Det

datamaterial vi använder oss av består av inspelade intervjuer som vi först transkriberat och

därefter omarbetat till narrativ. Resultatet är enbart baserat på datamaterialet och består därmed
av sanningsenliga slutsatser.

Studiens kvalitet bedöms utgående från dess trovärdighet och tillförlitlighet (Alvehus,

2013). Kvalitet ska finnas i framställningen som helhet och beakta bland annat

perspektivmedvetenhet, inre logik och etiskt värde. I en hermeneutisk studie är kriteriet för
kvalitet en harmoni mellan del och helhet. De delar som inte fyller en funktion i helheten blir
därmed missvisande. Utöver god kvalitet är även studiens etik en viktig aspekt som bör tas i
beaktande. (Larsson, 2005.)

Målet med en studie ska vara att ta fram kunskap som har hög trovärdighet. Forskaren

ska därför ha ett krav på hur studien bedrivs men också på att studien baseras på väsentliga

frågor och håller hög kvalitet. (Patel & Davidson, 2019.) Studien ska dessutom hålla ett etiskt

värde där forskaren ska sträva till god forskningsetik. Med forskningsetik menas att studien
baserar sig på ett informerat samtycke, konfidentialitet, och att resultatet inte används fel. God
forskningsetik innebär även att material och resultat inte förvrängs och att studien inte
innehåller påhittade data. (Fejes & Thornberg, 2015.)

I och med att intervjuer bygger på frågor innebär det att studien är beroende av

respondentens villighet att svara på frågorna. Personerna som deltar i studien har på ett eller

annat sätt blivit utvalda och kan möjligen inte alltid se nyttan med att besvara frågorna. Till att
börja med bör intervjuaren alltid klargöra syftet med studien. I detta skede är det viktigt att

framföra respondentens roll i att få till en förändring. Det ska framkomma att respondentens

bidrag är viktigt. Utöver detta är det lika viktigt att det klargörs på vilket sätt respondentens

bidrag kommer att användas, om det är konfidentiellt eller inte. Att intervjun är konfidentiell
betyder att forskaren vet vem som gett vilket svar men att den personliga informationen stannar

hos forskaren. (Patel & Davidson, 2019.) För oss är forskningsetiken mycket viktig. Vi tog
studiens etiska värde i beaktande genom att tydlig informera respondenterna om studiens syfte,
deras konfidentialitet, hur materialet används och bevaras samt var resultatet publiceras.
Samtliga respondenter valde frivilligt att delta och tvingades inte till något utan samtycke.

Eftersom studiens forskningsområde kan upplevas känsligt valde vi att betona respondenternas

anonymitet vid upprepade tillfällen. För att bevara respondenternas anonymitet har vi valt
fiktiva könsneutrala namn och dessutom även valt bort detaljer som kan avslöja deras riktiga

32

identitet. Utgående från studiens resultat borde därmed ingen av respondenterna kunna
identifieras.

33

4. Resultat
I detta kapitel återger vi inledningsvis respondenternas berättelser i form av narrativ. Därefter
presenterar vi de huvud- och underkategorier vi skapat baserat på studiens forskningsfrågor
och resultat.

Kims berättelse om klasslärares arbetsbelastning
Kim är en klasslärare med många års erfarenhet som tycker om att arbeta och trivs med sitt
jobb. Trots det anser Kim att klassläraryrket blir tyngre för varje år och har till och med stundvis

ifrågasatt om det är värt att fortsätta arbeta fram till pensionsålder. Hen anser att det är väldigt
relevant att göra en undersökning kring ökad arbetsbelastning bland klasslärare eftersom “den

finns och man kan iaktta den utan noggrannare mätinstrument, och det har man kunnat länge”.
De lugna perioderna har succesivt minskat under tiden som klasslärare och “man är ju tvungen

att komma fram med en massa kreativa idéer hela tiden”. Kreativiteten har dock avtagit i takt
med att arbetsbelastningen ökat och ”man kan ju inte ta kreativa idéer från ett ställe där de inte
finns”.

En av orsakerna till den ökade arbetsbelastningen bland klasslärare kan vara

integreringen, som blev aktuell under början av 2000-talet när ”alla som förut gått i
specialklasser och specialskolor skulle in i vanliga skolor”. Integreringen kräver differentiering

i större utsträckning än tidigare och ”det talas om att det skulle finnas resurser för det, men inte
ser man dem”. Kim menar även att kravet på dokumentation samt det ständigt föränderliga
samhället kan vara en bidragande orsak till att så många lärare idag upplever ökad

arbetsbelastning. ”Det är inte bara dokumentationen som det är krav på, utan också sådant
som ’skriver ni inte läxorna på Wilma?’. Det är en förändring som belastar läraren. Förutom
att man ska göra saken, så ska man också informera om saken, och när folk har glömt bort det,

tappat bort det eller missat att ta del av informationen, så är det på lärarens ansvar, att man

inte har informerat tillräckligt ofta och på tillräckligt många kanaler”. Utöver detta nämner
Kim även att en utmaning för många äldre lärare har varit den digitala tekniken och kravet på
denna.

De arbetsmoment som Kims räknar att hör till arbetsdagen är bland annat planering,

materialtillverkning, föräldrakontakt och undervisning. Planering och tillverkning av material

är de arbetsmoment som är minst belastande, eftersom ”man kan göra det på den tidpunkt då
man känner sig som mest kreativ och påhittig”. Däremot är undervisningen samt kontakten till

34

elever och föräldrar det som bidrar mest till överbelastning. I synnerhet “om man har elever
som är krävande så är det alltid helt klart mest belastande att vara tillsammans med eleverna".
Trots att kontakten till föräldrarna inte är tidskrävande i sig blir det också en belastning om
“man har krävande och besvärliga föräldrar” att samarbeta med. Även övriga arbetsuppgifter,
såsom planering av evenemang och fester samt utveckling av elevernas sociala färdigheter, är
enligt Kim belastande eftersom det “tar en hel del lektionstid och kräver en hel del kreativt

arbete av läraren”. Den ojämna arbetsfördelningen av övriga arbetsuppgifter inom kollegiet är

även en bidragande orsak till arbetsbelastning. En del arbetsuppgifter, såsom rastövervakning,
fördelas mellan lärarna baserat på antalet undervisningstimmar, vilket gör att de lärare som
redan har mycket arbete får ännu mera.

För tillfället har Kim 16 undervisningstimmar i sin klass. Övriga arbetsuppgifter utöver

klassläraryrket tar dock även upp en hel del tid, vilket ofta leder till arbete på kvällar, veckoslut

och under lov. Däremot poängterar hen att ”det som är tråkigt med det, är ju att det kallas

ledighet då när lärarna jobbar. Jag tycker om att jobba. Men det får gärna kallas arbete och
inte ledighet. Jag är till exempel allergisk mot att höra hur långt sommarlov vi har. Själv har

jag några veckor”. Det planeringsarbete Kim gör under sommaren motsvarar ungefär två
arbetsveckor bestående av hela arbetsdagar. Det finns en frihet med att planera under sommaren

och att arbeta just när kreativiteten flödar utan tidspress. ”Före midsommaren har jag planerat
färdigt vad vi ska ha för julprogram. Och på sommaren när jag planerar året så funderar jag
också vad vi ska sjunga på avslutningen”. Detta resulterar i mer tid åt övriga arbetsuppgifter

under resten av skolåret. Utan att förbereda sig väl och planera i god tid skulle
arbetsbelastningen bli för stor, eftersom Kim saknar de krafter som det arbetstempot skulle
kräva. Hen poängterar dock att det finns en risk att mindre förutseende kollegor ber om hjälp i
sista stund.

Trots en utförlig och detaljerad årsplanering består skolåret av en del övriga

arbetsuppgifter utöver undervisningen. Kim föredrar att ägna sig åt sina arbetsuppgifter

kvällstid, eftersom hen inte är ”som mest pigg och utvilad för att få de bästa idéerna för
planering eller för att vara kreativ” direkt efter att skoldagen är slut. Kim är medveten om att
många lärare undviker att ta hem arbetet, men anser personligen att det vore mer belastande att

stanna kvar på skolan och tar i mån av möjlighet hem sina arbetsuppgifter i förebyggande syfte.
Arbetsmiljön är alltså något som enligt Kim påverkar arbetsbelastningen. ”Jag är nog tröttare
om jag ska sitta i skolan och göra det. Om jag skulle sätta mig i bilen och köra till skolan för

att sitta där på kvällen och göra det så är det nog tröttsammare än om jag sitter på kvällen
hemma och gör det”.
35

För att förebygga ökad arbetsbelastning anser Kim att lärare borde kräva mer från

skolledningen, exempelvis att få sin planeringskalender redan på våren för att kunna göra
årsplaneringen i god tid. Gemensamma teman och projekt borde även fastslås redan våren innan

så att alla har möjlighet att förbereda sig under sommaren. Kim är väldigt strukturerad som
person och föredrar därför att förutse situationer och förbereda så mycket som möjligt på

förhand för att förebygga att arbetsbelastningen blir för stor. Eftersom Kim är medveten om att

slutet av höstterminen är en hektisk period väljer hen därför att planera julfestprogrammet redan

under sommaren. Även i vardagen försöker Kim vara strukturerad och förbereda morgondagen

genom att exempelvis planera klädval och morgonmål samt packa arbetsväskan. Förebyggande
metoder är därmed att strukturera vardagen och undvika stressiga situationer eftersom ”man
låser sig om man blir stressad och då kommer man inte på någonting”

Kim upplever ett stöd från kollegiet och säger att den ökade arbetsbelastningen inom

yrket är ett återkommande samtalsämne i personalrummet. Kollegorna bryr sig om varandras
välmående och uppmuntrar varandra att diskutera eventuella problem med rektorn när

situationen kräver det. Samplanering är även något som förekommer inom kollegiet. Dock har
Kim personligen inte en parallellklass för tillfället och samplanerar därmed inte
undervisningen. När gemensamma aktiviteter, friluftsdagar eller projekt ska ordnas skapar de

arbetsgrupper där de samarbetar och fördelar arbetsuppgifterna på ett rättvist sätt. Kim anser att
samplaneringen underlättar det individuella arbetet eftersom uppgifterna fördelas och tankar

och idéer kan utbytas. Däremot anser hen inte att samplanering borde vara obligatoriskt,

eftersom samplanering snarare bidrar till ökad arbetsbelastning ifall parterna inte klarar av att
samarbeta.

Kim anser inte att skolledningen informerat kollegiet om resurser med avsikt att minska

arbetsbelastningen. ”Ingenting tycker jag har hörts av den arten”. Däremot har hen noterat att
det vid flera tillfällen har funnits efterfrågan. Exempelvis när undervisningen skulle

digitaliseras fanns många önskemål gällande resurser, vilka aldrig syntes. Trots det värdesätter
skolledningen lärarnas välmående. En del av kollegiet hör till en rekreationsgrupp som med

jämna mellanrum ordnar olika aktiviteter. Kim anser dock inte att rekreation är något som
minskar arbetsbelastningen.

Skolledningen har en god lägeskontroll över lärarnas välmående, samtidigt som de inte

riktigt har de verktyg som krävs för att åtgärda problemen. Situationen är komplicerad och svår
att åtgärda från enbart skolledningens. Kim menar att “den psykiska belastningen är absolut
störst för lärarna” och tillägger att psykiskt välmående är ett allmänt förekommande problem

i samhället, vilket främst borde lösas på samhällsnivå. Skolledningen försöker ändå förebygga

36

en ökad arbetsbelastning genom att i mån av möjlighet ta bort en del arbetsuppgifter när nya

tillkommer. Ibland är det dock inte möjligt och “det är lite den situationen som gör att
arbetsbelastningen ökar”.

Kim konstaterar även att ekonomiska resurser är något som till viss grad påverkar

arbetsbelastningen för lärarna. Idag har alla elever varsin digital enhet, vilket underlättar

undervisningen. Däremot har alla skolor varierande utrymmen och budget för applikationer och
annat material, vilket kan bidra till en ökad arbetsbelastning för läraren om resurserna inte finns.

Noas berättelse om klasslärares arbetsbelastning

Noa har lång erfarenhet av klassläraryrket och har arbetat i flera olika skolor. Ökad

arbetsbelastning bland klasslärare är enligt Noa ett relevant tema för avhandlingen eftersom det

är ett väldigt aktuellt diskussionsämne inom kollegiet. Hen har erfarenhet av både stora och

små skolor och har själv upplevt en väldigt varierande arbetsbelastning beroende på skolornas
storlek. Generellt upplever hen att arbetsmängden i en mindre skola är betydligt högre än i en

större skola eftersom antalet arbetsuppgifter varierar stort. För tillfället arbetar hen i en relativt

stor skola och anser att arbetsbelastningen är på en acceptabel nivå. Hen kan fokusera mer på
sina elever och prioritera undervisningen eftersom många övriga arbetsuppgifter fördelas

rättvist mellan olika arbetsgrupper. Det är befriande att kunna “delta i en arbetsgrupp och
strunta i resten”. Dock poängterar hen att arbetsmängden väl räcker till och eventuellt ökar på

grund av det ökade dokumentationskravet. En stor del av kollegiet upplever att
arbetsbelastningen ökar och ibland till och med är för stor.

Noa tror att den ökade arbetsbelastningen kommer utifrån i form av krav och

förväntningar. Klasslärare väntas “göra både det ena och det andra”. Att det “hela tiden
kommer nya uppgifter” kan vara en orsak till att “många får taggarna utåt”. Utöver detta anser

även Noa att det skett en stor förändring i undervisningen sedan början av karriären, vilket kan
vara en av orsakerna till att många lärare upplever ökad arbetsbelastning. En av de större

förändringarna är integreringen. Antalet elever med svårigheter ökar, vilket i sin tur ökar kravet
på differentiering. Förut fick alla elever samma undervisning, vilken idag differentieras för att

utmana och sporra alla elever. Något som även har ändrats från början av Noas karriär tills idag

är införandet av verktyget Wilma, vilket medfört både för- och nackdelar. Dels är allt “kanske

till och med lättare nu när man har Wilma” eftersom all information är samlad och de ”slipper
att skriva allt på papper”. Dels är Wilma tidskrävande och aningen komplicerat. Enbart för att

37

anteckna en elevs stödåtgärder “ska man liksom svara på tusen frågor fast det skulle räcka med
en”.

Arbetsmoment som ingår i Noas arbete är bland annat planering, undervisning,

efterarbete, föräldrakontakt och samplanering. Undervisning och planering är de moment Noa
ägnar mest tid åt. Trots det är varken planering eller undervisning desto mer belastande,

eftersom hen tycker om och trivs med arbetsuppgifterna. Däremot kan föräldrakontakten

stundvis kännas tung och aningen belastande, i synnerhet “när det är i negativa ärenden man
tar kontakt”. I början av höstterminen uppdagas vanligtvis elevers svårigheter som i vissa fall
måste utredas, vilket även kan upplevas både tidskrävande och tungt.

Noa har för tillfället 24 undervisningstimmar i veckan. Redan från början av sin karriär

bestämde hen sig för att enbart arbeta 40 timmar i veckan “och sen är det stopp helt enkelt”.
Lärare kan nämligen arbeta med planering hur länge som helst och finslipa detaljer in i det sista.

Noa har kommit till insikten att ett sådant arbetssätt inte är sunt och har därför valt att begränsa

antalet arbetstimmar. Hen strävar dessutom efter att göra allt arbeta på skolan eftersom “det är
jätteskönt att få bort jobbet på jobb”. Dock poängterar hen att dagarna varierar mycket och det

händer sig ibland att det inte är möjligt att arbeta på skolan. Oavsett arbetsplats sträcker sig alla
arbetsdagar från kvart före åtta till halv fyra. Trots begränsat antal arbetstimmar och

regelbundna arbetstider nämner Noa risken med att fastna på sociala medier och söka
inspiration.

Kooperativt lärande är ett arbetssätt Noa använder sig av för att minska på

arbetsbelastningen i arbetet. Hen får en mer handledande roll som lärare och är inte tvungen att
förbereda och planera i lika stor utsträckning som tidigare. Samplanering parallellkollegor

emellan en även stor förmån som underlättar arbetet. Metoder som minskar på

arbetsbelastningen i vardagen är däremot något som Noa inte lagt lika mycket energi på. Trots

att hen strävar efter att utföra sitt arbete i skolan under arbetstid, medger hen att det är svårt att

koppla bort jobbet helt och hållet på fritiden. Att hitta luckor för egen tid är helt klart en
utmaning när arbetsliv och familjeliv ska kombineras.

De första åren som klasslärare tog Noa hem en stor del av sitt arbete. Detta bidrog till

minskad fritid och brist på känsla av ledighet. Energin var ofta för låg för att påbörja arbetet

direkt efter hemkomst och hen styrdes därför ofta av tanken: “sen ska ja göra de och sen ska ja
göra de”. Numera organiserar hen sina arbetsuppgifter bättre och har således mera tid för extra

uppgifter som tillkommer. Således påverkas arbetsbelastningen av både tid och plats. För att

ytterligare göra en tydlig skillnad mellan arbete och fritid har Noa tidsbegränsat kontakten till
föräldrar och är endast kontaktbar fram till ett visst klockslag på eftermiddagen. Wilma fungerar

38

som kommunikationskanal och föräldrarna är informerade om hur de ska gå tillväga ifall de

behöver ta kontakt utanför de utsatta tiderna. Utöver detta rekommenderar Noa oss som

nyutbildade lärare att “ta lite i taget” för att undvika allt för stor arbetsbelastning. Själv har Noa
en tendens att vilja testa på allt, använda moderna undervisningsmetoder och dessutom göra så

mycket som möjligt under en lektion. Det är således viktigt att inte överarbeta lektionsplanerna

eftersom de kan finslipas i all oändlighet. Hen tröstar sig med att “en läkare måste fatta ett
vettigt beslut inom loppet av några sekunder, men gör en lärare något tokigt idag så är det
möjligt att göra om det på nytt imorgon på ett annat sätt”.

Lärares ökade arbetsbelastning är något som pratas öppet om i personalrummet.

Däremot erbjuder de inte direkt varandra något stöd i hanteringen av arbetsbelastningen. För

Noa är det viktigaste “att det inte börjar gnällas en massa” eftersom det lätt bidrar till negativ
stämning i lärarrummet. Lärarna på skolan samarbetar ofta i form av både samplanering och

arbetsgrupper och har en timme obligatorisk samplanering per vecka. Detta uppskattas av Noa
samtidigt som hen poängterar att kvaliteten på samplaneringen kan variera från år till år
beroende på vilket team som tilldelats en. Samplaneringen bidrar ändå till att arbetsmängden

minskar eftersom material och idéer kan delas mellan kollegor. Här framkommer återigen
skillnaden mellan små och stora skolor. I en mindre skola finns inte samma möjlighet till
samplanering och den enskilda läraren står själv för planeringen.

Gällande skolledningens delaktighet i att minska lärares arbetsbelastning anser Noa att

informationen är bristfällig. Information om och resurser för att minska på arbetsbelastningen
är inget som Noa känner till. Däremot sätts stor vikt vid god stämning inom kollegiet och

skolledningen har därför ordnat olika motionsprogram och aktiviteter. Trots bristfällig
information om åtgärder för ökad arbetsbelastning fungerar arbetshälsovården väl och alla i

kollegiet får med jämna mellanrum en kallelse till hälsogranskningar. Utöver detta nämner Noa
arbetarskyddet som lärare kan vända sig till gällande råd och anvisningar kring hälsa i arbetet.
Dessutom kan de som känner sig bekväma gå och diskutera med rektorn och därmed undgå att
blanda in en utomstående part.

Inom kollegiet pratas det inte öppet om lärarnas välmående och detta är något som enligt

Noa borde förbättras. Många gånger kan arbetet som klasslärare kännas ensamt. En av de
främsta orsakerna är att alla vuxna i skolan har tystnadsplikt och ansvaret och intresset för

eleverna faller därför oftast på en enskild person. Förbättringar från skolledningen kunde vara
att erbjuda resurser i form av ergoterapeuter, kuratorer och psykologer i ännu större

utsträckning. Noa är dock tacksam över att ha en skolgångshandledare med sig som stöd i
klassen.

39

En positiv sida med små skolor är att skolledningen har en bättre helhetsbild av

kollegiets välmående. Skillnaden är att rektorn i en liten skola ofta har högre
undervisningsskyldighet och har därför en större insikt i klasslärarens arbete. Rektorer i större

skolor tar sällan del av lika mycket undervisning, vilket enligt Noa kan vara en orsak till att
rektorerna inte har en realistisk helhetsbild över lärares arbetsbelastning. Uppgifterna om

lärares ökade arbetsbelastning är inget som i nuläget problematiseras av skolledningen. Noa
misstänker att det är något som det blundas för eftersom det inte tagits upp i diskussion eller
visats förståelse för, trots att alla är medvetna om situationen. Arbetet skulle underlättas ifall
skolorna hade mer ekonomiska resurser och därmed kunde erbjuda exempelvis mindre
undervisningsgrupper och flera skolgångshandledare.

Slutligen vill Noa tillägga att varje lärare bör komma ihåg att de har en viss

undervisningsskyldighet och en viss tid utsatt för samplanering varje vecka. Detta är dock något

som inte pratas högt om och “många lärare tror att de inte ska behöva jobba långa dagar”.
Denna attityd finns även hos utomstående och är något som irriterar Noa. Det är hos lärare med

denna attityd som risken för överbelastning är större. Mycket handlar alltså om inställning enligt
Noa.

Sams berättelse om klasslärares arbetsbelastning
Sam har jobbat som klasslärare sedan många år tillbaka och trivs bra med sitt arbete. Arbetet
som klasslärare är varierande, det finns alltid något att göra och ingen dag är den andra lik.

Tankar om den ökade arbetsbelastningen är många. Arbetsbelastningen ökar möjligtvis inte,

men däremot ändrar den form. Arbetets fart är något som ökat. Trots det anser Sam att

arbetsbelastningen var större under början av karriären. Då spenderade hen mycket tid på
planering av undervisning och att hitta fungerande undervisningsmetoder. Idag kommer en stor
del av belastningen från psykiskt välmående bland både elever och föräldrar och arbetets fokus

ligger mer vid andras välmående än vid själva undervisningen. Mest belastande idag är de barn
som mår psykiskt dåligt. Av denna orsak borde mer resurser läggas på elevers välmående.
Psykisk ohälsa kan vara en bakomliggande orsak till stökigt beteende hos elever, vilket

ytterligare stärker behovet av stöd för elevers välmående. Det är viktigt att se de underliggande
problemen till elevers beteende för att kunna bemöta dem på rätt sätt.

Klasslärare är vana vid att själva strukturera och styra över sitt arbete, och har därför en

tendens att motsätta sig när nya arbetsuppgifter och direktiv tilldelas från skolledningen. Sam
förstår att ett flertal lärare är trötta och mår dåligt, men tror att den största orsaken till ökad

40

arbetsbelastning är besvärliga elever. Kritik mot läroplanen är även en återkommande

diskussion. Inom kollegiet finns exempelvis en frustation över läroplanens bristfälliga riktlinjer
för bedömning. Utöver detta är de ekonomiska resurserna en bidragande faktor till att lärare

upplever ökad arbetsbelastning. Fler stödresurser, såsom speciallärare och psykskötare, skulle
enligt Sam underlätta klasslärarens arbete. Samtidigt poängteras faktumet att en del av de lärare

i kollegiet som upplever ökad arbetsbelastning har stora undervisningsgrupper, vilket även
beror på ekonomiska resurser och är därmed svårt att påverka.

Arbetsmoment som hör till arbetet är främst undervisning men även samarbete kollegor

emellan, möten och kontakt med hemmen. Utav dessa arbetsmoment är möten mest belastande,

i synnerhet de som känns meningslösa och ointressanta. Dock poängterar Sam att möten
gällande samplanering är väldigt givande och betydelsefulla. Ett annat belastande
arbetsmoment är kontakten till negativa föräldrar som tar mycket tid och energi. Det

arbetsmoment som är minst belastande är själva undervisningen, eftersom Sam tycker om att
vara i klassen tillsammans med eleverna. Trots att arbetsmängden mestadels ökar, finns det
även arbetsmoment som bortfallit på grund av den digitala utvecklingen. Tidigare låg det stort

fokus kring exempelvis rättandet av uppgifter och tillverkning av material. Sam konstaterar att

de idag arbetar på ett helt annat sätt i skolan och sätter mycket tid på användningen av digitala
verktyg.

Den största skillnaden från början av karriären fram tills idag är eleverna. Förut fanns

det enbart enstaka stökiga elever och psykisk ohälsa bland elever var sällsynt. Trots att barn är
precis lika lekfulla som tidigare, blir det allt vanligare att elever redan i de lägsta årskurserna

visar olika tecken på psykisk ohälsa. Majoriteten av eleverna förr hade även ett bättre språk,
bättre begreppskunskap och kunde därmed formulera sig och sätta ord på känslor som låg
bakom beteendet. En bakomliggande orsak till elevers försämrade språkkunskaper kan vara att

digitala enheter i större utsträckning prioriteras framför sagor och böcker. Hen tror också att
vårdnadshavare tilldelar barn pekskärmar i allt tidigare åldrar, vilket tar fokus från barnens

undersökande av omgivningen. Utöver att dessa faktorer bidragit till sämre begreppskunskap

menar Sam att de även haft en negativ inverkan på barns koncentrationsförmåga, men påpekar
att detta inte berör alla elever.

Utöver det bestämda antalet undervisningstimmar spenderar Sam många timmar i

veckan på övrigt arbete vid sidan av undervisningen. Det positiva med läraryrket är att läraren
själv kan välja var fokuset ska ligga och har även möjlighet att välja när det övriga arbetet görs.

Det bidrar förvisso till att arbetsdagens början och slut blir diffusa och hen upplever ofta att
41

arbetsdagen aldrig riktigt slutar. Även om en serie framför tv:n skulle kännas mer lockande
slutar det ofta med att hen svarar på e-postmeddelanden och kollar Wilma.

Själva undervisningsmängden har inte ökat, utan den ökade arbetsbelastningen beror på

att fokuset har flyttats från planering och utförande av undervisning till övriga arbetsmoment
som sker vid sidan av undervisningen. Sam beskriver skoldagen som turbulent och känner att
“det hela tiden kommer input från olika håll, och då skoldagen är slut så vet läraren knappt sitt

namn”. Exempelvis ska läraren hålla koll på eventuella läkarbesök, påminna om mediciner och
svara på frågor av både elever, föräldrar och kollegor. Dessutom ska läraren hantera konflikter,

kontakta elever som varit frånvarande och hålla koll på vilken tid vilken elev ska till
specialläraren eller kuratorn. Läraren behöver därmed vara tålmodig, flexibel och ha bra minne.
Den ökade arbetsbelastningen orsakas därmed av en ökad psykisk påfrestning.

För att minska på arbetsbelastningen under arbetsdagen försöker Sam prioritera

kaffepauser där samtalen berör något annat än arbetsrelaterade frågor. Det kan även vara
avkopplande att stanna i klassrummet under rasten för att arbeta i lugn och ro. Under en intensiv

arbetsdag uppskattar Sam även att ägna sig åt aktiviteter såsom avslappning, dans och
högläsning. Dessa typer av aktiviteter ger såväl lärare som elever energi att orka resten av

dagen. Hen konstaterar att “när jag behöver avlastning, behöver högst troligen eleverna det

också”. För att minska på arbetsbelastningen i vardagen brukar Sam gå långa promenader, läsa
skön litteratur, sysselsätta sig med hobbyer och umgås med vänner.

Att välja var och när arbetet utförs påverkar arbetsbelastningen och Sam upplever det

skönt att få arbetet gjort på arbetsplatsen för att sedan kunna slappna av och vara ledig. Trots

det gör Sam en stor del av arbetet hemma och ser även fördelar med det. Att arbeta hemma gör

det möjligt att välja tidpunkt för arbetet och dessutom är det “ganska skönt att få komma hem
och göra lite annat först och sen igen ta itu med jobbet när man är piggare och kanske har fått
något att äta”.

Trots att det klagas mycket inom kollegiet och att det lätt blir en negativ stämning på

grund av missnöje, anser Sam att de stöttar varandra och försöker vara positiva. God stämning
och ett fungerande samarbete mellan kollegor är viktigt för att minska på arbetsbelastningen.

Hen anser att “man trivs då man har många runtom sig man gärna samarbetar med, och då
blir jobbet mycket roligare”. Samplanering ordnas en gång i veckan och utöver det håller
parallellkollegorna regelbunden kontakt, vilket upplevs som positivt. Om samarbetet däremot
inte fungerar blir samplanering snarare en arbetsbelastning. Ett annat sätt att minska på

arbetsbelastningen är att begränsa tiden för övriga arbetsuppgifter utöver undervisningen. En
42

lärare kan “sitta och jobba hur länge som helst” och måste därför försöka “knipa av och tänka
att det är good enough”.

Medvetenheten om de resurser skolledningen erbjuder i syfte att minska på

arbetsbelastningen är låg. Lärarföreningen och företagshälsovården är de som erbjuder verktyg

för att främja lärares välmående och står för det förebyggande arbetet, medan skolledningen

och bildningsnämnden haft en mer passiv roll. Sam konstaterar dock att skolledningen nog
ingriper vid problem, men att deras största fokus istället ligger vid elevers välmående. Överlag

har skolans rektor en bra lägeskontroll och en god värdegrund för personalens välmående.
Problemet ligger ofta högre upp i ledningen eftersom de inte har resurser att erbjuda. De

uppdaterar dock sin lägeskoll genom olika enkätundersökningar som berör såväl personalens

som skolbyggnadens välmående. Svaren i undersökningarna har dock inte bidragit till
förändringar, utan snarare resulterat i diskussion kring problemen. Dock bör det nämnas att
resultaten från enkätundersökningarna visat på ett relativt välmående kollegium.

De åtgärder Sam skulle önska från skolledningen kräver en hel del ekonomiska resurser,

men skulle minska på arbetsbelastningen för lärare. Mindre undervisningsgrupper och fler

anställda skulle “vara en dröm”. Som klasslärare skulle det vara skönt att “inte ha så många
på sitt ansvar” och att “det skulle finnas flera vuxna som liksom kan dela på ansvaret.

Robins berättelse om klasslärares arbetsbelastning
Som nyutbildad klasslärare arbetade Robin endast några år innan hen valde att skola om sig.
Arbetsmängden ökade och orken minskade, vilket resulterade i att arbetsbelastningen blev för

stor. Hen arbetar fortfarande inom den grundläggande utbildningen, men har lagt
klassläraryrket bakom sig.

Fenomenet ökad arbetsbelastning är något som väcker irritation. Enligt Robin upplever

många klasslärare att arbetsbelastningen har ökat, vilket grundar sig i att själva undervisningen

blivit en alltmer sekundär uppgift vartefter övriga arbetsuppgifter tillkommit och blivit mer
tidskrävande. Utvecklingsarbete är ett arbetsmoment som blivit mer centralt i samband med

teknikens utveckling. Robin är dock skeptisk till att teknikens snabba utveckling och dess

implementering i skolorna enbart är positiv. Stundvis kan det ifrågasättas om arbetet som görs
verkligen är till nytta och om det ens bidrar till ett bättre resultat. Hen befarar att lärare om
några år kanske konstaterar att “intelligent på tangent i årskurs ett var inte så bra, för våra
elever kan inte läsa och skriva”. Lärandet och hjärnan har inte ändrat och därför kan digitala
diffusa uppgifter kännas onödiga.

43

Vilka arbetsmoment som ingår i klassläraryrket och vilka moment som påverkar

arbetsbelastningen endera positivt eller negativt är inte så entydigt enligt Robin. Undervisning,
planering, utvärdering och föräldrakontakt är fyra större helheter som ingår i klassläraryrket.

Samtliga arbetsmoment kan vara endera belastande eller avlastande beroende på kontext.

Föräldrakontakt och undervisning är de två arbetsmoment som är mest beroende av kontexten
och blir väldigt belastande ifall exempelvis elevgruppen är utmanande eller kontakten till

föräldrarna är dysfunktionell. Generellt är planeringen det arbetsmoment som är minst

belastande och upplevs som lättast att hantera, förutsatt att innehållet inte blir för avancerat eller
obekant. Däremot kan friheten bidra till att gränsen mellan arbete och fritid blir otydlig. Därför

är det nyttigt att själv dra en gräns och bestämma när arbetsdagen slutar eftersom “det här jobbet
aldrig tar slut”. Utan att dra gränser kan läraren “fila på ett arbetsblad hur länge som helst,
men frågan är om det blir så mycket bättre?”.

Den största skillnaden från början av karriären fram tills idag är arbetsmängden. I början

av karriären hölls ett föräldramöte på hösten och ett på våren. Utvecklingssamtalen bestod av
korta diskussioner och elevvårdsmöten ordnades vid behov. Idag har antalet möten ökat

markant och klasslärarna förväntas delta i samtliga. Utöver detta fanns inte heller arbetsgrupper
eller parallellkollegor i början av arbetskarriären. Det sista året som verksam klasslärare
upplevde Robin att arbetsmängden blev för stor och valde därför att studera vidare.

Orsaker till förändringen är bland andra implementerandet av trestegsstödet och

verktyget Wilma. Wilma kan teoretiskt sett vara ett fungerande stöd för läraren, men eftersom

läraren förväntas vara uppkopplad och hålla daglig kontakt med vårdnadshavarna blir det

snarare en belastning. Trestegsstödet upplevs heller inte som ett fungerande system

och “kommer det en förändring man inte tror på så då blir det ju också en belastning”. Samma

tveksamhet uppstod när tekniken skulle införas i skolorna och diskussioner kring dess för- och
nackdelar blev aktuella. Även den förändrade lagstiftningen kan bidra till ökad arbetsbelastning
eftersom det idag inte är lika lätt att ta beslut berörande en elev utan att ansöka om vissa lov.

För att minska på arbetsbelastningen gjorde Robin en utförlig årsplanering och valde

dessutom ut några läroämnen som hen fokuserade mera på. I en del läroämnen ägnade de sig åt

några större projekt som krävde mer planering, medan de i andra läroämnen endast följde

läroboken. Att planera varje lektion enligt ett minutschema och uppfinna allt material själv
fungerar inte i längden. Ibland måste läraren bara våga lita på att det material som finns

tillgängligt är användbart. ”Om det är en bra bok och en bra lärarhandledning så behöver

det int vara så mycket mer än det. Istället kanske man satsar på den där närvaron där i
klassen”.

44

För att minska på arbetsbelastningen i vardagen är det viktigt att dra en gräns mellan

arbete och fritid, vilket Robin anser att ha försvårats i och med teknikens utveckling. Idag

används Wilma som kommunikationsverktyg och en del vårdnadshavare förväntar sig att
klassläraren ständigt är uppkopplad. Tidigare gjorde Robin misstaget att läsa meddelanden

kvällstid, vilket bidrog till stress och sömnlösa nätter. Hen rekommenderar därför att

klassläraren informerar vårdnadshavarna redan på första mötet om vilka tider hen är kontaktbar.
En lärare har oftast som valspråk att göra sitt bästa och att vara professionell. Att vara

professionell är dock inte detsamma som att vara tillgänglig hela tiden. En lärare bör därför
reflektera över de egna gränserna och välja var fokuset ska ligga.

När Robin arbetade som klasslärare valde hen att göra största delen av arbetet i skolan,

eftersom det var praktiskt att ha allt material samlat på en och samma plats. För Robin var det
alltid viktigt att skilja på arbete och fritid och hen insåg snabbt att en otydlig gräns emellan var

ohållbart i längden. Därav anser hen att val av tid och plats påverkar arbetsbelastningen. Hen
poängterar dock att val av lämplig plats och tid för arbetsuppgifter är väldigt individuellt och
påverkas av flera faktorer. Exempelvis tillgången till lämpliga arbetsutrymmen kan vara
varierande från skolor till skolor. Även klasslärarens rådande livssituation kan ha en inverkan.

För att hantera arbetsmängden och undvika att arbetsbelastningen blir för stor anser

Robin att det är viktigt att kunna dra gränser. Klasslärararbetet tar aldrig slut och “ibland skulle
det vara skönt att ha ett jobb där det finns en början och ett slut, men det här är aldrig
klart”. Lärarens definitiva närvaro i klassrummet är ofta viktigare än ett finslipat arbetsblad.
Det är också viktigt att komma ihåg vilka arbetsuppgifter som tillhör läraren och överlåta

resterande uppgifter åt andra professioner såsom kuratorn, specialläraren eller hälsovårdaren.
Dessutom kan det vara nyttigt att ha en motvikt i form av exempelvis ett fritidsintresse som
bryter av.

Stödet från kollegiet varierade från skola till skola. I en del skolor var jargongen mer

lättsam, medan det i andra skolor försiggick en viss tävlan om vem som hade flest järn i elden.

Generellt sätt var ändå stödet från kollegiet bra. I och med att Robin arbetat i flera skolor har
det inte alltid varit möjligt att samplanera, och parallellkollegor har därmed inte alltid varit en

självklarhet. I de skolor där hen hade parallellkollegor fungerade samarbetet väl. I den
gemensamma planeringen sattes fokus på en större helhet. På så sätt lämnade utrymme kvar för

var och en att sätta sin egen prägel på undervisningen och ge den egna lärarrollen utrymme. Det
främsta arbetsredskapet en lärare har enligt Robin är den egna lärarpersonligheten. Därför är

det ytterst viktigt att samarbetet fungerar väl mellan parallellkollegorna. Om samarbetet
fungerar är det till båda parternas fördel.

45

För avsikt att minska på arbetsbelastningen ordnas olika typer av rekreationsdagar och

alla inom personalen tilldelas motionssedlar. Det finns även möjlighet för var och en att vända

sig till arbetshälsovården ifall arbetsbelastningen upplevs för hög. Hur väl informerad
personalen är om de resurser som erbjuds i syfte att minska på arbetsbelastningen beror mycket

på skolan och dess rektor. “Stora skolor där rektorn har en undervisningsskyldighet på ett fåtal
timmar i veckan, så dom vet nog inte riktigt hur det är att jobba på verkstadsgolvet. Jag tror
att rektorer som själv undervisar mycket har en större förståelse för lärarnas

arbetsbelastning”. Förbättringar som Robin önskar från skolledningens sida är en ökad
förståelse. Lärares arbetsdagar varierar mycket och därav varierar även arbetsbelastningen.
Dessutom tycker hen att varje nyutexaminerad lärare borde tilldelas en mentor, en äldre kollega
med gedigen erfarenhet, som skulle fungera som stöd.

Inom kollegiet pratas det mycket om den ökade arbetsbelastningen och var och en kan

avreagera sig i personalrummet. Trots att lärarna är öppna och stöder varandra, har

skolledningen däremot inte en klar uppfattning av lärarnas arbetsbelastning. Robin anser att
skolledningen viftar iväg faktumet att lärares arbete är belastande. Som exempel kan
trestegsstödet nämnas. Enligt ledningen är stödsystemet en självklarhet och bör i dagsläget vara

ett inrutat system, fastän det i praktiken innebär mängdvis med pappersarbete ifall elevantalet

är stort. Överlag finns en kritisk syn på skolledningens beslut och det känns ofta som att “det
hoppas på första bästa utvecklingståg och så kör vi utan att fundera om det är bra eller dåligt,

det är inte riktigt professionellt”. Generellt sett problematiseras nya idéer väldigt lite, vilket
bidrar till att det skenar iväg. Personalen kan exempelvis delta i en fortbildning av ett nytt
system som inom kort byts ut eftersom det inte var ändamålsenligt.

Utöver detta anser Robin även att ekonomiska resurser påverkar lärares

arbetsbelastning. Som exempels nämns små skolor med utrymmesbrist och kommuner där
skolor inte får beställa in tillräckligt med böcker. Detta bidrar till att läraren får skapa eget

material och aktivera eleverna i de utrymmen som erbjuds, vilket inte alltid är optimalt.

Storleken på undervisningsgrupperna är även avgörande för lärarens arbetsmängd. Ju större
grupp läraren undervisar, desto större blir arbetsmängden.

46

Sammanfattning
Sammanfattningsvis upplevde samtliga respondenter ökad arbetsbelastning i varierande
utsträckning. De arbetsmoment som upplevdes mest belastande var föräldrakontakt och

elevkontakt. Även arbetstiden var en bidragande orsak till arbetsbelastningen. För att förebygga
arbetsbelastning ansåg respondenterna att en utförlig planering av arbetet, ett fungerande

stödnätverk och begränsning av den icke-bundna arbetstiden var av betydelse. Gällande

skolledningens påverkan upplevde respondenterna att kommunikationen från skolledningen var
bristfällig och att resurser för lärares välmående saknades.

Studiens resultat presenteras i form av huvud- och underkategorier i figur 3. De tre
huvudkategorierna skapades utgående från studiens tre forskningsfrågor och underkategorierna

för respektive huvudkategorin skapades utgående från respondenternas berättelser. Vid analys
av narrativen framkom några ständigt återkommande teman, vilka fungerar som

underkategorier i presentationen av resultatet. Dessa huvud- och underkategorier fungerar som
diskussionsunderlag och beskrivs närmare i resultatdiskussionen.
Figur 3

Studiens resultat med huvud- och underkategorier

47

5. Diskussion
I detta kapitel diskuterar vi inledningsvis studiens resultat i relation till tidigare forskning. Vi
har strukturerat resultatdiskussionen utgående från resultatets huvud- och underkategorier.

Därefter diskuterar vi studiens metodiska tillvägagångssätt kritiskt och avslutar med att ge
förslag till fortsatt forskning.

Metod

Utgående från studiens syfte, forskningsfrågor och forskningsansats valde vi intervjuer som

datainsamlingsmetod. Därmed hade vår studie en kvalitativ ansats och ligger inom det

hermeneutiska paradigmet (Arnolds-Granlund, 2009). Hermeneutiken är lämplig när syftet med

studien är att få tillgång till respondenternas egna upplevelser av ett fenomen och när
respondenterna ges ett stort utrymme att själva välja vad de vill tala eller skriva om (Westlund,

2015). Enligt Kvale och Brinkmann (2014) är syftet med en kvalitativ forskningsintervju att

förstå ett fenomen från respondentens synvinkel. Vi ville undersöka vad som enligt klasslärare
bidrar till ökad arbetsbelastning i arbetet och ansåg därför att intervjuer var en lämplig
datainsamlingsmetod.

Vi valde att intervjua fyra verksamma klasslärare. Tanken med intervju som

datainsamlingsmetod var att ge röst åt respondenterna. Intervjuer kan delas in i strukturerade,
semistrukturerade och ostrukturerade intervjuer. (Alvesson, 2011.) I och med att studien
utformats inom det hermeneutiska paradigmet använde vi oss av semistrukturerade intervjuer.
Vi utgick från ett intervjuunderlag med förbestämda frågor samtidigt som vi ställde följdfrågor

och tillät vissa avvikelser från intervjuunderlaget. Efter intervjutillfällena valde vi att omvandla
de inspelade ljudfilerna till ett transkriberat material för att sedan slutligen presentera vardera
intervjun som en personlig narrativ. På så sätt upplevde vi att varje enskild röst fick utrymme

och bidrog till en mer djupgående bild av den enskildes upplevelse av ökad arbetsbelastning.
Fokuset låg hela tiden på respondentens egna upplevelser.

Fördelen med semistrukturerade intervjuer ansåg vi var bredden och djupet som

intervjuerna gav oss. Intervjuerna var väldigt givande och valet av semistrukturerade intervjuer

bidrog till en avslappnad känsla. Vi var väldigt viktiga med att poängtera att intervjumaterialet

hanterades konfidentiellt och upplevde att ingen av respondenterna var osäkra eller försiktiga
med att dela med sig av sina egna upplevelser, erfarenheter och åsikter. Det bidrog i sin tur till

att respondenternas svar skilde sig mycket från varandra. Denna variation visade sig vara
48

utmanande i analysprocessen, eftersom vi ställde olika följdfrågor till olika respondenter. Den
semistrukturerade intervjustilen resulterade även i att en del av svaren inte var användbara
eftersom de låg utanför studiens ramar.

Det finns ingen heltäckande arbetsmodell eller arbetsgång för analys- och

tolkningsprocessen inom hermeneutisk forskning. En förklaring till detta är bland annat att alla

forskare skapar olika förförståelse och kan därför välja olika tillvägagångssätt för att förstå och

tolka sitt empiriska material. (Westlund, 2015.) I analysprocessen hade vi den hermeneutiska

cirkelprocessen som grund för att förstå och tolka vårt empiriska material. Tolkning är en metod
som används för att analysera material och presenteras ofta i form av narrativ. (ArnoldsGranlund, 2009.) Då vi påbörjade analysen av narrativen valde vi att använda oss av

kategorisering för att underlätta analysprocessen. Kategoriseringen gjordes i form av en figur
för att tydlig synliggöra helheten och ge en inblick i studiens resultat.

För att kunna påvisa studiens tillförlitlighet var vi under intervjutillfällena konsekventa

med att inte påverka respondenternas svar och undvek därför ledande frågor. Studiens

tillförlitlighet anses vara hög om undersökningen kan upprepas och fortfarande nå samma
resultat (Stukát, 2011; Alvehus, 2013). För att höja tillförlitligheten spelade vi in intervjuerna
och lyssnade sedan noggrant genom materialet under transkriberingsprocessen. Vi anser även

att trovärdigheten för studien är hög eftersom undersökningen mäter sådant som är relevant för

studien (Kvale & Brinkmann, 2014; Alvehus, 2013). Denscombe (2016) påpekar dock att
forskare som utför kvalitativa studier inte på ett fullständigt sätt kan visa att resultatet är korrekt.

Därför har vi tydligt motiverat vårt val av datainsamlingsmetod och forskningsansats samt

presenterat studiens syfte och forskningsfrågor för att höja trovärdigheten. Vi har även bifogat
intervjuunderlaget som användes under intervjuerna så att läsaren kan ta del av frågorna och
bilda sig en uppfattning av intervjuprocessen.

Ett första problem uppstod i början av datainsamlingsprocessen. Det visade sig vara

svårt att få tag på frivilliga respondenter. Vi kom fram till att möjliga orsaker kunde vara
studiens känsliga ämne, men också det faktum att världen drabbats av en pandemi och fysiska

träffar därmed blev svårt att arrangera. Efter en utdragen process fick vi slutligen tag på fyra

respondenter. Vi valde att fokusera på kvalitet framför kvantitet och fördjupade oss därför i fyra
berättelser. Två av respondenterna kontaktade oss efter att ha tagit del av vårt informationsbrev
till rektorerna och de två övriga fick vi tag på med hjälp av informationsbrevet på sociala
medier. Det andra problemet uppstod när vi började analysera narrativen och insåg att vissa

följdfrågor vi ställt under en del av intervjuerna kunde ha varit till nytta i samtliga intervjuer.
Vi insåg även att det kunde ha varit till fördel att förbereda respondenterna genom att dela med

49

sig av intervjuunderlaget i förväg. Det skulle troligen ha bidragit till mer genomtänkta svar och
en avkortad intervju- och transkriberingsprocess. I det stora hela anser vi dock att vi utgående

från det analyserade intervjumaterialet fick svar på våra forskningsfrågor. Vi har inte varit

tvungna att omformulera forskningsfrågorna i efterhand och har därmed behållit de
ursprungliga formuleringarna. Slutligen kan vi konstatera att vi är nöjda med den metod vi valde
för studien. Gällande studiens trovärdighet, tillförlitlighet och etik känner vi oss säkra och har
försökt ta alla tänkbara aspekter i beaktande. Vi är även nöjda med och uppskattade friheten

som det hermeneutiska paradigmet gav oss och anser att narrativen bidrog till att ge röst åt den
enskilda respondenten. I och med att arbetet för en studie är mycket komplext och utmaningar

uppstår längs med vägen, inser vi nyttan med att noggrant planera metod, analys och
genomförande.

Resultat
Syftet med studien var att undersöka bidragande orsaker till ökad arbetsbelastning bland

klasslärare. Utgående från syftet utformades tre forskningsfrågor. I resultatdiskussionen utgör
vardera forskningsfrågan en huvudkategori och diskuteras i relation till tidigare forskning.
Huvudkategorierna är arbetsmoment, förebyggande metoder samt skolledningens påverkan och
utgör underrubriker i detta kapitel. Efter en analys av narrativen identifierades även

underkategorier till varje huvudkategori. Resultatets huvud- och underkategorier presenterades
i figur 3 och används som underlag för resultatdiskussionen. Studiens resultat är dock inte
generaliserbart, utan ger snarare en inblick i den enskilda respondentens upplevelse av ökad
arbetsbelastning.

Huvudkategori 1 – Arbetsmoment
De arbetsmoment som ingår i klasslärarens arbete var enligt respondenterna planering,

undervisning, elevkontakt, utvärdering, föräldrakontakt, kollegialt samarbete och möten av
olika karaktär. Efter en analys av narrativen kunde vi identifiera två underkategorier av

arbetsmoment som enligt respondenterna själva bidrog till hög arbetsbelastning:
föräldrakontakt och elevkontakt. Utöver olika arbetsmoment identifierades även en annan
faktor som bidrog till ökad arbetsbelastning: arbetstid.

50

Figur 4

Arbetsmoment

Föräldrakontakt

Förutom samarbete med elever och kollegor hör det även till klasslärarens arbete att samarbeta

med vårdnadshavare. Därmed utgör kommunikationen en viktig uppgift för att skapa ett
fungerande samarbete mellan hem och skola. (Rönnqvist, 2008.) Samtliga respondenter
upplevde dock att föräldrakontakten kan vara väldigt krävande, men poängterade samtidigt att
samarbetet fungerar i de flesta fall. Orsaken till att föräldrakontakten hörde till ett av de

arbetsmoment som bidrog till ökad arbetsbelastning var att den tar mycket tid och upplevs
belastande i de fall där samarbetet inte fungerar.

Enligt Lag om grundläggande utbildning (628:1998) ska samarbetet mellan skola och

vårdnadshavare ske kontinuerligt. Samtliga respondenter uppgav att samarbetet mellan skolan
och hemmet huvudsakligen sker via Wilma. En av respondenterna ansåg att Wilma underlättat
kommunikationen med vårdnadshavarna, men poängterade samtidigt att det är ett komplicerat

verktyg gällande övriga funktioner. Utöver att kommunicera med vårdnadshavare kan läraren
exempelvis delge provresultat och göra lektionsanteckningar. Även bedömning av lärande och

pedagogiska planer kan utformas och sparas i tjänsten. (Visma, 2021.) En annan respondent
ansåg att Wilma är ett bra och fungerande verktyg, men poängterade samtidigt att det är
tidskrävande och bidrar till en ständig uppkoppling mellan läraren och vårdnadshavarna.

51

Elevkontakt

Utöver föräldrakontakt var även elevkontakt ett av de arbetsmoment som visade sig vara

belastande. En stor del av lärarens arbete består av möten med såväl elever och vårdnadshavare

som kollegor och andra yrkeskunniga (Rönnqvist, 2008). Eleverna tillbringar en stor del av sina
liv i skolan och klassläraren involveras därmed på ett naturligt sätt i elevernas liv. En av

respondenterna ansåg att psykisk ohälsa bland eleverna har ökat sedan början av hens karriär,
och ansåg därför att elevkontakten är det arbetsmoment som är mest belastande. Utöver att

bemöta eleverna på rätt sätt, hör det nämligen även till klasslärarens skyldighet att främja
elevernas välmående (Utbildningsstyrelsen, 2014). Även en annan respondent nämnde psykisk
ohälsa bland elever och poängterade att arbetet med elevhälsan är belastande. Tystnadsplikten

bidrar till att klassläraren enligt hen inte får tillräckligt mycket information om eleven. Hen
betonade också att arbetsmängden för klassläraren ökar i och med olika utredningar.

Tre av fyra respondenter nämnde även att integreringen påverkat arbetsbelastningen

negativt och ansåg att antalet elever i behov av stöd har ökat. Stöd för lärande och skolgång
omfattas

i

Finland

av

tre

stödnivåer:

allmänt,

intensifierat

och

särskilt

stöd

(Utbildningsstyrelsen, 2014). Klassläraren ansvarar helt och hållet för det allmänna stödet, som
är en del av skolans dagliga undervisning och riktas till elever som tillfälligt behöver stöd för

sitt lärande. Det intensifierade stödet är mer omfattande och förutsätter en pedagogisk

bedömning och därefter en plan för lärande. Två av respondenterna nämnde att kravet på

dokumentation har ökat i samband med att trestegsstödet infördes och syftade på utformandet

av pedagogiska bedömningar och planer för lärande som klassläraren ofta ansvarar över. Ingen
av respondenterna nämnde utformandet av pedagogiska utredningar och individuella planer för
lärande som hör till det särskilda stödet, vilket vi tolkar som att det sköts i samarbete med
specialläraren. (Utbildningsstyrelsen, 2014.)

Två av våra respondenter upplevde även att bemötandet av problematiska elever är

belastande. Knorring (2012) poängterar att förekomsten av känslomässiga och beteendemässiga
problem minskar genom att stärka den sociala och den kunskapsmässiga kompetensen vid sidan

av att stärka elevens självkänsla. Eleverna ska alltså utveckla såväl kunskapsmässiga som
sociala färdigheter i skolan, vilket båda respondenterna ansåg vara både tids- och

energikrävande. En av respondenterna antog att elevernas problematiska beteende delvis beror
på problematiska hemförhållanden, såsom psykisk ohälsa bland vårdnadshavare.

52

Arbetstid

Lärarens arbetstid delas in i bunden och icke-bunden arbetstid, vilket enligt tre av våra
respondenter bidrar till ökad arbetsbelastning. Till den bundna arbetstiden hör arbetsmoment

där tid och plats för arbetsuppgifterna är angivna, exempelvis undervisning, samplanering och
utvecklingsmöten. Den icke-bundna arbetstiden består bland annat av planering och utvärdering
av undervisning. (OAJ, 2020b.) Orsaken till att arbetstiden enligt tre av våra respondenter bidrar
till hög arbetsbelastning var att arbete och fritid lätt flyter ihop. En av respondenterna nämnde

exempelvis att arbetsdagen aldrig riktigt tar slut, eftersom hen ägnar sig åt många av
arbetsuppgifterna hemma kvällstid.

Huvudkategori 2 – Förebyggande metoder
Samtliga respondenter hade förslag på förebyggande metoder för ökad arbetsbelastning och

efter en analys av narrativen kunde vi urskilja tre kategorier: planering, arbetstid och ett
fungerande nätverk.
Figur 5

Förebyggande metoder

53

Planering

Tre av fyra respondenter ansåg att en grovplanering i början av läsåret är en av de mest
fungerande metoderna för förebyggandet av överbelastning senare under året.

En av

respondenterna poängterade även att strukturering av arbetsdagen är ändamålsenligt med tanke
på det förebyggande arbetet. Genom att strukturera arbetsdagen, sätta upp mål för arbetsveckan

och prioritera arbetsuppgifterna i rätt ordning kan arbetstagaren nämligen undvika att
arbetsbelastningen blir för hög (Glazzard m.fl., 2014; McCormack & Cotter, 2013). Även enligt
studien gjord av Kebbi (2018) var strukturering av arbetstiden och prioritering av
arbetsuppgifterna två av de mest effektiva metoderna för att förebygga stress enligt de lärare
som deltog i studien.

Samtliga respondenter upplevde även att samplanering påverkar arbetsbelastningen

positivt, men poängterade att samarbetet mellan kollegorna måste fungera bra. En av
respondenterna menade att samplaneringen snarare bidrar till ökad arbetsbelastning om
kollegorna har olika elev- och kunskapssyn.

Som lärare är det viktigt att kunna ställa rimliga mål för både planering och undervisning

som är uppnåbara i praktiken gällande både omfattning och nivå (Hall & Goetz, 2013). Tre av

respondenter poängterade vikten av att kunna dra gränser för sig själv genom att sänka

ambitionen ibland. Det gäller alltså att lära sig att skilja mellan arbetsgivarens krav och de egna
kraven (McCormack & Cotter, 2013). Exempelvis att finslipa på ett arbetsblad i minsta detalj
eller att tillverka allt material själv var enligt de tre respondenterna inte hållbart i längden. Även

Glazzard m.fl. (2014) poängterar att lärare kan undvika överbelastning genom att använda

färdigt tillverkat undervisningsmaterial istället för att alltid producera eget. En av
respondenterna väljer exempelvis vilket ämne hen satsar mera på och följer läroboken i övriga
ämnen, medan en annan av respondenterna undviker överbelastning genom att återanvända
material.

Arbetstid

Långa arbetsdagar i kombination med hög arbetsbelastning är ohållbart i längden (McCormack
& Cotter, 2013). Som arbetstagare är det därför viktigt att vid behov begränsa arbetstiden och
öka medvetenheten kring antalet arbetstimmar per vecka, vilket två av våra respondenter

uppgav att de gör. Båda respondenterna undviker en hög arbetsbelastning genom att begränsa

den icke-bundna arbetstiden och uppgav att de arbetar fram till en viss tid varje eftermiddag
54

och försöker dessutom undvika att ta hem sitt arbete. Trots det poängterade en av dem att en
del inspirationsökande och planering sker omedvetet dygnet runt genom exempelvis sociala

medier. De två andra respondenterna medgav att de inte klarar av att stanna kvar på skolan för

att arbeta när skoldagen är slut och arbetar därmed kvällstid istället. Många lärare upplever
nämligen att det är svårt att lämna kvar allt arbete på skolan när arbetsdagen är slut, vilket bidrar
till att gränsen mellan arbete och fritid lätt flyter ihop (Thompson, 2013).

Två av respondenterna ansåg även att ett av de bästa sätten att undvika arbetsbelastning

är att begränsa tiden de är kontaktbara, vilket även Thompson (2013) betonar för att lärarna ska
kunna skilja mellan arbete och fritid. En strikt separation mellan dessa två områden minskar

nämligen risken för utbrändhet. (Glazzard m.fl., 2014; Thompson, 2013.) Respondenterna
berättade att de informerar vårdnadshavarna redan i ett tidigt skede vilken tid de är kontaktbara
och är därefter konsekventa och låter bli att läsa Wilmameddelanden efter en viss tid.
Ett fungerande nätverk

Stödet från kollegiet var väldigt varierande enligt våra respondenter. Ett socialt stöd inom
kollegiet gör det möjligt för lärarna att dela med sig av sina upplevelser och stöda varandra

(Queen & Queen, 2016). Saarukka (2016) uppmärksammar vikten av en stödjande och positiv
verksamhetskultur där individerna har möjlighet att känna sig trygga och respekterade.

Samtliga respondenter upplevde att de kan prata öppet med kollegorna om den ökade
arbetsbelastningen, samtidigt som tre av fyra poängterade att det ändå saknar ett empatiskt stöd.
De upplevde snarare en anda av klagomål och negativitet. Att arbeta utifrån ett positivt

förhållningssätt är dock en viktig och användbar stresshanteringsmetod inom läraryrket (Hall

& Goetz, 2013). De poängterade att många lärare baktalar elever och kollegor, vilket skapar en
negativ atmosfär. Att exempelvis bemöta en elev med ett problematiskt beteende baserat på

kollegors uppfattning är varken hållbart för läraren eller eleven eftersom det ger dåligt

inflytande på motivationen hos båda parterna (Hall & Goetz, 2013). Lärarna och rektorn ingår
i en dynamisk samverkan och en av rektorns uppgifter är att erbjuda lärarna ett socialt stöd och

utveckla den sociala gemenskapen inom kollegiet (Queen & Queen, 2016). Endast en av
respondenterna upplevde dock att stödet från kollegiet enbart är positivt.

Två av respondenterna nämnde även att ett fungerande stödnätverk är viktigt för att

förebygga överbelastning. Genom ett nära samarbete med exempelvis rektor, speciallärare,
skolpsykolog, ergoterapeut och kurator menade respondenterna att de har möjlighet att

huvudsakligen fokusera på de arbetsuppgifter som hör till klasslärarens arbete. Att ta emot för
55

många arbetsuppgifter i förhållande till arbetstiden leder dessutom i längden till både

utmattning och att en del arbetsuppgifter ges mindre uppmärksamhet än de kräver (McCormack

& Cotter, 2013). En av respondenterna upplevde även att arbetet som klasslärare kan kännas

aningen ensamt på grund av tystnadsplikten och uppgav att ett närmare samarbete med
elevhälsan vore givande.

Huvudkategori 3 – Skolledningens påverkan
Alla fyra respondenter uppgav att skolledningens arbete för lärares välmående är bristfälligt på

ett sätt eller annat. Baserat på analysen av narrativen hittade vi två kategorier som beskriver

respondenternas upplevelser av skolledningens påverkan: bristfälligt ledarskap och resursbrist.
Figur 6

Skolledningens påverkan

Bristfälligt ledarskap

Enligt samtliga respondenter har skolledningen inte problematiserat uppgifterna om lärares
ökade arbetsbelastning trots att arbetslivsundersökningar visar att problematiken växer. En av

respondenterna påpekade dock att det kan bero på bristande kommunikation mellan
skolledningen och utbildningsanordnaren gällande exempelvis resursfrågor. Alla respondenter

var överens om att rektorerna är medvetna om lärarnas situation, men en av respondenterna

poängterade att rektorer i mindre skolor har ännu bättre lägeskontroll eftersom de ofta har högre
undervisningsskyldighet.

Samtliga respondenter ansåg att kommunikationen mellan kollegiet och skolledningen

är relativt bristfälligt och enbart två av fyra respondenter nämnde att de kan diskutera eventuella

56

problem med rektorn. Ingen av respondenterna upplevde att de är tillräckligt informerade om

resurser för att främja klasslärares välmående och ansåg heller inte att skolledningen arbetar
aktivt kring problematiken. För att utveckla den motståndskraft mot arbetsrelaterad stress som

behövs borde lärarna dock regelbundet erbjudas möjlighet till fortbildning, diskussion och
reflektion över faktorer som påverkar välmående (Falecki & Mann, 2020). Rektorns
pedagogiska ledarskap är en del av det mångsidiga utbildningsledarskapet och handlar om att

utveckla lärarnas didaktiska professionalitet samt att underlätta deras arbete och skapa
förutsättningar för ett meningsfullt lärande. (Uljens, 2021.) Två av respondenterna nämnde
dock att de inte känner till hur skolledningen arbetar kring klasslärares välmående. En av

respondenterna lyfte även fram att arbetet som klasslärare kan kännas väldigt ensamt på grund

av tystnadsplikten och saknar ett stöd från skolledningen gällande exempelvis bemötandet av
enskilda elever. En väsentlig del av rektorns ledarskap är nämligen både utvecklandet av

lärarnas didaktiska professionalitet och att värna om deras välmående (Lundström & Småberg,
2012).

Resursbrist

Två av fyra respondenter ansåg att stödnätverket i form av exempelvis ergoterapeuter, kuratorer

och skolpsykologer är bristande. En av respondenterna poängterade att arbetsbelastningen

skulle underlättas genom att enbart få fokusera på klasslärarens egentliga arbetsuppgifter. Hen

upplevde att arbetet med elevers psykiska välmående tar upp mycket av arbetet. Det hör dock
till klasslärarens skyldighet att främja elevernas välmående i ett nära samarbete med elevhälsan
(Utbildningsstyrelsen, 2014). Samma respondent ansåg även att flera aktörer borde vara aktivt
involverade i elevhälsan så att ansvaret automatiskt skulle vara mera jämnfördelat.

Ett annat återkommande problem var brist på ekonomiska resurser. Tre av

respondenterna problematiserade gruppstorlekarna samtidigt som en av dem konstaterade att
skolledningen inte har möjlighet att påverka det självständigt. Ytterligare ekonomiska resurser

skulle enligt en av respondenterna ha positiva effekter på bland annat gruppstorlekarna samt
antalet skolgångshandledare och övriga vuxna. En av respondenterna ansåg även att

ekonomiska resurser saknas för resursgrupper åt elever med psykisk ohälsa. Endast en av

respondenterna påpekade brist på ekonomiska resurser gällande införskaffandet av material,
medan de övriga poängterade att den största delen av undervisningen sker digitalt. Dock tillade
en av respondenterna att en del lösningar kopplade till den digitala undervisningen saknar
ekonomiska resurser.

57

Förslag till fortsatt forskning
Studiens resultat baseras på enskilda intervjuer med klasslärare om deras upplevelser kring

ökad arbetsbelastning. Vi anser att fler studier borde utföras inom samma område eftersom
problematiken är aktuell och berör många inom utbildningssektorn. Trots att nationella
arbetslivsundersökningar visar att arbetsbelastningen bland lärare ökar, finns det väldigt få

finländska studier inom området. Vi tror att vidare forskning om ökad arbetsbelastning bland

finländska klasslärare skulle vara nödvändigt för att betydande förändringar ska ske.
Exempelvis kunde mer omfattande enkätstudier med ett större antal respondenter utföras.

Utöver enkätsvaren kunde slumpmässigt utvalda respondenter plockas ut till fördjupande
intervjuer. Vidare resultat kunde eventuellt påvisa vilka förändringar som är nödvändiga för att
minska på klasslärares arbetsbelastning.

Studiens resultat visade bland annat att skolledningens arbete för lärares välmående var

bristfälligt. Utöver vidare forskning om klasslärares arbetsbelastning i allmänhet anser vi därför
att det vore viktigt att fokusera på skolledningens förebyggande arbete. Vi anser personligen att

det vore intressant att forska vidare om skolledningens förebyggande arbete i relation till ett

fungerande stödnätverk och se vilka resultat det skulle ha på klasslärares allmänna arbetshälsa.

Det skulle även vara intressant att förflytta fokuset från klasslärares perspektiv till

skolledningens perspektiv. Rektorns pedagogiska ledarskap är en del av det mångsidiga

utbildningsledarskapet och endast en bråkdel av rektorns arbete består därmed av arbetet för
lärares arbetshälsa. Det skulle därför vara intressant att undersöka det förebyggande arbetet från
rektorers perspektiv.

58

Referenser
Alvehus, J. (2013). Skriva uppsats med kvalitativ metod: En handbok. Liber.

Alvesson, M. (2011). Intervjuer – genomförande, tolkning och reflexivitet. Liber.
Arbets- och näringsministeriet. (2018). Työolobarometri 2017.

https://julkaisut.valtioneuvosto.fi/bitstream/handle/10024/161126/TEMrap_32_2018_T
yoolobarometri_2017.pdf?sequence=1&isAllowed=y

Arbets- och näringsministeriet. (2019). Työolobarometri 2018.

https://julkaisut.valtioneuvosto.fi/bitstream/handle/10024/161826/TEM_2019_51.pdf?s
equence=1&isAllowed=y

Arbets- och näringsministeriet. (2020). Työolobarometri 2019.

https://julkaisut.valtioneuvosto.fi/bitstream/handle/10024/162527/TEM_2020_53.pdf?s
equence=1&isAllowed=y

Arbetshälsoinstitutet. (2021). Stress och utbrändhet. https://www.ttl.fi/sv/arbetstagare/stressoch-utbrandhet/

Arbetshälsoinstitutet. (2019). Välmående arbetsgemenskap.
https://www.ttl.fi/sv/arbetsgemenskap/

Arnolds-Granlund, S. (2009). Beyond the Obvious: Three Acts in Educational
Drama. [Doktorsavhandling, Åbo Akademi].

Barnskyddslag (417:2007). Finlex. https://finlex.fi/sv/laki/ajantasa/2007/20070417

Brodin, J. (2009). Barn i utsatta miljöer och livssituationer. Socialmedicinsk tidsskrift 2/2009.
https://socialmedicinsktidskrift.se/index.php/smt/article/view/29/29

Denscombe, M. (2016). Forskningshandboken – för småskaliga forskningsprojekt inom
samhällsvetenskaperna. Studentlitteratur.

Europeiska arbetsmiljöbyrån. (2002). Arbetsrelaterad stress [Broschyr]. Europeiska

arbetsmiljöbyrån. https://osha.europa.eu/sv/publications/factsheet-22-work-relatedstress/view

Falecki, D., & Mann, E. (2020). Practical Applications for Building Teacher Wellbeing in
Education. I C. F. Mansfield (Red.), Cultivating Teacher Resilience (s. 175–191).
Springer Nature Singapore.

59

Fernandes, L., Gouveia, M. J., Silva, J. C., & Peixoto, F. (2020). ‘Positive Education’: A

Professional Learning Programme to Foster Teachers’ Resilience and Well-Being. I C.
F. Mansfield (Red.), Cultivating Teacher Resilience (s. 103–124). Springer Nature
Singapore.

Fejes, A., & Thornberg, R. (2015). Handbok i kvalitativ analys. Liber.

FSL. (2019, 18 oktober). FSL oroar sig för lärarnas arbetsbelastning. https://www.fsl.fi/pagang/uttalanden/4805-fsl-oroar-sig-for-lararnas-arbetsbelastning

FSL. (2021, 27 februari). Det här är FSL. https://www.fsl.fi/om-fsl/i-korthet

Förordning om behörighetsvillkoren för personal inom undervisningsväsendet (986:1998).
Finlex. https://www.finlex.fi/sv/laki/ajantasa/1998/19980986

Glazzard, J., Denby, N., & Price, J. (2014). Learning to Teach. Open University Press.

Hall, N., & Goetz, T. (2013). Emotion, Motivation and Self-regulation: A Handbook for
Teachers. Emerald Group Publishing Limited.

Herman, K. C., Hickmon-Rosa, J. E., & Reinke, W. M. (2018). Empirically derived

profiles of teacher stress, burnout, self-efficacy, and coping and associated student
outcomes. Journal of Positive Behavior Interventions, 20(2), 90–100.
https://doi.org/10.1177/1098300717732066

Herman, K. C., Reinke, W. M., & Eddy, C. L. (2020). Advances in understanding and

intervening in teacher stress and coping: The Coping-Competence-Context Theory.
Journal of School Psychology, 78(1), 69–74.

Holme, I. M., & Solvang, B. K. (1997). Forskningsmetodik. Om kvalitativa och kvantitativa
metoder. Studentlitteratur.

Jennings, P. A., Doyle, S., Oh, Y., Rasheed, D., Frank, J. L., & Brown, J. L. (2019). Longterm impacts of the CARE program on teachers´self-reported social and

emotional competence and well-being. Journal of School Psychology, 76(1), 186–
202. https://doi.org/10.1016/j.jsp.2019.07.009

Johnson, S., Cooper, C., Cartwright, S., Donald, I., Taylor, P., & Millet, C. (2015). The
experience of work‐related stress across occupations. Journal of managerial
psychology, 20(2), 178–187. https://doi.org/10.1108/02683940510579803

60

Jönsson. S. (2021, 10 januari). Krav-Kontroll-Stöd-modellen I praktiken. Wellbefy.
https://www.wellbefy.se/krav-kontroll-stod-modellen

Kebbi, M. (2018). Stress and Coping Strategies used by Special Education and

General Classroom Teachers. International Journal of Special Education, 33(1), 34–61.

Kim, J., Shin, Y., Tsukayama, E., & Park, D. (2020). Stress Mindset Predicts Job Turnover
Among Preschool Teachers. Journal of School Psychology, 78(1), 13–22.
https://doi.org/10.1016/j.jsp.2019.11.002

Le Fevre, M., Matheny, J. & Kolt, G.S. (2003). Eustress, distress, and interpretation in
occupational stress. Journal of Managerial Psychology,18 (7), 726-744.
https://doi.org/10.1108/02683940310502412

Kvale, S., & Brinkmann, S. (2014). Den kvalitativa forskningsintervjun. Studentlitteratur.
Lag om elev- och studerandevård (1287:2013). Finlex.

https://www.finlex.fi/sv/laki/alkup/2013/20131287

Lag om grundläggande utbildning (628:1998). Finlex.

https://www.finlex.fi/sv/laki/ajantasa/1998/19980628

Larsson, S. (2005). Om kvalitet i kvalitativa studier. Nordisk Pedagogik.

Lundström, L., & Småberg, T. (2012). Skolledarens utmaning. Att leda en pedagogisk
verksamhet framgångsrikt. http://www.diva-

portal.org/smash/get/diva2:660403/FULLTEXT01.pdf

Maslach, C., Schaufeli, W. B., & Leiter, M. P. (2001). Job burnout. Annual Review of
Psychology, 52(1), 397–422. https://doi.org/10.1146/annurev.psych.52.1.397.

McCormack, N., & Cotter, C. (2013). Managing Burnout in the Workplace: A Guide for
Information Professionals. Chandos Publishing.

Nationalencyklopedin, (2021, 1 mars). Competence. https://www-

nese.ezproxy.vasa.abo.fi/ordb%C3%B6cker/#/search/norstedts-stora-ensv?q=competence

Nationalencyklopedin, (2021, 1 mars). Context. https://www-ne-

se.ezproxy.vasa.abo.fi/ordb%C3%B6cker/#/search/norstedts-stora-en-sv?q=context

Nationalencyklopedin, (2021, 1 mars). Cope. https://www-ne-

se.ezproxy.vasa.abo.fi/ordb%C3%B6cker/#/search/norstedts-stora-en-sv?q=cope
61

Nationalencyklopedin, (2021, 20 februari). Stress. https://www-ne-

se.ezproxy.vasa.abo.fi/uppslagsverk/encyklopedi/l%C3%A5ng/stress

Nelson, D.L., & Simmons, B.L. (2011). Savoring eustress while coping with distress: The

holistic model of stress. I J.C. Quick & L.E. Tetrick (Red.), Handbook of occupational
health psychology (s. 55–74). Washington, DC: American Psychological Association.
https://www-jstor-org.ezproxy.vasa.abo.fi/stable/j.ctv1chs29w

Nordström-Lytz, R. (2013). Att möta den andra – det pedagogiska uppdraget i ljuset av
Martin Bubers dialogfilosofi. [Doktorsavhandling, Åbo Akademi].

OAJ. (2018). Opetusalan työolobarometri 2017.

https://www.oaj.fi/globalassets/julkaisut/2018/tyoolobarometri_final_0905_sivut.pdf

OAJ. (2020a, 5 november). Arbetsbelastning.

https://www.oaj.fi/sv/arbetslivsguiden/arbetshalsa/arbetsbelastning/

OAJ. (2020b, 5 november). Arbetstid. https://www.oaj.fi/sv/arbetslivsguiden/arbetstid/
OAJ. (2020c, 5 november). Våra medlemmar. https://www.oaj.fi/sv/oaj/om-oaj/varamedlemmar/

OAJ. (2020d, 7 november). Yrkesetik. https://www.oaj.fi/sv/var-bransch/yrkesetik/

Parker, S. P. (2003). McGraw-Hill Dictionary of Scientific and Technical Terms (6th ed.).
McGraw-Hill Education.

Patel, R., & Davidsson, B. (2019). Forskningsmetodikens grunder: Att planera genomföra
och rapportera en undersökning (5 uppl.). Studentlitteratur.

Pyhältö, K., Pietarinen, J., Haverinen, K., Tikkanen, L., & Soini, T. (2019). Teacher Burnout

Profiles and Proactive Strategies. European Journal of Psychology of Education, 36(1),
219–242. https://doi.org/10.1007/s10212-020-00465-6

Queen, J. A., & Queen, P. S. (2016). The Frazzled Teacher's Wellness Plan: A Five-step

Program for Reclaiming Time, Managing Stress, and Creating a Healthy Lifestyle.
Corwin.

Ryan, S. V., von der Embse, N. P., Pendergast, L. L., Saeki, E., Segool, N., & Schwing, S.

(2017). Leaving the Teaching Profession: The Role of Teacher Stress and Educational

Accountability Policies on Turnover Intent. Teaching and Teacher Education, 66(1), 1–
11. https://doi.org/10.1016/j.tate.2017.03.016.

62

Rönnqvist, L. (2008). Att mötas i samtal. Samtalet som redskap i kommunikationen mellan
hemmet och skolan. Förbundet Hem och Skola i Finland rf.

https://skrif.hi.is/foreldrasamstarf/files/2011/03/Finland_Att_motas_i_samtal_webb.pdf

Saarukka, S. (2016). Lärares förväntningar på rektorers ledasrskap – om medarbetarskap,

verksamhetskultur och skolledning. Nordisk Tidskrift för Allmän Didaktik, 2(1), 33–51.
http://noad.ub.gu.se/index.php/noad/article/view/23

Salo, P., & Sandén, T. (2015). Rektorns själveffektivitet i ett nordiskt perspektiv. I M. Uljens
(Red.), Pedagogiskt ledarskap – teori, forskning och skolutveckling (s. 188–207). Åbo
Akademi.

Saloviita, T., & Pakarinen, E. (2020). Teacher Burnout Explained: Teacher-, Student-, and
Organisation-level Variables. Teaching and Teacher Education, 97(1).
https://doi.org/10.1016/j.tate.2020.103221

Sandén, T. (2007). Lust att leda i lust och leda. Om rektorers arbete under en tid av
förändring. Åbo Akademi.

https://www.doria.fi/bitstream/handle/10024/29028/SandenTorbjorn.pdf?sequence=3&i
sAllowed=y

Sauni, R. (2019). Policy för arbetsmiljö och välbefinnande i arbetet till år 2030. Säkra och
sunda arbetsförhållanden samt arbetsförmåga för alla. Social- och
hälsovårdsministeriet.

https://julkaisut.valtioneuvosto.fi/bitstream/handle/10024/161452/STM_5_2019_Policy
%20for%20arbetsmiljo.pdf?sequence=1&isAllowed=y

Scott, C. (2004). Berättelsens teori och praktik – narrativ forskning i ett
hermeneutiskt perspektiv. Studentlitteratur.

Selander, S. & Ödman, P-J. (2004). Text och Existens - Hermeneutik möter
samhällsvetenskap. Daidalos.

Skott, C. (2004). Berättelsens praktik och teori: Narrativ forskning i ett hermeneutiskt
perspektiv. Studentlitteratur.

Stressforskningsinstitutet. (2015). Arbetsorganisation & hälsa. Två modeller för psykosocial
arbetsmiljöforskning [Broschyr]. Stressforskningsinstitutet.

https://www.stressforskning.su.se/om-oss/allm%C3%A4nt-om-stresss%C3%B6mn/temablad-om-s%C3%B6mn-stress/temablad-1.230079

63

Stoeber, J., & Rennert, D. (2008). Perfectionism in School Teachers: Relations with Stress
Appraisals, Coping Styles, and Burnout. Anxiety, Stress and Coping, 21(1), 37–53.
https://doi.org/10.1080/106 15800701742461.

Stukát, S. (2011). Att skriva examensarbete inom utbildningsvetenskap. Studentlitteratur.

Svedlin, R. (2015). Kunskapen om skolledarskap – analys i en kontextvariation. I M. Uljéns
(Red.), Pedagogiskt ledarskap – teori, forskning och skolutveckling (s. 59–76). Åbo
Akademi. https://www.doria.fi/bitstream/handle/10024/119893/uljens_michael.pdf

Thompson, J. G. (2013). First-year Teacher's Survival Guide: Ready-to-use Strategies, Tools
and Activities for Meeting the Challenges of Each School Day. Jossey-Bass.

Tidström, A. & Nyberg, R. (2012). Beskriv material och metoder. I R. Nyberg &

A. Tidström (Red.), Skriv vetenskapliga uppsatser, examensarbeten och avhandlingar.
Studentlitteratur.

Torres, A. C. (2016). Is This Work Sustainable? Teaher Turnover and Perceptions of

Workload in Charter Management Organizations. Urban Education, 51(8), 891–914.
https://doi.org/10.1177/0042085914549367

Trost, J. (2010). Kvalitativa intervjuer. Lund: Studentlitteratur.

Uljens, M. (2021). Pedagogiskt ledarskap av pedagogisk verksamhet – med pedagogisk teori
som grund. [Opublicerat manuskript]. Åbo Akademi.

Uljens, M. & Nyman, C. (2015). En historisk rekonstruktion av pedagogiska

ledarskapsdiskurser i Finland. I M. Uljéns (Red.), Pedagogiskt ledarskap – teori,
forskning och skolutveckling (s. 13–40). Åbo Akademi.

https://www.doria.fi/bitstream/handle/10024/119893/uljens_michael.pdf

Utbildningsstyrelsen. (2014). Grunderna för läroplanen för den grundläggande utbildningen
2014. Utbildningsstyrelsen.

Utbildningsstyrelsen. (2021a, 15 februari). Centrala delar i läroplanen för den
grundläggande utbildningen. från https://www.oph.fi/sv/utbildning-ochexamina/centrala-delar-i-laroplanen-den-grundlaggande-utbildningen

Utbildningsstyrelsen. (2021b, 9 mars). Rektors behörighet. https://www.oph.fi/sv/vanligafragor/rektors-behorighet-0

Visma. (2021, 12 februari). Wilma. https://www.visma.fi/wilma/sv/wilma/
64

Viner, R. (1999). Putting Stress in Life: Hans Selye and the Making of Stress Theory. Social
Studies of Science, 29 (3) 391–410. https://www-jstor-

org.ezproxy.vasa.abo.fi/stable/pdf/285410.pdf?refreqid=excelsior%3A025adfad80677fb
5d9c1a9f82d298692

Von Knorring, A-L. (2012). Psykisk ohälsa hos barn och ungdomar. Studentlitteratur.

Waltz, M. E. (2016). The Efficacy of a Stress Management and Self-Care Training on Student
Teachers’ Stress Levels. [Doktorsavhandling, Texas Tech University].

Westlund, I. (2015). Hermeneutik. I A. A. Fejes & R. Thornberg (Red.), Handbok i kvalitativ
analys (s. 71 – 89). Liber.

World Health Organization. (2019). International Classification of Diseases 11th Revision.
https://icd.who.int/browse11/l-

m/en#/http%3a%2f%2fid.who.int%2ficd%2fentity%2f129180281

World Health Organization. (2020). Occupational health: Stress at the workplace.

https://www.who.int/news-room/q-a-detail/ccupational-health-stress-at-the-workplace

Ödman, P-J. (2007). Tolkning, förståelse, vetande. Hermeneutik i teori och praktik. Norstedts
akademiska förlag.

65

BILAGOR

Bilaga 1. Informationsbrev på sociala medier.

66

Bilaga 2. Informationsbrev till rektorer
Bästa rektor och klasslärare,

Vasa, den 30 januari 2020

Våra namn är Ida Hultgren och Sandra Kulla. Vi är magisterstuderande inom pedagogik vid
klasslärarutbildningen, Åbo Akademi i Vasa. För tillfället skriver vi vår pro graduavhandling
om Ökad arbetsbelastning bland klasslärare. Intresset för studien väcktes efter att ha tagit del

av OAJ:s arbetslivsbarometer, där det bland annat framkom att en stor del av lärarna upplevde
ökad arbetsbelastning. För vår empiriska studie kommer vi att använda oss av intervju som

datainsamlingsmetod. För detta behöver vi er hjälp. Vi söker sammanlagt sex frivilliga
klasslärare. De enda kraven är att respondenterna ska vara behöriga och ha minst fem års
arbetserfarenhet. Intervjun kan anordnas antingen via videosamtal eller personligen på
överenskommen plats. Intervjun beräknas ta ungefär 30 minuter. Vi önskar att detta brev

vidarebefordras till skolans klasslärare så att eventuella frivilliga kan ta kontakt med oss för
mer information.

Tack på förhand!
Med vänliga hälsningar,

Ida Hultgren & Sandra Kulla
Kontaktuppgifter

Ida Hultgren: ida.hultgren@abo.fi

Sandra Kulla: sandra.kulla@abo.fi
Handledare vid Åbo Akademi:
Sol-Britt Arnolds-Granlund,

PeD, lektor i drama- och mediepedagogik
sol-britt.arnolds-granlund@abo.fi

Fakulteten för Pedagogik och Välfärdsstudier,
Åbo Akademi, Vasa

67

Bilaga 3. Intervjuunderlag
Bakgrundsinformation
1. Beskriv dig själv kort.

2. Hur länge har du jobbat som klasslärare?
3. Hurdan klass jobbar du i för tillfället?

Intervjufrågor
Forskningsfråga 1 – Vilka arbetsmoment i arbetet bidrar enligt klasslärare till ökad
arbetsbelastning?

1. Vilka tankar väcker ”ökad arbetsbelastning” hos dig?

2. Enligt OAJ:s arbetslivsbarometer 2017 upplever 59 procent av informanterna att
arbetsbelastning bland lärare väldigt ofta eller rätt ofta är för stor. Vad anser du?
Motivera ditt svar.

3. Utgående från dina egna erfarenheter, vad tror du att orsakar att så många lärare
upplever att arbetsbelastningen är för stor?

4. Hur förstår du ordet “arbetsmoment”? Vilka arbetsmoment hör till ditt arbete?
5. Vilka arbetsmoment anser du att är mest belastande? Hur tänker du?
6. Vilka arbetsmoment anser du är minst belastande? Hur tänker du?

7. Hur har arbetsbelastningen ändrats från början av din karriär fram till idag?
8. Hur många undervisningstimmar har du i veckan?

9. Utöver undervisningstimmar, hur många timmar ägnar du dig uppskattningsvis åt
övriga arbetsmoment?

10. Ifall du upplever ökad arbetsbelastning, hur påverkar det din vardag?

68

Forskningsfråga 2 – Hur jobbar klasslärare med att förebygga ökad arbetsbelastning?
1. Vilka metoder i arbetet använder du för att minska arbetsbelastning?

2. Vilka metoder i vardagen använder du för att minska arbetsbelastning?
3. När arbetar du med övriga arbetsuppgifter utöver undervisning?
4. Var arbetar du med övriga arbetsuppgifter utöver undervisning?

5. Tror du att tid och plats av övriga arbetsuppgifter påverkar arbetsbelastning och
motivera ditt svar?

6. Vilket stöd av kollegiet upplever du i frågor gällande arbetsbelastning?
7. Samplanerar du med någon ur kollegiet?

8. Om du samplanerar, hur anser du att det påverkar arbetsbelastningen? / Om du inte

samplanerar, skulle du önska mer samplanering och hur tror du att det skulle påverka
din arbetsbelastning?

9. Vilka tips kan du ge för att minska arbetsbelastningen?
Forskningsfråga 3 – Hur upplever klasslärare att frågan om lärarens arbetsbelastning tas i
beaktande av skolledningen?

1. Hur väl informerad är du om resurser med avsikt att minska på arbetsbelastningen?
2. Vilka resurser erbjuder skolledningen?

3. Hur arbetar skolledningen kring lärares hälsa?

4. Vilka förbättringar skulle du vilja se från skolledningens sida?
5. Pratar ni öppet om lärarens välmående inom kollegiet?

6. Anser du att skolledningen har en god lägeskontroll om lärares arbetsbelastning?

7. Problematiserar skolledningen de nya uppgifterna om den ökade arbetsbelastningen
bland lärare?

8. Hur upplever du att frågan om lärares arbetsbelastning tas i beaktande av
skolledningen?

9. Hur påverkar skolans ekonomiska resurser lärares arbetsbelastning?

69

