”Om du kommer emot mig på gatan så hackar jag dig
till skit”
En studie om hur kvinnliga journalister i Svenskfinland utsätts för och hanterar
näthat

Amanda Lund

Statskunskap med medier och
kommunikation
Avhandling för magisterexamen
Handledare: Klas Backholm & Tom
Carlson
Fakulteten för samhällsvetenskaper och
ekonomi
Åbo Akademi
Vasa, 2020

Amanda Lund

Abstrakt
Författare: Lund, Amanda

Årtal: 2020

Arbetets titel: ”Om du kommer emot mig på gatan så hackar jag dig till skit” – En studie
om hur kvinnliga journalister i Svenskfinland utsätts för och hanterar näthat
Avhandling för magisterexamen i statskunskap med medier och kommunikation
Sidantal (tot.): 94 s.
Vasa: Åbo Akademi. Fakulteten för samhällsvetenskaper och ekonomi
Abstrakt:
I och med digitaliseringens utveckling har näthat ökat kraftigt och journalister hör till den
yrkesgrupp som är mest utsatt för näthat. Speciellt gäller detta journalister som behandlar
känsliga ämnen som lätt upprör människor.
Näthat är inget nytt fenomen men det finns inte mycket forskning kring ämnet i
Svenskfinland. Syftet med avhandling är att bidra med kunskap om finlandssvenska
kvinnliga journalisters erfarenheter av näthat och hur de påverkats av och hanterat näthat
både i sitt yrke och privatliv. En avhandling med ett likartat syfte skrevs 2017 av Celia Hillo
som koncentrerade sig på kvinnliga finska och finlandssvenska journalisters utsatthet för
näthat 2017. Den här avhandlingen avgränsas till att gälla enbart finlandssvenska
förhållanden.
Forskningsfrågorna i avhandlingen är att utreda vilka erfarenheter finlandssvenska kvinnliga
journalister har av näthat och hur näthatet tar sig uttryck. Vidare besvaras frågan hur
journalisterna påverkats av näthat och hur de valt att hantera näthat. Metoden som används
i avhandlingen är kvalitativa semistrukturerade intervjuer. Intervjusunderlaget har samlats
in under våren 2020. Materialet utgörs av fem kvinnliga finlandssvenska journalister som
arbetat mellan 20 och 40 år som journalister. Journalisterna är verksamma i olika delar av
landet och bevakar olika teman.
Resultaten från analysen av det insamlande materialet visar att finlandssvenska kvinnliga
journalister är utsatta för näthat och upplever att hoten lätt blir aggressiva och har en sexuell
antydan. När man blir utsatt för näthat kan man uppleva känslor som chock, förvåning och
obehag. Många vet inte hur de ska hantera näthat men upplever att de fått bra med stöd från
redaktionen. Balans mellan privat- och yrkeslivet är viktigt. Nattsömnen är någonting som
snabbt blir dålig på grund av näthat. Näthat som riktas mot en person kan också påverka
andra kollegor på redaktionen. Många journalister har gjort sina sociala medier väldigt
privata för att få behålla sin integritet.
Det är viktigt att man som journalist pratar om näthat och finner stöd i sin närhet vilket gör
att det är lättare att hantera näthat. Om det uppstår näthat som dödshot eller liknande är det
viktigt att journalisten anmäler till polisen för att skydda sig själv.
Sökord/indexord/nyckelord: Näthat, hatretorik, Svenskfinland, kvinnliga journalister,
copingstrategier.

2

Innehållsförteckning
1 Inledning ...........................................................................................................................................................6
1.1 Syfte och frågeställning ..........................................................................................................................................8
1.2 Empiriska avgränsningar ......................................................................................................................................9
1.3 Avhandlingens disposition .................................................................................................................................. 11
2 Studiens referensram .................................................................................................................................. 13
2.1 Definition av näthat .............................................................................................................................................. 13
2.1.1 Näthat mot journalister ............................................................................................................................... 14
2.2 Kvinnliga journalister som måltavla online ................................................................................................. 19
2.3 Kvinnliga journalisters copingstrategier ...................................................................................................... 22
2.3.1 Positiva copingstrategier............................................................................................................................ 23
2.3.2 Negativa copingstrategier .......................................................................................................................... 24
2.4 Rekommendationer mot hatretorik .................................................................................................................. 27
2.5 Summering ............................................................................................................................................................... 29
3 Den empiriska undersökningens metod och material ......................................................................... 31
3.1 Forskningsmetod .................................................................................................................................................... 31
3.2 Motivering av metodvalet ................................................................................................................................... 31
3.2.1 Semistrukturerade intervjuer .................................................................................................................... 33
3.2.2 Intervjuguide .................................................................................................................................................. 34
3.2.3 Intervjuarens roll .......................................................................................................................................... 36
3.2.4 Etiska aspekter .............................................................................................................................................. 37
3.3 Material..................................................................................................................................................................... 38
3.3.1 Urval ................................................................................................................................................................. 39
3.3.2 Analysmetod och analysprocessen ......................................................................................................... 40
4 Resultatredovisning ..................................................................................................................................... 42
4.1 Tema 1: Erfarenheter av näthat ....................................................................................................................... 42
4.1.1 Vilka ämnen upprör? .................................................................................................................................. 46
4.1.2 Anonyma kommentarer ............................................................................................................................. 47
4.1.3 Jämställdhetsfrågan ..................................................................................................................................... 49
4.2 Tema 2: Hur journalisterna påverkats av näthat ....................................................................................... 51
4.2.1 Hur påverkat journalistens arbete? ......................................................................................................... 54
4.2.2 Hur påverkat journalistens privatliv? .................................................................................................... 59
4.2.3 Hur påverkat journalistens mående?...................................................................................................... 60
4.2.4 Vilka sorters näthat påverkar mest? ....................................................................................................... 61
4.2.5 Hur näthat som man inte är medveten om påverkar......................................................................... 63
4.3 Tema 3: Hur journalisterna hanterat näthat ............................................................................................... 64
4.3.1 Skillnaden mellan unga och äldre journalister ................................................................................... 66
4.3.2 Hur journalisten konkret handlat ............................................................................................................ 67
4.3.3 Hur redaktionen konkret hanterat situationen .................................................................................... 71
4.4 Tema 4: Hur man kan motarbeta näthat ....................................................................................................... 73
5 Resultatdiskussion ....................................................................................................................................... 77

Amanda Lund
5.1 Journalisters upplevelser av näthat ................................................................................................................ 77
5.1.1 Vem näthatar? ............................................................................................................................................... 79
5.1.2 Journalisternas sätt att hantera näthat .................................................................................................... 80
5.1.3 Vilka åtgärder man kan ta mot näthat ................................................................................................... 84
6 Avslutning ...................................................................................................................................................... 86
Litteraturförteckning ..................................................................................................................................... 88

4

Amanda Lund

Tabellförteckning
Tabell 1. Intervjuguiden………………………………………………………..……35

5

Amanda Lund

1 Inledning
Journalistiken har genomgått stora förändringar under 2000-talet i och med
digitaliseringen. Detta har lett till att medielandskapet förändrats och att journalister
har blivit mer synliga och lättare att nå via sociala medier som Facebook, Twitter och
Instagram (Journalistens trygghetsundersökning, 2016). Att journalister i dag är
lättillgängliga har också lett till en förändring i den respons som ges av läsarna. I en
rapport som beställts av Yle 2019, med rubriken ”Kysely härinnästä ja painostuksesta
ohjelmatyötä tekeville yleläisille” (Hiltunen & Suuronen, 2019), konstateras att
journalister upplever mera förolämpningar och trakasserier än tidigare. Enligt denna
rapport upplever 21 procent av de tillfrågade journalisterna regelbunden hatretorik. I
en motsvarande enkät som gjordes 2017 uppgav 17 procent av de journalister som
besvarade enkäten att de utsatts för regelbunden hatretorik (YLE, 2017). Tidigare
forskning visar att de journalister som speciellt utsätts för hatretorik online är kvinnliga
journalister (Chen et al., 2018). Hatretoriken som riktas mot kvinnliga journalister har
oftare en grövre ton än det näthat som manliga journalister utsätts för (Pöyhtäri, Haara
& Raittila, 2013).
Tidigare forskning kring näthat mot journalister visar att trakasserier mot journalister
i allmänhet förekommer via sociala medier (Löfgren Nilsson, 2016). Landsverk Hagen
och Drange (2015) menar att journalisterna i dag är en grupp i samhället som är
synnerligen starkt drabbad av näthat. Det finns också forskning som visar att
journalister som utsätts för påtryckningar online undviker att beröra vissa ämnen
(Chen et al., 2018; Fox & Tang, 2017).
Enligt Yles rapport (2019) upplever både manliga och kvinnliga journalister att de
utsätts för trakasserier men rapporten visar att trakasserier som riktas mot de kvinnliga
journalisterna oftare gäller kön, sexualitet och hot om sexuellt våld. En rapport gjord
av Amnesty international (2017), i vilken kvinnor i åldern 18–55 år tillfrågats om de
har erfarenheter av kränkningar på nätet, visar att visar att kvinnor i synnerhet är i en
svår situation när det kommer till hat på nätet Undersökningen genomfördes i Sverige,
Italien, Nya Zeeland, Polen, Spanien, Storbritannien och USA.

6

Amanda Lund
Utgående från det ovan anförda tar jag fasta på i vilken utsträckning kvinnliga
journalister i finlandssvenska medier får ta emot hatretorik på nätet, vilka erfarenheter
de har av näthat och hur de hanterar hatretorik. Undersökningen begränsar sig till
mediehus verksamma på svenska i Finland. Detta eftersom journalister på detta
område

kan

sägas

ha

en

extra

utsatt

ställning

i

samhället

eftersom

rapporteringsområdet i stora drag begränsar sig till både ett litet geografiskt område
och dessutom är ofta journalisterna välkända i samhället. Undersökningen görs genom
kvalitativa intervjuer och de intervjuade är verksamma inom olika mediehus i
Svenskfinland.
Orsaken till att jag väljer att fokusera på kvinnliga journalister är att tidigare forskning
visat att kvinnor är utsatta för hatretorik i högre grad än män. Enligt Chen med flera
har kvinnliga journalister en lång tradition av att konfronteras med hatretorik på jobbet.
Digitaliseringen har lett till normalisering av kommentarer online och de digitala
plattformarna har skapat ett område där kvinnliga journalister får utstå mycket näthat
(Chen et al., 2018).
Det finns också en skillnad gällande hur journalister med mindre arbetserfarenhet
påverkas av näthat. Unga journalister som är nya i branschen har inte samma
erfarenheter som sina äldre kolleger och har därmed inte samma verktyg för att hantera
näthat (Post & Kepplinger, 2019). På grund av detta är det intressant att titta på hur
den yngre generationen hanterar näthat jämförelse med sina äldre mer erfarna kolleger.
Anledningen till att jag i denna studie vill fokusera på den begränsade kontexten
Svenskfinland är att någon motsvarande undersökning inte gjorts med specifikt fokus
på Svenskfinland som område. En studie som delvis berör Svenskfinland är en
avhandling pro gradu (Hillo, 2017). Avhandlingen uppmärksammar vilka upplevelser
deltagarna i studien har av näthat, vilka följder näthatet har haft för journalisten i
arbetet och hur detta näthat påverkat journalistens arbete. Deltagarna i Hillos
avhandling är kvinnliga finländska journalister som företräder båda språkgrupperna i
Finland; jag har valt att ytterligare avgränsa mig till specifikt finlandssvenska
kvinnliga journalister. Svenskfinland är intressant eftersom det utgör ett begränsat
område och bebos av en minoritet i Finland och möjligheten till att vara anonym är

7

Amanda Lund
mer begränsad i en liten kontext. Avgränsningen kommer att diskuteras mera i kapitel
1.2.

1.1 Syfte och frågeställning
Jag kommer att granska vilka erfarenheter kvinnliga journalister i Svenskfinland har
av näthat, hur hatretoriken påverkar deras arbete och välmående och på vilka sätt de
hanterar hatretorik. Mitt fokus kommer specifikt att vara näthat på sociala medier
eftersom forskning visar att offentliga kommentarer online tenderar att bli mer och
mer aggressiva (Löfgren Nilsson & Örnebring, 2016). Avhandlingen är en kvalitativ
studie och jag kommer att intervjua kvinnliga journalister som representerar
finlandssvenska mediehus med frågor som berör näthat, hur detta näthat påverkat dem
i sitt yrkesutövande samt hur de hanterar detta näthat.
Syftet med denna avhandling är att bidra med kunskap om vilka erfarenheter och
upplevelser kvinnliga finlandssvenska journalister har av näthat samt hur de påverkas
av och hanterar detta näthat. Tre huvudfrågeställningar, med preciserade underfrågor,
ska hjälpa mig att nå syftet. Den första frågeställningen handlar om vilka typer av
näthat som de intervjuade upplevt och hur innehållet i näthatet ser ut:
1. Vilka erfarenheter har kvinnliga journalister av näthat i
Svenskfinland?
a) Vilka personliga erfarenheter har de av näthat?

Den andra frågeställningen kretsar kring hur näthat har påverkat dem i deras
yrkesutövning och privatliv:
2. Hur har näthat påverkat de kvinnliga journalisterna?
a) Hur har näthatet påverkat journalistens privatliv?
b) Hur har näthatet påverkat journalistens arbete?
c) Hur har näthatet påverkat journalistens mående?

8

Amanda Lund
Den tredje frågeställningen fokuserar på hur de kvinnliga journalisterna hanterar
näthat:
3. Hur hanterar de kvinnliga journalisterna näthat som riktas mot dem?
a) Hur har journalisten valt att hantera situationen både i arbetslivet
och i privatlivet?

Kvinnor uppfattar provokationer på ett annat sätt än deras manliga kollegor och
reagerar också annorlunda på näthat än manliga journalister (Post & Kepplinger,
2019). När det gäller att hantera hatretorik finns det flera olika sätt. Enligt Post och
Kepplinger (2019) finns det tre tydliga former av strategier som kommer att diskuteras
närmare i kapitel 2.4 som handlar om journalisters copingstrategier.

1.2 Empiriska avgränsningar
Avhandlingen är kvalitativ och kommer att grunda sig på intervjuer med kvinnliga
journalister som är aktiva i Svenskfinland. Tidigare forskning visar att det finns ett
behov av att avgränsa sig till kvinnor eftersom kvinnliga journalister lider mera av
fientlighet från allmänheten än sina manliga kollegor (Chen et al., 2018).
Forskning visar att kvinnliga journalister blir utsatta för andra slag av hatretorik än
sina manliga kollegor. Den hatretorik som kvinnor blir utsatta för har ofta sexuell
antydning och är även grövre än den hatretorik männen blir utsatta för (Pöyhtäri, Haara
& Raittila, 2013). Det är problematiskt om kvinnliga journalister tystas i
medierapporteringen efterom journalistikens samhällsbevakning då kan bli mer
begränsad. Det är inte enbart rapporteringen som blir begränsad, aktörer utanför
redaktionen tar i princip över beslutandeprocessen kring vad som ska publiceras eller
inte (Opinionsnämnden för massmedier, 2020b).
Tidigare forskning visar att inte bara kön utan också erfarenhet kan ha stor inverkan
på hur journalisten har möjlighet att utöva sitt yrke. Därför kommer jag att i denna
avhandling fokusera på kvinnliga journalister som arbetat olika länge inom

9

Amanda Lund
journalistikbranschen. Yngre journalister har mindre professionell erfarenhet vilket
gör dem mer sårbara för hatretorik. Äldre journalister kan, på grund av sin längre
yrkeserfarenhet, vara mera självsäkra än yngre journalister. Det kan resultera i att en
äldre journalist är mindre benägen att uppleva hatretorik och negativa kommentarer på
ett negativt sätt (Post & Kepplinger, 2019). En journalist som länge verkat inom
branschen har också haft mer tid att skapa ett brett nätverk som kan underlätta
processen att hantera näthat och nedvärderande kommentarer. Därför har jag valt att
ha med journalister i olika åldersgrupper för att undersöka om det finns en tydlig
skillnad gällande näthat beroende på ålder och arbetserfarenhet. När arbetet inleddes
var syftet att enbart intervjua kvinnliga journalister i början av sin karriär. På grund av
ovilja från målgruppen att svara förändrades arbetet till att omfatta både yngre och
äldre kvinnliga journalisters upplevelser av näthat. Oviljan att svara tolkar jag som ett
tecken på att ämnet är både känsligt och obehagligt att tala om.
En ytterligare avgränsning sker i och med att mitt fokusområde kommer att vara
Svenskfinland. En orsak till att jag valt att fokusera på finlandssvenska journalister är
att det inte gjorts så många undersökningar som fokuserar på enbart Svenskfinland.
Hillos avhandling pro gradu (2017) undersöker journalister från både finsk- och
svenskspråkiga mediehus. När det gäller hotbilder mot journalister tänker man inte
direkt på de nordiska länderna som toppar statistiken gällande pressfrihet i världen
(Reporters Without Borders, 2019). Men det är inte enbart journalister som arbetar i
icke-demokratiska länder som får utstå hatretorik och påtryckningar i sitt yrke
(Löfgren Nilsson, 2017). Finlandssvenskar hör till en minoritetsgrupp i Finland vilket
leder till en kontext där du som person är känd både som privatperson och i din
yrkesroll; litenheten är påtaglig i alla avseenden i livet. Detta påverkar även
yrkesgruppen journalister.
Trots att den sociala kontexten som journalisten verkar i är liten, kan ändå de som vill
uttrycka negativa åsikter uppleva att ett online-chattrum ger en viss anonymitet. Denna
anonyma hatretorik kan upplevas mycket problematisk eftersom den blir svår att
konfrontera. I ett litet samhälle är också redaktionerna i mediehusen relativt
småskaliga och journalisterna är i allmänt väl kända personer i närsamhället.
Journalistens sätt att uttrycka sig blir lätt att känna igen för mottagaren, vilket kan leda
till att åsikter och texter tydligt kan kopplas till en specifik journalist (Post &
10

Amanda Lund
Kepplinger 2019). På grund av dessa fenomen kan en kvinnlig journalist med lätthet
identifieras i sin rapportering och på så sätt också bli mer utsatt för trakasserier.
Tidigare forskning har visat på att män i högre grad än kvinnor skriver ohövliga
kommentarer online (Ziegele et al., 2017), och att kvinnor ofta utsätts för kommentarer
och hat som baserar sig på könsrollen eller sexualitet (Chen et al., 2018).
Detta har lett till att många kvinnliga journalister utvecklat olika coping-metoder för
att klara av dessa trakasserier. I den här avhandlingen kommer jag att intervjua
kvinnliga journalister i Svenskfinland och analysera hur de passar in i de ramar som
tidigare forskning visar att är förekommande som copingmekanismer bland
journalister.
Strategier som identifierats i tidigare forskning är till exempel att bli mera försiktig i
sin rapportering, att undvika rapportering av vissa ämnen, undvika interaktion med
sina läsare eller till och med att man överväger att överge denna yrkesbana (Chen et
al., 2018). Att fokusområdet för min avhandling avgränsas till kvinnliga journalister i
Svenskfinland kommer att belysa hur journalistens offentliga position påverkas av den
kontext som både ett geografiskt begränsat område och små samhällen innebär.

1.3 Avhandlingens disposition
Kapitel 2 utgör studiens referensram och behandlar näthat som fenomen och begrepp
samtidigt som dess rötter härleds. Vidare behandlar kapitlet fem underrubriker. Först
kommer fenomenet näthat att diskuteras som fenomen och begrepp. Här går jag också
in en del på uppkomsten till näthat och klimatet kring hatretoriken online. Därefter
fortsätter jag att diskutera hatretorik mot journalister online. I den tredje underrubriken
fokuserar jag på hur hotbilden mot kvinnliga journalister ser ut. Den fjärde
underrubriken tar upp hur journalister hanterar hot och vad näthat kan leda till.
Slutligen summerar jag studiens referensram.
Kapitel tre behandlar studiens metod och material, överväganden om valet av
undersökningsmetod, valet av respondenter och hur jag gått tillväga. Kapitel fyra
redovisar resultatet av intervjuundersökningen, kapitel fem sammanfattar och
11

Amanda Lund
diskuterar studiens resultat och kapitel sex lyfter fram de viktigaste från reslutatdelen
samt ger förslag på vidare forskning.

12

Amanda Lund

2 Studiens referensram
I detta kapitel kommer jag att beskriva näthat som fenomen och begrepp. Diskussionen
kommer även belysa hur utvecklingen av internet har förändrat premisserna för näthat
och hatretorik mot journalister. Studien kommer att redogöra för näthat riktat mot
kvinnliga journalister och vilka olika copingstrategier det finns för journalister som
utsätts för hatretorik. Kapitlet avslutas med en summering.

2.1 Definition av näthat

Enligt Kaakinen (2018) är näthat kommunikation som hotar eller nedvärderar
privatpersoner eller sociala grupper. Näthat kan till exempel vara riktad mot sexuella
minoriteter, politiska partier, etnicitet och religiösa grupper. Näthat är ett relativt nytt
begrepp och endel finlandssvenska medier har i vissa fall översatt engelskans version
”hate speech” eller finskans ”vihapuhe” direkt av och använt sig av ”hatprat”
(Mediespråk, 2020). Begreppet ”hatprat” är inte det rätta begreppet att använda sig av
enligt Mediespråk (2020) eftersom att det är mera likt talspråk. En mer riktig
översättning är ”hatskriverier”, ”hatretorik” eller ”hatinlägg”. Begreppen kan även
varieras med ”hatpropaganda” eller ”hets mot folkgrupp”. Kaakinen (2018)
konstaterar också att hatretoriken på internet kan även vara mer personligt inriktad
med utgångspunkt i till exempel utseende. Näthat kan med andra ord vara riktat mot
en bred och brokig skara människor. Ett bra begrepp för att täcka alla dessa grupper är
”näthat” eller ”hatretorik” (Mediespråk, 2020).
Baserat på Mediespråk (2020) kommer jag, i likhet med Hillo (2017: 13) därmed att
använda mig av begreppet ”näthat” i första hand, och i andra hand variera detta med
begreppet ”hatretorik”. Ordet definieras av Institutet för språk och folkminnet (2020)
genom att konstatera att näthat är när en person uttrycker hat mot en annan person via
internet, hatet kan förkomma på olika plattformar. Eftersom jag i denna avhandling
fokuserar på hat som kommer via internet är det därför rimligt att jag främst använder
mig av ordet näthat.

13

Amanda Lund

2.1.1 Näthat mot journalister
Den digitala världen utvecklades på 1990-talet, vilket betyder att sociala medier är ett
relativt nytt fenomen som utvecklats i snabb takt. I dag finns de flesta mediehusen på
sociala medier och vissa medier finns enbart på sociala medier. Det är en plattform där
nyheterna når många människor runt om i landet och världen. Forum bildas, debatter
hålls och nyhetsmassan är omfattande. Enligt Statistikcentralen (2018) använde 89
procent av alla finländare mellan 16 år och 89 år internet under året 2018, det är alltså
mer en regel än ett undantag att vara en del av den digitala världen i dag. Via sociala
medier kan man skaffa sig information om vad som händer i samhället och vad den
stora massan tycker om olika samhällsfenomen. Det är en bra plattform i en journalists
arbete eftersom journalistens viktigaste uppgift är att rapportera om vad som händer i
världen (Finlands Journalistförbund, 2020).
Tillsammans med den digitala utvecklingen har journalistiken genomgått stora
förändringar. I synnerhet har journalister blivit mera synliga och mer tillgängliga för
allmänheten. Enligt Löfgren Nilsson (2017) uppger sex av tio svenska journalister att
de någon gång blivit utsatta för trakasserier, hot eller direkt våld i sitt yrke. Det
framkommer att det vanligaste sättet att motta hatretorik är via e-mejl eller olika
sociala medieplattformar (Löfgren Nilsson, 2017).
”Om du kommer emot mig på gatan så hackar jag dig till skit” (Yle, 2016), så lyder en
kommentar som en finländsk journalist mottagit. Enligt en rapport som Yle gjort
(2016) har cirka fem procent av journalisterna i Finland mottagit direkta hot om våld
och död. I rapporten deltog 1400 journalister och var sjätte svarade att de under de
senaste åren fått motta meddelanden som innehållit direkta hot. Hotbildens omfattning
är likadan för kvinnliga och manliga journalister, avgörande har varit vilken typ av
artikel som skrivits. De artiklar som behandlar invandrare är de artiklar som får mest
negativa reaktioner. Hot om sexuellt våld riktas främst till kvinnliga journalister,
manliga journalister uppger att de inte fått motta hot som inbegriper sexuellt våld
(Journalisti.fi, 2016).

14

Amanda Lund
I en studie med finländska journalister (Pöyhtäri, Haara & Raittila, 2013) konstateras
det att näthat ofta riktas mot sådana som rapporterar om teman som partiet
Sannfinländarna, invandring, och minoriteter. Studien inkluderade både kvinnliga och
manliga journalister, och dessa hade exempelvis fått ta emot kritik för sitt utseende
eller beskyllts för att vara psykiskt sjuka.
Djerf-Pierre (2012) konstaterar att sedan den senaste svenska undersökningen om
journalister gjordes år 2005 är interaktionen på sociala medier en av de största
förändringarna som skett inom journalistiken. Sociala medier har växt explosionsartat
och är en del av vardagen för de flesta journalisterna. Medieplattformarna utgör en
viktig del av bevakningen av omvärlden och de dramatiska händelser och konflikter
som sker i världen. Djerf-Pierre skriver att hösten 2011 använde 65 procent av de
svenska journalisterna sociala medier varje dag i sitt privatliv och 44 procent använde
sociala medier i sitt arbete. Sociala medier spelar alltså en stor roll i journalistens
vardag. Vidare skriver Djerf-Pierre att man kan se en skillnad på vilken åldersgrupp
journalister som använder sig mer av sociala medier hör till. Av de journalister som är
under 29 år är 60 procent dagliga användare, medan knappt en tredjedel av journalister
som är 60 år eller äldre använder sig av sociala medier i sitt arbete. Det är klart lättare
för den yngre generationen att förhålla sig positiv till att använda sociala medier som
arbetsverktyg eftersom de yngre till skillnad från den äldre generationen växt upp med
digitaliseringen.
Journalister och mediehus förväntas i dag vara närvarande på sociala medier, dessutom
ger dessa verktyg en förbättrad förutsättning för en effektiv omvärldsbevakning. Via
sociala medier kan dialoger skapas där också journalisten kan delta. Online finns
oändligt mycket material som hjälper journalisten i efterforskningsarbetet och
framförallt når man den stora massan (Hedman, 2019). Journalisten är inte längre
enbart ett namn bakom en nyhet, utan med hjälp av internet har journalisten skapat sig
ett varumärke åt sig själv. Via sociala medier delar de nyheter, uttrycker sina åsikter
och diskuterar med sina följare. Det är inte längre enbart mediehusen som diskuteras
bland allmänheten, utan även journalisten som individ kan bli föremål för diskussion.
För journalisten är det bra att etablera sitt namn bland allmänheten och tydligt visa
publiken vilken slags journalist hen är. En frilansjournalist med ett väl etablerat namn

15

Amanda Lund
i samhället är det mer attraktivt, för ett mediehus, att köpa innehåll av än av en
journalist man inte har hört om tidigare (Hedman, 2019).
I och med att journalisterna arbetar så mycket med sociala medier har journalister blivit
mer tillgängliga för allmänheten. Det är lätt att ta kontakt med journalister via sociala
medier och kommentarsfälten kan snabbt bli aggressiva och hotfulla. Hatretorik på
sociala medier har blivit så vanligt att de som sprider hat har fått en egen benämning
och kallas för nättroll. Trollen kan vara privatpersoner som skapar anonyma konton
via sociala medier för att fritt ge utryck för hårda och otrevliga åsikter i
kommentarsfälten. Personer som sprider hat via sina offentliga konton kan också
kategoriseras som troll. I auktoritära regimer som till exempel Mexiko har det
förekommit att journalister blivit utsatta för stora nätattacker av så kallade troll, senare
har det visat sig vara staten som ligger bakom attacken från trollen. Målet med att
attackera en viss journalist är då att tysta personen så att hen inte ska våga publicera
eller skriva om ett visst ämne (Reporters Without Borders, 2018).
I Sverige har man till och med skapat ett program på TV3 som heter ”Trolljägarna”. I
programbeskrivningen (2019) står det att det i dag inte finns nästan någon privatperson
som inte blivit utsatt för näthat. Utvecklingen har lett till att privatpersoners psykiska
välmående påverkas kraftigt av att bli utsatta för trakasserier online (Gyllenberg,
2019). Detta stämmer också in på journalister som är hårt utsatta för hatretorik i sociala
medier.
Journalister kallas för den fjärde statsmakten i ett demokratiskt samhälle (Lindholm,
2018). Mediernas roll är att objektivt granska staten och informera medborgarna om
vad som pågår i samhället. För att mediehusen ska kunna utföra sitt arbete som statens
vakthund är pressfriheten viktig. Genom näthat kan pressfriheten bli lidande om
journalisterna inte känner sig tillräckligt trygga för att utföra sitt arbete. Journalister
lyder under landets lagar och i Finland har journalistförbundet en egen etisk praxis
som journalister ska följa. En av de första punkterna säger att en journalist inte får
missbruka sin ställning. Det betyder att journalisten inte får ta upp stoff som skulle
kunna resultera i personlig vinning och inte heller ta emot mutor, eftersom det kan leda
till att journalisten inte längre är trovärdig. Om en journalist inte är objektiv, inte
kritiskt granskar källor eller följer god sed, förlorar journalistens arbete trovärdighet
16

Amanda Lund
och publiken kan inte längre lita på att rapporteringen är korrekt (Finlands
Journalistförbund, 2018).
Det är alltså journalisternas uppgift att tillgodose samhällets behov av rapportering om
samhället som är trovärdig och välbeprövad. För att detta ska uppnås behöver även
medierna granskas. Opinionsnämnden för massmedier är bland annat grundat för att
granska journalistiken i Finland och övervaka att journalistiskt innehåll är källkritiskt
(ONM, 2020a). Sociala medier erbjuder en plattform där allmänheten med lätthet kan
nå ut till mediehusen eller direkt till journalisten. Via till exempel Facebook, Twitter
och Instagrams kommentarsfält kan allmänheten ifrågasätta, kritisera och diskutera
journalistiskt innehåll. Diskussionerna som uppstår är värdefulla och kan ge mervärde
åt det ämne som diskuteras. Bland annat kan det uppstå ett bredare perspektiv på ämnet
eftersom det är omöjligt för en journalist att få in alla synvinklar i sitt arbete. Publiken
kan också upplysa journalisten om ett relaterbart ämne som också kräver närmare
granskning. Med detta sagt händer det dock ibland att diskussionen urartar i dessa
kommentarsfält och inte hålls sakliga. Till exempel om innehållet berör ett ämne som
lätt skapar delade åsikter, starka känslor eller om människor känner sig kränkta kan
diskussionen leda till personliga påhopp mot journalisten som står bakom innehållet.
I vissa fall går det så långt att journalister bli utsatta för näthat på grund av sitt arbete
(Utgivarna, 2017; ElSherief et al., 2018; Mijatović, 2016).
Frågan som ställs är vilken betydelse näthat får och denna fråga har
intresseorganisationen Utgivarna, som är en organisation för medieföretag i Sverige,
tagit upp (2017). Den enkät som genomfördes 2017 syftade till att ge en bild av
omfattningen av hatretorik mot journalister samt hur och vem som genom otillbörliga
medel försöker påverka det som publiceras. Svarsprocenten på enkäten var 42 procent,
vilket enligt rapporten var ett tillfredställande resultat för en totalundersökning.
Enligt rapporten uppger tre av fyra chefer eller ansvariga utgivare att hatretoriken mot
journalisters arbete ökat med tio procent de senaste åren. Undersökningen visar att
andelen enskilda journalister, eller redaktionen som helhet, som utsatts för hatretorik
har ökat från 25 procent år 2015 till 38 procent år 2017. De kanaler som används för
att framföra hatretorik är främst telefon eller sociala medier, därtill framförs också
olika former av hatretorik via e-mejl. Enligt Kaakinen (2018) är särskilt sociala
17

Amanda Lund
medier, till exempel Facebook, Instagram och Twitter, forum där näthat florerar. Det
är plattformar som på ett enkelt sätt möjliggör näthat eftersom sajterna erbjuder sina
användare möjligheten att verka anonymt. Anonymiteten sänker tröskeln för att sprida
näthat eftersom risken för att personen måste stå till svars inte är lika stor som när
personens namn är offentligt. Bladini (2017) kommenterar personers anonymitet via
sociala medier som en möjlighet att gömma sig bakom en påhittad identitet. Via
sociala medier kan personer även hitta likasinnade som kan verifiera och välkomna de
negativa tankarna som personen kan ha haft (Kaakinen, 2018).
Rapporten av Utgivarna (2017) visar att i första hand är det den enskilda journalisten
som är utsatt för hatretorik, men även anhöriga har varit direkt utsatta. Enligt
enkätsvaren framförs hatet främst av privatpersoner, men andelen hat som kommer
från högerextremistiska organisationer är markant och ökande. Som en följd av denna
hotbild anger 44 procent av journalisterna att de en eller flera gånger tvekat inför en
publicering av en nyhet. I rapporteringen gjordes även en jämförelse med tidigare år
som visar att enskilda journalister i större utsträckning upplever otrygghet i arbetet, till
exempel när det gäller direkt hatretorik uppger 45 procent av respondenterna att de
upplever en minskad arbetslust till följd av den hatretorik de utsätts för.
Om hatretoriken leder till att journalister börjar censurera sig själva är yttrandefriheten
i fara. ”Yttrandefrihet förklaras som frihet att i tal, skrift, bild eller på annat sätt
meddela upplysningar samt uttrycka tankar, åsikter och känslor” (Uppslagsverket,
2019). I många länder avser yttrandefrihet att lagen stipulerar vilka rättigheter och
skyldigheter medborgarna i det landet har.
I länder som Sverige och Finland är det statens uppgift att lägga grunden för det fria
ordet och staten har också ansvaret att skydda yttrandefriheten genom rättsliga åtgärder
när mediernas och medborgarnas rätt att yttra sig blir kränkt (Petersson, Brink Lund,
Smith & Weibull, 2007). Europeiska konventionen om skydd av de mänskliga
rättigheterna, eller Europakonventionen, upprätthåller också grundläggande skydd för
yttrandefriheten. Denna yttrandefrihet omfattar åsiktsfrihet och rätten att både ta emot
och sprida uppgifter eller tankar utan inblandning av någon myndighet, denna
yttrandefrihet är också enligt konventionen oberoende av nationella gränser
(Europakonventionen, 2019). Men naturligtvis finns även här begränsningar att ta
18

Amanda Lund
hänsyn till. Hets mot folkgrupp eller att ägna sig åt förtal eller sprida lögner eller att
sprida uppgifter som omfattas av till exempel tystnadsplikt eller sekretess omfattas
inte av yttrandefriheten (Beckman, 2016). Detta betyder i klartext att vi alla har en
skyldighet att inte uttrycka oss i strid med yttrandefrihetens gränser.
Reportrar utan gränser mäter årligen situationen för pressfriheten i 180 länder. Som
nämndes i inledningen toppar Norge Reportrar utan gränsers pressfrihetsindex 2019,
med Finland på andra plats. Enligt rapporten har arbetsmiljön för journalisterna
förändrats på ett negativt sätt och fientlighet, hat och våld mot journalisterna har skapat
ett klimat av rädsla (Reportrar utan gränser, 2019). En utmärkande trend är att också
politiska ledares fientlighet mot journalister har ökat markant.
Enligt Erik Halkjaer, ordförande för Reportrar utan gränser i Sverige, tar de politiska
ledarnas fientlighet sig allt oftare uttryck i allvarliga och återkommande
våldshandlingar mot journalister. Detta anser Halkjaer att utgör ett hot mot demokratin
och demokratiska processer i hela världen. Enligt rapporten leder en ökad rädsla hos
journalisterna till att självcensuren bland journalister och media ökar (Reportrar utan
gränser, 2019; Stahel & Schoen, 2019). Hanne Aho, som är ordförande för Finlands
Journalistförbund, konstaterar att samhällets och beslutfattarnas attityd mot
journalister och pressfrihet har förändrats. I och med händelserna med en
husrannsakan mot en journalist som nämndes tidigare kommenterade Aho; ”Nu ser vi
ändå finländska beslutsfattare som inte värdesätter pressfrihet” (Finlands
Journalistförbund, 2018).

2.2 Kvinnliga journalister som måltavla online
Amnesty Internationals (2019) forskning har visat att speciellt kvinnor är en utsatt
målgrupp på internet. De är ofta utsatta för näthat i form av sexuella trakasserier och
hot vilket gör att de inte kan använda medieplattformarna fritt utan rädsla för näthat.
Som kvinnlig journalist kan klimatet på internet bli hårt. Journalisters arbete är
offentligt och sociala medier har gjort det lätt att komma i kontakt med journalisterna
vilket har gjort att hot mot kvinnliga journalister har ökat i form av näthat (Amnesty
Internationals, 2019).
19

Amanda Lund

I en rapport gjord av Medierna i Sverige, som är ett radioprogram som handlar om
tryckfrihet, trender, aktuella händelser och andra viktiga ämnen som berör massmedia,
lyfts fram att 370 journalister mördats som en direkt följd av att sitt arbete (CPJ, 2014).
Rapporten konstaterar också att det i princip är riskfritt att döda en journalist i ett stort
antal länder och i de fall där en journalist utsatts för brott hade de flesta rapporterat om
lokal korruption eller annan typ av brottslighet. I Sverige är journalisterna den
yrkesgrupp som är de mest utsatta i samhället och hotbilden mot journalister har ökat
stadigt. I radioprogrammet intervjuades journalisten Josefine Freije, som är en
journalist med lång arbetserfarenhet. Hon berättar att hotbilden mot henne har blivit
så allvarlig att hon sover med en kniv bredvid sin säng. Denna hotbild mot Josefine
Freije har lett till att hon i dag har skyddade personuppgifter. I Finland har Ylejournalisten Jessikka Aro blivit förföljd av en man och en kvinna som också
videofilmat och spridit hennes personuppgifter till allmänheten. Aho har kommenterat
händelsen och sagt att det har orsakat rädslor och ångest i hennes privatliv (HBL,
2020).
Rapporten ”Attack of the trolls” (2018) av Reporters Without Borders tar upp att de
länder som rankas högt upp på sitt World Press Freedom Index (2019) också är utsatta
för näthat. I rapporten hänvisas det i Finlands fall till en händelse där en kvinnlig
journalist som skrivit en artikel om en flicka som blivit våldtagen och att hon efter att
artikeln publicerats själv fick ta emot hot om våldtäkt. I en kommentar på internet
publicerades också hennes telefonnummer, vilket kan leda till en känsla av otrygghet
eller upplevas som ett intrång på privatliv.
En allmän syn på hatretoriken mot journalister är att kvinnor får utstå mer hat än män
i sina yrkesroller som journalister, men så är inte fallet enligt vissa studier. Enligt
Journalisternas trygghetsundersökning (2016) är det männen som är mest utsatta för
hatretorik. Men det framkommer också i undersökningen att resultatet kan bero på att
de manliga journalisterna, som deltagit i undersökningen, i genomsnitt har arbetat två
år längre än kvinnorna. I en studie som Sveriges Radio gjort tillsammans med
tidningsutgivarna (TU) år 2016 konstateras det att det råder en mer osäker tillvaro för
kvinnliga journalister än för de manliga (TU, 2016). I rapporten framgår det att 72
procent av de kvinnliga journalisterna har blivit trakasserade, alltså har en majoritet av
20

Amanda Lund
kvinnliga journalister i Sverige blivit trakasserade på grund av sitt arbete. I samma
undersökning visas det att var tredje journalist i Sverige har blivit hotad eller
trakasserad. När det gäller mängden hat och utsatthet är skillnaden inte märkvärdigt
stor, men de hot som kvinnliga journalister utsätts för är betydligt grövre. Båda
undersökningarna påvisar att det är män som står för majoriteten av de hot journalister
får ta emot. Skillnaden mellan manliga och kvinnliga journalister när det gäller
hatretoriken är alltså vilka sorters hat de får utstå. Undersökningarna påvisar att
majoriteten av hoten kommer via sociala medier och digitala plattformar. Detta belyser
att samtidigt som sociala medier medför en positiv aspekt i form av närhet mellan
journalisten och allmänheten och åtkomsten av nyheter så för den även med sig
negativa aspekter (TU, 2016; Barton & Storm, 2014).
En undersökning som gjorts av Internet Health Report (2019) visar att kvinnliga
journalister är mer utsatta för hatretorik på nätet än sina manliga kolleger. International
Women´s media foundation och Trollbusters undersökning (Ferrier, 2018) konstaterar
också att kvinnliga journalister befinner sig i en mer utsatt position på grund av deras
kön. Flera mediehus har låtit granska sina kommentarsfält för att se vad som genererar
mest näthat (Hindsberg, 2016; Gardiner et al., 2016). Svenska Yle konstaterade att det
är de kvinnliga journalisterna som främst blir utsatta för näthat. På Svenska Yles
webbplats bemöts de artiklar som är skrivna av kvinnor med mera näthat än artiklar
som är skrivna av de manliga journalisterna (Hindsberg, 2016).
Flera undersökningar menar att i synnerhet kvinnliga journalister är utsatta när det
kommer till näthat. (Pöyhtäri, Haara & Raittila, 2013; Post & Kepplinger, 2019). Bland
annat påvisar Organisationen för säkerhet och samarbete i Europa, OSSE (2016) att
kvinnor som arbetar som journalister ofta får utstå näthat och ofta blir trakasserade.
Rapporten framhäver att teknologins utveckling inte enbart har fört med sig positiva
saker. För kvinnliga journalister runt om i världen har teknologin gjort det möjligt för
trakasserier, hot om våldtäkt och andra sexuella trakasserier, att bli en del av
kvinnornas vardag oavsett om de befinner sig på arbetet eller inte.
I rapporten säger en kvinnlig journalist, som själv fått utstå näthat, att det kan vara en
farlig kombination att vara kvinna och uttrycka sina åsikter på internet (OSSE, 2016).
Skribenten Antonijevic konstaterar att den stereotypiska synen på vad kvinnor får och
21

Amanda Lund
inte får säga, hur de ska klä sig eller vad de får göra inte är något nytt fenomen online,
det har funnits i ”vanliga medier” en lång tid. Men i och med internets utveckling har
gränsen mellan privatliv och offentlighet, professionell och oprofessionell,
underhållning och nyhet suddats ut och tröskeln för att använda hatretorik har sänkts.
En studie av Stahel och Schoen (2019) påvisar att kvinnliga journalister är mer
benägna att bli sexuellt attackerade än sina manliga kollegor. Undersökningar visar
också att kvinnliga journalister oftast inte anmäler hot om sexuellt våld. Detta på grund
av att de är rädda för att det ska påverka jämställdheten könen emellan eller att de inte
längre ska bli utskickade på viktiga uppdrag (UNESCO, 2014). Det är problematiskt
om kvinnor inte vågar anmäla på grund att de är rädda att de inte längre ska få bevaka
större och viktiga händelser.
Att kvinnliga journalister har större risk att bli utsatta för sexuella trakasserier får också
stöd av den finska studien om journalister och hot av Pöyhtäri, Haara och Raittila
(2013). I studien vittnar de kvinnliga deltagarna om att majoriteten av den hatretorik
de tagit emot har varit sexuellt inriktad och våldsam. De våldsamma och sexistiska
hoten har även varit den typ av hatretorik som varit mest obehagliga för kvinnorna.
Näthat med sexuell antydning och könsinriktade kommentarer räknas som den mest
hotfulla sortens näthat.
Kurvinen (2015) har lyckats få en bred uppfattning om hur jämlikheten ser ut i
journalistikbranschen. Han har nämligen intervjuat kvinnliga journalister som varit i
början av sin karriär, i mitten och i slutet av sin karriär. Ett av de ämnen som han tagit
fasta på är hot och trakasserier som journalister fått utstå i sitt yrke. Som resultat har
Kurvinen slagit fast att det främst är ämnen som behandlar faminism och
jämställdhetsfrågor som oftast blir bemötta med hatretorik. Speciellt kvinnofrågor
verkar uppröra allmänheten.

2.3 Kvinnliga journalisters copingstrategier
Hur hanterar journalister situationen när de blir utsatta för hatretorik? Det finns olika
sätt för journalister att hantera hot. Faktorer som inverkar på hanteringen av hot är
22

Amanda Lund
bland annat ålder och kön. Kvinnor och män hanterar hot på olika sätt och beroende
på hur länge man verkat som journalist hanterar man hot olika (Post & Kepplinger,
2019). Vidare kan man dela in hanteringen av hot i positiva reaktioner och negativa
reaktioner. Journalister som reagerar positivt på hot kan uppleva hot som ett bevis på
välutfört arbete och bli ännu vassare i sin rapportering. De negativa reaktionerna på
hot kan i extrema fall, som tidigare nämndes, leda till att personer slutar arbeta som
journalist (Beckman, 2016). Utgående från tidigare forskningsresultat verkar de
negativa reaktionerna vara fler än de positiva (Post & Kepplinger, 2019; Stahel &
Schoen, 2019).

2.3.1 Positiva copingstrategier
Ett sätt för journalisten att hantera hatretorik är att fokusera på problemet och inte ta
hotet personligt. Istället fokuserar journalisten på att det är artikelns innehåll som
upplevs på ett negativt sätt och inte hen som person. Ett annat sätt, genom vilket näthat
kan hanteras på ett positivt sätt, är att istället för att bli nertryckt av de hotfulla
kommentarerna se hatretoriken som ett erkännande för journalistisk kompetens.
Istället för att bli nedslagen tar journalisten de negativa kommentarerna som ett bevis
på sin objektivitet och självständighet och att man lyckats skriva om ett fenomen som
tydligt träffat en öm punkt. Som journalist kan man då känna att man fått mottagaren
att reagera och därmed fundera över informationen (Post & Kepplinger, 2019; Lischka,
2019). Journalisters mål är nämligen att alltid sträva efter att utföra objektiv
rapportering av samhälleliga fenomen (Finlands Journalistförbund, 2020).
I en studie gjord av Chen med flera (2018) säger en journalist som blivit utsatt för
grovt kvinnohat online att hon inte blivit rädd på grund av näthatet. Tvärtom upplever
hon att näthatet har gjort henne mer objektiv i sitt yrke och är noggrann med att få alla
röster hörda. Näthat kan leda till att journalister blir mer självkritiska än tidigare. Vissa
journalister har också tendens att tänka efter noggrant hur de formulerar sig om
känsliga ämnen om de blivit utsatta för näthat (Post & Kepplinger, 2019).
Post och Kepplinger visar i sin studie (2019) att för en journalist som har mera
erfarenhet och är äldre så upplevs offentlig fientlighet mer tillfredställande och som
23

Amanda Lund
ett bevis på sin professionalitet. Dessa journalister är, oavsett kön, också mera redo att
trotsa förväntad fientlighet. Att äldre journalister hanterar hoten på detta sätt kan bero
på att de redan fått en del professionellt erkännande. Men studien visar, att de känslor
journalisten mottagit tidigare hot med påverkar vilken strategi journalisten kommer att
använda om det uppstår nya hotfulla kommentarer.
Enligt Post och Kepplinger (2019) upplever kvinnor, i högre grad än männen, negativa
känslor då de mottar hot. Detta leder till att kvinnor har en tendens att vara försiktigare
med vad, och hur, de rapporterar om eftersom de vill undvika att provocera fram
offentlighetens fientlighet. De manliga journalisterna är mer benägna att provocera sin
publik. Även Stahel och Schoen (2019) har kommit fram till att kvinnliga och manliga
journalister reagerar olika gentemot hatretorik.

2.3.2 Negativa copingstrategier
Näthat kan påverka en persons psykiska välmående negativt (Gyllenberg, 2019).
Kaakinen (2018) har också kunnat visa på att näthat kan ha negativa effekter på en
människas psykiska hälsa och att det kan framkalla ångest hos den som blir utsatt för
hatretorik. Människor är individer som alla hanterar händelser på olika sätt. Endel
journalister kan fortsätta sitt arbeta som normalt oavsett om de får utstå näthat eller
inte. Andra journalister kräver mera tid för att bearbeta en negativ upplevelse och i
vissa fall krävs det att journalisten uppsöker hjälp efter en traumatisk händelse (Barton
& Storm, 2014).
Om journalistens psykiska mående påverkas av näthat finns det olika sätt som
journalisten kan hantera situationen. Barton och Storm (2014) rekommenderar bland
annat att utöva meditation och avslappningsövningar för att journalisten ska undvika
att det psykiska måendet påverkas allt för mycket. Vidare lyfter Barton och Storm fram
hur viktigt det är med ett stöd från familj, vänner och kolleger. Journalisten kan
använda sig av sitt stödnätvek när en situation uppstår som hen behöver få diskutera
och ventilera. Att få ventilera med en annan person kan göra att ens psykiska mående
förbättras. Det har visats att journalister som använder sig av sitt stödnätverk i längden
har klarat av sitt arbete bättre. I vissa fall kan det vara skäl att uppsöka professionell
24

Amanda Lund
hjälp av en psykolog. Vanliga reaktioner för journalister som upplevt en traumatisk
upplevelse är bland annat sömnproblem, mardrömmar, chock, lättretlig, ilska och
problem med koncentration. Att motionera kan vara ett bra sätt att få utlopp för sin
frustration och kan också hjälpa till med sömnen (Barton & Storm, 2014).
Kvinnliga journalister har enligt Stahel och Schoen (2019) högre tendens än män att
utöva en undvikande-strategi istället för en attackstrategi. Detta kan bero på att
kvinnliga journalister blir mer stressade av näthat än manliga journalister och därför
väljer att undvika situationen istället för att gå till motattack, menar Stahel och Schoen.
Att kvinnliga journalister blir mer stressade av näthat kan däremot härledas till att
kvinnor blir utsatta för grövre hot, ofta med sexuell antydan (Stahel & Schoen, 2019;
Kurvinen, 2015; Pöyhtäri, Haara & Raittila, 2013), och som tidigare konstaterats
upplevs näthat som är riktat mot kön och som har sexuell antydan mest hotfullt (Stahel
& Schoen, 2019; Pöyhtäri, Haara & Raittila, 2013).
Journalisten kan börja undvika att rapportera om ämnen som kan resultera i att
allmänheten provoceras (Post & Kepplinger, 2019). Om journalisten börjar undvika
teman som kan vara provocerande för allmänheten leder det till en form av självcensur
(Löfgren Nilsson & Örnebring, 2016; Graham & Wright, 2015; Post & Kepplinger,
2019). Den värsta reaktionen på näthat kan till och med leda till att journalisten säger
upp sig och byter yrke (Beckman, 2016).
Stahel och Schoen (2019) kunde visa på att olika former av självcensur kan inbegripa
att journalisten begränsar sitt engagemang, alltså undviker att läsa de kommentarer
som kommer online eller via e-mejl, eller begränsar sin närvaro på sociala medier för
att undvika att läsa otrevliga kommentarer. Ett annat sätt för journalisten att hantera
näthat är att hen börjar anpassa sitt sätt att rapportera olika nyheter. Journalisten kanske
till exempel undviker ämnen som tros provocera läsarna, eller väljer att moderera sitt
sätt att rapportera så att artikeln inte ska uppfattas som provocerande. Att en journalist
väljer att inte publicera en artikel kan bero på direkt rädsla för hur innehållet ska tas
emot, eller så vill journalisten ta hänsyn till andras åsikter. Den ultimata formen av
strategi inbegriper att journalisten överväger att helt och hållet lämna det journalistiska
yrket. De kvinnliga journalister som deltagit i intervjun uppger att detta är den sista
utvägen (Beckman 2016). Kvinnliga journalister hanterar ofta hatretorik med
25

Amanda Lund
undvikandestrategier, som att begränsa sin interaktion med läsarna, anpassa sitt sätt att
rapportera eller överväga att helt sluta som journalist (Stahel & Schoen, 2019).
Löfgren Nilsson visar i sin undersökning av journalisters utsatthet (2017) att den
vanligaste åtgärden för att värja sig mot hatretorik via sociala medieplattformar är att
journalisten blir mer restriktiv på sociala medier. Det betyder att genom att minska sin
synlighet i den digitala världen kan man undvika att bli utsatt för näthat. Enligt
undersökningen har 26 procent av de utsatta journalisterna undvikit att bevaka ett visst
ämne som de vet bidrar till diskussion och starka åsikter för att undvika upprörd publik.
På så sätt har dessa journalister utövat en viss självcensur i sitt yrke. I Chen med fleras
studie (2018) säger utsatta journalister att de blivit försiktiga med hur de verkar på sina
privata sociala medier, de tänker till exempel mera innan de publicerar någonting på
sina konton. En journalist i studien säger att det känns som att man alltid måste titta
sig över axeln och vara noggrann att enbart familj och vänner kan se det man
publicerar.
Svenska Akademiens ordbok beskriver substantivet självcensur som ”Självpåtagen
återhållsamhet vid publicering till exempel av nyheter eller (politiskt) debattinlägg”
(Svenska akademiens ordböcker, 2009). Självcensur är alltså när man väljer att inte
publicera ett innehåll eller en del av ett innehåll av en åsikt. Självcensur involverar
ofta på någon nivå ett avsiktligt, medvetet beslut att inte uttrycka något (Horton, 2011).
Självcensur är ett medvetet val och det kan finnas olika orsaker till varför man väljer
att inte publicera en viss information. Det kan antingen vara av ett personligt skäl en
person väljer att avstår från att uttrycka en åsikt, eller att personen ifråga har blivit
påverkad av en yttre faktor, till exempel en stat som vill hindra yttrandefrihet,
privatpersoner eller grupper av medborgare i samhället som vill hindra människor från
att bilda egna åsikter (Beckman, 2016).
Alla människor påverkas på något sätt av andras åsikter och detta inverkar på
människors sätt att uttrycka sig offentligt. Enligt en rapport av Internetstiftelsen
gällande svenskarnas vanor på nätet (2018), har en av fyra svenskar avstått från att tala
politik på nätet för att undvika hård kritik, hat eller hot. Det är, enligt samma rapport,
de som ofta talar om politik med andra som också i något sammanhang väljer att avstå
26

Amanda Lund
från att uttrycka sina åsikter fullt ut eftersom de vill undvika obehagliga situationer.
Det är naturligtvis beklagligt när privatpersoner drivs av olika rädslor för att uttrycka
åsikter och väljer att inte uttrycka sig offentligt eftersom de känner sig hotade. Men
när det gäller journalister är näthat dessutom ett hot mot pressfriheten (Löfgren Nilsson
& Örnebring, 2016; Barton & Storm, 2014).
Självcensuren kan delas upp i två typer, den offentliga och den privata. Den offentliga
självcensuren avser individuella reaktioner som kan härledas till att myndigheter
utövar påtryckning och hotar det fria ordet. Den andra typen av självcensur är när en
person undertrycker de egna åsikterna trots att det inte finns något yttre hot (Cook &
Heilmann, 2013). Den senare formen av självcensur kan bero på vad journalisten
upplever att är moraliskt eller socialt korrekt och acceptabelt, och i detta fall finns det
ingen tvingande myndighet eller någon klar hotbild mot journalisten (Beckman, 2016).
I en amerikansk studie, utförd av Pew Research Center (2000), som granskade ämnet
journalister och självcensur uppgav 41 procent av de intervjuade journalisterna att de
avstått från att rapportera om någon nyhet på grund av att de var oroliga för repressalier
från sina läsare. Förutom att utöva självcensur för att undvika hot från läsarna uppgav
journalisterna även att de mildrat tonen i sina artiklar eftersom de vill ta hänsyn till sin
arbetsgivares intressen.
I Norden är det vanligare att det är enskilda privata personer som kan utgöra ett hot
mot en journalists yttrandefrihet. Både hänsyn till journalistens personliga kontaktnät,
eller direkt hat som uttrycks via e-mejl eller sociala medier, kan vara faktorer som
leder till att journalisten väljer att avstå från att publicera ett innehåll som kan vara
samhälleligt relevant (Beckman, 2016).

2.4 Rekommendationer mot hatretorik
Det är svårt att undvika hatretorik eftersom det alltid kommer finnas människor som
inte håller med olika åsikter eller beslut som tas. Det man kan göra är att upprätthålla
rekommendationer för hur man ska handla när man blir utsatt för hatretorik. Finlands
journalistförbund (2019b) har publicerat råd för hur journalister på bästa sätt kan
27

Amanda Lund
hantera hatretorik. Råden är tänkta att tillhandahållas hos mediehusen för att
journalisterna ska påminnas om vad man kan gör om man blir utsatt för hatretorik.
Johanna Vehkoo står för texten och skriver som förord till råden att näthat är ett seriöst
problem eftersom de som använder sig av näthat strävar efter att tysta ner
journalisterna. Dessutom kan hatretorik leda till psykiska problem för de journalister
som utsätts. Råden är uppdelade i tre olika grupper. Den första gruppen ger råd till
journalisten som ät utsatt, den andra är riktad till chefen och den tredje gruppen riktar
sig till kollegerna till journalisten
Råden som den utsatta får är konkreta. Det är viktigt att spara alla kränkande
meddelanden, blockera personen som sänt dem och berätta för sin chef vad som hänt.
Efter det kan man börja titta över sin säkerhet. Privat information, så som
telefonnummer och hemadress, kan göras privat eller raderas helt (Finlands
journalistförbund, 2019b).
Både chefer och kolleger kan hjälpa den utsatta. Journalistens välbefinnande är viktigt
att tillgodose eftersom det kan tära på en person att motta hot. Om det är en bred skara
som ifrågasätter ett journalistiskt innehåll kan chefen visa sitt stöd genom att gå ut
offentligt och berätta varför medihuset valt att gå ut med innehållet ifråga.
Frilansjournalister kan också bli utsatta och de har inget stort mediehus bakom sig.
Om man känner en frilansjournalist som blivit utsatt för hatretorik kan man kanske
ringa personen i fråga och visa sitt stöd på det viset. I slutet ges rådet att man inte ska
underskatta näthat, det kan göra stor skada för journalistens rykte och mentala och
psykiska välbefinnande (Finlands journalistförbund, 2019b; Barton & Storm, 2014).
De flesta journalister som beskriver sina erfarenheter av hatretorik är överens om att
de valt att inte besvara näthatet. Journalisterna anser att det troligen enbart eggar på
personerna ännu mera och gör mer skada än nytta. De journalister som säger att de
besvarat arga kommentarer säger att de inte kunnat låta bli eftersom de blivit så arga
av kommentarerna. Problemet är att det är ofta exakt det som personen bakom
kommentarerna vill, nämligen få en motreaktion (Chen et al., 2018).
Som konstaterats tidigare är det svårt att helt undvika näthat, därför kan det vara bra
att journalisten är förberedd på att hens journalistiska innehåll kan uppröra människor
28

Amanda Lund
och hatretorik kan uppstå. Det kan underlätta situationen att journalisten är förberedd
på vad som kan hända innan det händer (Barton & Storm, 2014). Journalister som
blivit utsatt för hatretorik menar att de har behövt bygga upp en stark front för att
undvika att de hårda orden ska beröra dem, vilket är svårt men journalister behöver ha
hård hud för att klara av att utföra sitt arbete. Ett sätt att hantera mycket negativitet är
att försöka fokusera på de positiva nyheterna (Chen et al., 2018).

2.5 Summering
Begreppet näthat används i denna avhandling eftersom enligt Mediespråk (2020) är
näthat det bästa samlingsnamnet för hatretorik på nätet. Näthat är inget nytt fenomen
men tidigare forskning visar att hatretoriken mot journalister har ökat i och med
digitaliseringen. På grund av digitaliseringen är journalister mer tillgängliga för
offentligheten och lättare att komma i kontakt med. Dessutom har internetsidor, som
sociala medier, gjort det lättare att vara anonym, vilket har resulterat i att tröskeln för
att skicka iväg näthat är lägre.Tidigare forskning visar att kvinnor och män utsätts för
näthat i princip i lika hög grad, men det näthat som kvinnliga journalister utsätts för är
ofta kopplat till sexism och våld och är grövre än den hatretorik som manliga
journalister får ta emot (Stahel & Schoen, 2019; Pöyhtäri, Haara & Raittila, 2013).
Journalister hanterar och påverkas av näthat på olika sätt. Kvinnor och unga reagerar
oftare med negativa känslor mot näthat än män och äldre journalister. Äldre och mer
erfarna journalister kan ibland se positivt på den hatretorik de mottar online eftersom
de oftare tar hatet som en bekräftelse på att de tagit upp ett ämne som är viktigt och
berör människor. De som har mer erfarenhet är även tryggare i sig själva än yngre
journalister med lite erfarenhet (Post & Kepplinger, 2019). I vissa fall kan näthat leda
till att den utsatta journalisten börjar undvika att bevaka ämnen som hen vet kan leda
till näthat. Då är det fråga om självcensur vilket har negativ inverkan på
yttrandefriheten (Löfgren Nilsson & Örnebring, 2016; Barton & Storm, 2014).
Näthat kan ha negativ inverkan på journalistes psykiska välmående och då är det bra
om journalisten har tillgång till stöd. Rekommendationer mot näthat påpekar också att
det är viktigt att journalisten får stöd från sin omgivning. Stödet kan komma från
29

Amanda Lund
redaktionen, kollegor, släkt eller vänner. Det kan vara bra att utsatta journalister får
diskutera det hen har varit med om för att sedan gå vidare (Finlands journalistförbund,
2019b; Barton & Storm, 2014).
Eftersom ålder har en stor inverkan på hur journalister reagerar på hatretorik, kvinnor
tenderar att påverkas mera negativt av näthat samt eftersom internet har gjort
journalister mer tillgängliga vill jag i denna avhandling studera vad kvinnliga
journalister har för erfarenhet av näthat och hur journalisterna påverkats av och
hanterat näthat.

30

Amanda Lund

3 Den empiriska undersökningens metod och
material
I detta kapitel redogörs för forskningsmetoden, materialet och analysmetoden.

3.1 Forskningsmetod
Syftet med denna avhandling är bidra med kunskap om vilka erfarenheter och
upplevelser kvinnliga finlandssvenska journalister har av näthat samt om hur de
påverkas av och hanterar detta näthat. I avsikt att nå detta syfte har jag valt att utföra
en kvalitativ studie framför en kvantitativ. För det mesta baserar sig kvalitativ
forskning på intervjuer medan en kvantitativ studie baseras på enkätundersökningar
(Esaiasson et al., 2012). Intervjuerna med journalisterna utfördes genom
semistrukturerade intervjuer istället för ostrukturerade intervjuer. En semistrukturerad
intervju är inte lika öppen som en ostrukturerad intervju men lämnar ändå utrymme
för diskussion (Hirsjärvi & Hurme, 2000). Det är passande att jag använder mig av
kvalitativa, semistrukturerade intervjuer eftersom jag i denna avhandling strävar efter
att få fram journalisternas egna erfarenheter, tankar och uppfattningar av näthat (Trost,
2010; Esaiasson et al., 2012). Enligt Esaiasson et al. (2012) finns det fem olika
situationsområden då kvalitativa intervjuer är relevanta. De två första är relevanta för
denna avhandling: 1) när man tar sig an ett outforskat fält, och 2) när man vill veta hur
människor uppfattar sin värld. Dessa två punkter är orsaken till att min
forskningsmetod är kvalitativa intervjuer. Det finns inte mycket forskning kring ämnet
och jag strävar efter att ta reda på journalisternas personliga tankar, känslor och
erfarenheter.

3.2 Motivering av metodvalet
För att få fram journalisternas erfarenheter och hur de hanterat näthat kan man
argumentera för att det finns olika forskningsmetoder att använda sig av. Fyra möjliga

31

Amanda Lund
metoder är: 1) enkätintervjuer, 2) ostrukturerade intervjuer, 3) gruppintervjuer, eller
4) semistrukturerade intervjuer (Trost, 2010; Dalen, 2015).
När man på svenska talar om enkäter syftar man på frågeformulär (Trost, 2010). Denna
metod använder man sig främst av i forskning som syftar till att söka efter
generaliserbar data, till exempel om man vill ta reda på hur ofta ett fenomen
förekommer (Esaiasson et al., 2012). Det finns flera orsaker till varför denna forskning
inte använder sig av enkätintervjuer. En enkät har fasta frågor och svar som inte går
att utveckla till skillnad från en intervjusituation där personer träffas ansikte mot
ansikte. Det blir svårt att fördjupa sig i ämnet med en enkät (Bell, 2009). Det finns risk
för att intervjuobjektet tolkar frågorna på ett annat sätt än vad intervjuaren hade som
avsikt. Olika personer kan också tolka frågorna på flera olika sätt och därmed kan
resultatet påverkas (Hirsjärvi & Hurme, 2000). Det positiva med en enkätintervju är
att man snabbt kan analysera och transkribera resultatet. Men eftersom denna studie
vill få fram personliga upplevelser och känslor, lämpar sig inte enkätintervjuer för
denna studie.
Ostrukturerade intervjuer är i princip motsatsen till enkätintervjuer, medan den första
är helt ostrukturerad, med inga fasta frågor, så är den sistnämnda helt strukturerad med
fasta frågor. En ostrukturerad intervju baserar sig till fullo på svaren som
intervjuobjektet ger och ställer frågor utifrån dem (Trost, 2010; Dalen, 2015). Denna
metod liknar mera ett samtal än en regelrätt intervju och det är personen som blir
intervjuad som styr samtalet och påverkar i vilken riktning samtalet går.
Ostrukturerade intervjuer utgår helt från personers livserfarenhet och frågorna som
ställs är inte ledande. Samtidigt som denna avhandling vill ta reda på kvinnliga
journalisters livserfarenheter är denna metod ändå inte relevant för denna avhandling
av två anledningar: 1) det är svårt att analysera svaren, och 2) avhandlingen har ett
klart och tydligt tema som ska följas, nämligen upplevelser och följder av näthat
(Hirsjärvi & Hurme, 2000).
En gruppintervju, kallas även fokusgrupp, har en eller två personer som ställer frågor
till en grupp på cirka fem personer. Det negativa med denna metod är bland annat att
det kan vara svårt för den som intervjuar att moderera en stor grupp. I en stor grupp
kan det lätt hända att samtalet avlägsnar sig långt bort från ämnet man vill fokusera
32

Amanda Lund
på. Om ämnet som ska diskuteras är känsligt för en del av deltagarna, kan det resultera
i att personer inte vågar öppna upp sig i lika hög grad som de kanske gjort i en situation
med enbart två personer. I en gruppintervjusituation bör man även tänka på den etiska
aspekten med tystnadsplikt. De som intervjuas vill troligen inte att informationen
sprids vidare och risken att det händer ökar om gruppen har flera medlemmar. Det
positiva med en gruppintervju är att den ger utrymme för interaktion deltagarna
emellan. Andra deltagares erfarenheter kan påminna de andra om sina egna
erfarenheter. I en gruppintervju finns det ändå risk att deltagare som är extroverta tar
över samtalet medan personer som är mer introverta drar sig undan och inte deltar i
samtalet (Trost, 2010; Bell, 2009).
Semistrukturerade intervjuer, som även kallas temaintervjuer, är en blandning mellan
dessa ovanstående metoder. Efter att ha redogjort för de alternativa metoderna går det
att konstatera att semistrukturerade intervjuer är den bästa metod att använda i denna
avhandling, eftersom samtidigt som ett tema fastställs så finns det utrymme för
diskussion (Hirsjärvi & Hurme, 2000). Svaren styrs inte lika mycket som i en
enkätundersökning, intervjuaren kan lättare kontrollera intervjusituationen och
analysera svaren än i en gruppintervju samtidigt som det finns utrymme för att fördjupa
sig och få fram personliga erfarenheter (Bell, 2009).

3.2.1 Semistrukturerade intervjuer
En av intervjumetodens största fördel är flexibiliteten den medför. Medan enkäter
består av fasta frågor och svar kan forskaren i en intervjusituation ställa följdfrågor,
fördjupa sig, klargöra frågorna med mera. I en intervju kan man med hjälp av
kroppsspråk förstå att det ligger mera bakom det sagda svaret och därefter ställa
följdfrågor. Som nämndes tidigare är intervjuprocessen lång och kan vara svår att
analysera. Frågorna kan vara också vara svårare att utarbeta jämförelse med
enkätfrågor, men av intervjusituationen får forskaren ett rikt material och mervärde
(Bell, 2009; Esaiasson et al., 2012; Hirsjärvi & Hurme, 2000).
Det finns en del negativa samt positiva sidor med att utföra en semistrukturerad
intervju. En forskningsbaserad intervjuprocess tar tid, därför har ofta korta projekt
33

Amanda Lund
enbart ett fåtal intervjuer. Dessa intervjuer kräver noggrann planering, tålamod och
erfarenhet. Erfarna forskare anser ofta att transkribering av intervjuerna är nödvändigt
eftersom intervjuaren annars kan påstå vad som helst i sin analys (Bell, 2009).
När man utför en semistrukturerad intervju är det viktigt att vara förberedd. Frågorna
som förberetts kan prövas innan intervjun så att man känner att de passar in, låter enkla
och är tydliga. En person som aldrig tidigare utfört en intervju kan ha svårt att
strukturera upp och styra samtalet så att man håller sig till ämnet, därför är det viktigt
att förbereda sig. Intervjuaren ska inte stressa intervjusituationen men hen ska sträva
till att inte intervjutillfället drar ut på tiden. Om intervjun håller på en lång tid finns
det risk att både intervjuaren och personen som intervjuas tappar intresse och fokus
(Bell, 2009, Hirsjärvi & Hurme, 2000, Dalen, 2010, Esaiasson et al., 2012).

3.2.2 Intervjuguide
Enligt Dalen (2015) är det särskilt viktigt att utforma en intervjuguide om metoden är
semistrukturerade intervjuer, eftersom det krävs planering. I utformandet av en
intervjuguide ska man tänka på form och innehåll. Innehållet ska knyta an till
undersökningens problemställning och när man tänker på formen ska intervjun vara
levande och dynamisk. Med hjälp av intervjuguiden skapas goda förutsättningar att
lyckas med intervjuerna (Esaiasson et al., 2012).
Som tidigare nämnts ska intervjun börja med uppvärmningsfrågor som fungerar som
inledande frågor till intervjuns huvudämne. De första frågorna kan vara i stil med:
upprepning av studiens syfte, påminnelse om

hur näthat definieras i denna

undersökning, namn, arbetsort, ålder, verksamma år inom journalistiken. De inledande
frågorna har som uppgift att göra intervjupersonen bekväm och avslappnad i
intervjusituationen. En spänd och nervös intervjuperson besvarar inte frågorna lika
utförligt som en avslappnad person (Dalen, 2015; Esaiasson et al., 2012).
Efter inledningsfrågorna följer de tematiska frågorna som i detta fall består av tre
huvudfrågor: 1) Erfarenheter av näthat, 2) Reaktioner på näthat, och 3) Hur näthatet

34

Amanda Lund
hanterats. Utöver dessa tre huvudkategorier ställs följdfrågor till intervjupersonen som
fördjupar och ger mervärde åt resultatet (Dalen, 2015; Esaiasson et al., 2012).
Innan det är tid att avrunda intervjun kan intervjuaren ställa avslutande frågor till
intervjupersonen. I vissa fall är de inte nödvändiga, men om intervjupersonen känner
att hen vill diskutera ett visst ämne mera så kan hen göra det vid detta tillfälle.
Intervjuaren kan försäkra sig om att hen har tolkat intervjupersonens svar på rätt sätt
om intervjuaren är osäker. Vid de avslutande frågorna försäkrar sig intervjuaren också
att intervjupersonen har berättat allt som personen vill ha sagt (Esaiasson et al., 2012).
Tabell 1 visar hur intervjuguiden är uppbyggd.
Tabell 1. Intervjuguiden
Gruppering

Förklaring

Indelningsfrågor

Lätta uppvärmningsfrågor

Tema 1

Erfarenheter av näthat

Tema 2

Påverkats av näthat

Tema 3

Hur hantera näthat

Avslutande frågor

Tillfälle för intervjupersonen att tillägga

Första temat tar reda på journalisternas erfarenheter av näthat. Uppföljningsfrågor på
detta tema är till exempel via vilka kanaler de stött på näthat och hur har hatretoriken
tagit sig i uttryck. Det andra temat tar reda på journalistens reaktioner på näthat. Hur
har journalisten påverkats när hen mottagit näthatet? Här kommer följdfrågorna att
koncentrera sig på journalistens välmående och bearbetning av näthat. Det tredje temat
koncentrerar sig på hur journalisten hanterat näthatet. Hur har journalisten konkret
hanterat näthat? Hillos avhandling pro gradu (2017) behandlar delvis samma tematik
och en del av intervjufrågorna i intervjuguiden är hämtade från Hillos intervjuguide
och anpassade till denna undersökning. Bilaga 1 visar i detalj intervjuguiden som jag
utgått ifrån under intervjuerna. Under intervjuernas gång har det dock uppstått en del
följdfrågor som inte är med eftersom jag har anpassat mig utefter vad journalisterna

35

Amanda Lund
har sagt. Intervjuguiden har alltså inte följts exakt, intervjuerna har varit levande precis
som semistrukturerade intervjuer ska vara.

3.2.3 Intervjuarens roll
Ordet intervju går att definiera genom att beskriva det som en ”utväxling av
synpunkter” mellan två personer som samtalar om ett visst ämne (Kvale, 2002).
Personen som intervjuar har som målsättning att få fram hur människor upplever olika
situationer i sin livssituation. En välutförd intervju får fram detaljerade svar och
skrapar inte enbart på ytan av det avtalade temat. För att få en djupare insikt i personers
egna erfarenheter, tankar och känslor lämpar sig den kvalitativa semistrukturerade
intervjun bra (Dalen, 2015).
Intervjuaren har ansvar för att skapa en så idealisk intervjusituation som möjligt. För
att intervjun ska gå smidigt ska den som intervjuar försöka få intervjuobjektet att bli
så bekväm som möjligt. Vanligtvis är människor nervösa inför en intervju eftersom de
inte är vana med situationen (Hirsjärvi & Hurme, 2000). I denna avhandling kommer
de som intervjuas vara journalister, det vill säga personerna är bekanta med
intervjusituationer från sitt yrke. För att tillägga är journalisterna ofta de som utför
intervjun och inte de som blir intervjuade så det kan ändå förekomma nervositet i detta
fall. För att underlätta situationen och skapa en trevlig atmosfär under intervjun finns
det en del saker intervjuaren kan tänka på. Personer påverkas av motpartens tonfall,
kroppsspråk, intresse och hur man ställer sina frågor. Intervjuaren ska alltså bemöta
den som intervjuas vänligt, visa genuint intresse för vad personen säger och ställa
följdfrågor (Trost, 2010; Dalen, 2015).
Till intervjuarens roll hör att bygga upp intervjuns struktur och fundera på vilka frågor
som ska ställas. En semistrukturerad intervju är uppbyggd med ett visst antal
huvudteman och utöver dessa teman ska intervjuaren ställa följdfrågor utifrån svaren
som ges (Trost, 2010; Dalen, 2015). Följdfrågorna ämnar tillföra mervärde till
intervjuresultatet och gräva djupare i personens erfarenheter och upplevelser, som i
detta fall är om näthat. Intervjuaren kan börja med att ställa grundläggande frågor, till
exempel namn, arbetsort och ålder för att skapa en mer bekväm situation för
36

Amanda Lund
intervjupersonerna. Om frågorna direkt går in på känsliga och svåra frågor skapar det
en obekväm situation och intervjuaren kan få svårt att få utförliga svar (Trost, 2010).
Det är intervjuarens uppgift att se till att personerna förstår vad som menas med
frågorna. Därför är det bra att i detta sammanhang definiera vad som menas med näthat
så att det inte uppstår missförstånd, därmed har alla intervjupersoner samma
förutsättning att förstå frågorna. Överlag ska frågorna vara lätta att förstå, om frågorna
är korta underlättar det situationen för den som blir intervjuad. Öppna frågor inbjuder
till vidarediskussion medan slutna frågor ofta resulterar i att personer enbart svarar
jakande eller nekande. Det är en fördel för intervjuaren om hen använder sig av ett
språk som är lätt att förstå och ger tillräckligt med tid åt intervjupersonerna att svara
på frågorna. Personen man intervjuar är ofta en främling och det kan kännas obehagligt
att det är tyst, men om personen hinner fundera ordentligt kan hen komma på mera
saker som hen glömde berätta från början (Esaiasson et al., 2012; Hirsjärvi & Hurme,
2000; Trost, 2010).
Intervjusituationen sker i mitten av forskningsprocessen därmed har forskaren hunnit
läsa in sig på ämnet och fått en bild av vad olika forskare säger om ämnet. Eftersom
forskaren nu besitter denna kunskap kan det vara svårt för personen att undvika ställa
ledande frågor, vara objektiv och inte ha en förutfattad mening om vad
intervjupersonen kommer att säga. Det är viktigt att personen som blir intervjuad inte
blir påverkad av intervjuaren eftersom deras svar då inte är lika trovärdiga. (Dalen,
2015). Denna avhandling strävar efter att ta reda på journalisternas personliga
upplevelser och känslor, därför är det viktigt att låta journalisterna berätta och inte
styra deras svar.

3.2.4 Etiska aspekter
Eftersom denna avhandling kommer att behandla personliga och, i en del fall, känsliga
ämnen är det viktigt att tänka på den etiska aspekten. Personerna som intervjuas
förväntas dela med sig av personliga erfarenheter av näthat och hur de upplevt näthat.
I alla intervjusituationer ska etiska aspekter räknas in, men speciellt om den hatretorik
de fått motta påverkat dem kan det vara speciellt känsligt för personen att samtala om.
37

Amanda Lund
Därför är det viktigt att tänka på en del etiska aspekter så att personen kan känna sig
bekväm att dela med sig av sina erfarenheter (Trost, 2010). Trost (2010) är tydlig med
att redan första gången man tar kontakt med personen man ska intervjua ska man
förtydliga att personens identitet förblir anonym. Det betyder med andra ord att ingen
utomstående kommer få ta del av information som på ett eller annat sätt kan röja
personens identitet. Intervjuaren har som uppgift att inte berätta vem hen har intervjuat
och inte heller berätta om personer som nekat att vara med i forskningen. Svaren som
kommer från intervjun är i denna situation inte konfidentiella eftersom forskningen
baserar sig på svaren. Den som tillfrågas får därmed själv bestämma om hen är bekväm
med situationen (Trost, 2010; Kuula, 2011). Forskaren bör ta i beaktande
intervjuobjektets privatliv och psykiska välbefinnande. Avhandlingen ska inte ämna
att skada personen i fråga utan tillföra information till forskningsämnet. Eftersom de
finlandssvenska journalistkretsarna är relativt små, och det kan vara lätt att känna igen
personer, kräver denna avhandling ytterlig försiktighet i hur intervjuerna analyseras.
Före intervjun ska personerna vara medvetna om sina rättigheter och de ska ha gett sitt
samtycke till intervjun och hur svaren används i avhandlingen (Bell, 2009).

3.3 Material
Avhandlingen baserar sig på fem olika intervjuer. Journalisterna ska vara
finlandssvenska kvinnor som kommit i kontakt med näthat i yrkesmässiga
sammanhang. Intervjupersonerna kommer från olika delar av Svenskfinland och olika
organisationer. Journalisterna har även arbetat med olika saker inom journalistyrket
och olika ämnen. För att bevara intervjupersonernas identitet kommer jag inte att
skriva ut organisationernas namn eftersom det inte finns så många i Svenskfinland och
det går att anta vem intervjupersonen är.
När jag började ta kontakt med kvinnliga journalister i Svenskfinland skickade jag ut
cirka 80 e-mejl och fick enbart ett fåtal svar. De som svarade, första gången jag
skickade ut förfrågan, konstaterade att de inte anser att de blivit utsatta för näthat.
Många vidarebefordrade mitt e-mejl till kolleger som de ansåg hade blivit utsatta.
Andra gången jag skickade ut intervjuförfrågan började jag få svar. Mitt mål hade från
början varit att få kontakt med sex journalister som har erfarenheter av näthat men jag
38

Amanda Lund
fick slutligen enbart fem personer som ville ställa upp och berätta om sina erfarenheter.
Om orsaken till att enbart fem personer ställde upp beror på att journalister i
Svenskfinland inte blivit utsatta för näthat i stor utsträckning eller journalister som
blivit utsatt för näthat inte vill berätta om sina erfarenheter diskuteras mera i kapitel
fem. Jag anser ändå att fem intervjupersoner räcker till för denna avhandling. När
intervjuerna genomfördes medförde de tre första intervjupersonerna nya synpunkter
men redan den fjärde och femte personen jag intervjuade inte kom med många nya
synpunkter.
Bland intervjupersonerna finns det en del som arbetar regionalt, andra på nationell
nivå. En del arbetar främst för dagstidningar, andra med radio. Alla intervjupersoner
arbetar med dags- och nyhetsjournalistik. Av etiska skäl kommer jag inte att presentera
intervjupersonerna mer ingående.

3.3.1 Urval
Intervjupersonerna har mellan 20 och 40 års arbetserfarenhet inom journalistyrket.
Meningen med forskningen var att också hitta unga journalister som blivit utsatta av
näthat, eftersom tidigare forskning visar att mer oerfarna journalister kan påverkas mer
av näthat än de som arbetat flera år inom branschen (Post & Kepplinger, 2019). Men
det var svårt att hitta unga journalister som blivit utsatta i Svenskfinland och som ville
ställa upp. Istället har jag diskuterat med avhandlingens intervjupersoner hur de
upplevde näthat när de var nya inom yrket jämförelse med nu. Orsaken till varför ingen
yngre ställde upp är troligen att Svenskfinland inte är så stort och att det inte finns så
många kvinnliga journalister att välja mellan. Möjligheten i Svenskfinland att
anonymisera är även svårare än i ett större samhälle. Dessutom säger tidigare forskning
att mer erfarna journalister, som skriver om känsliga ämnen, löper större risk att bli
utsatta för hatretorik (Post & Kepplinger, 2019).
Kvinnliga journalister är intressanta eftersom de enligt tidigare forskning får ta emot
grövre näthat än sina manliga kolleger (Stahel & Schoen, 2019). Finlandssvenska
journalister är fokusgruppen eftersom det inte finns många undersökningar om
finlandssvenska journalister och näthat. Journalisterna i studien kommer från olika
39

Amanda Lund
delar av Svenskfinland men majoriteten av de intervjuade täcker hela Svenskfinland i
sitt arbete. Journalisterna arbetar främst med frågor som hälsa, miljö, kvinnofrågor och
invandring.
Eftersom denna avhandling syftar till att få fram intervjupersonernas personliga
erfarenheter och reaktioner på näthat faller dessa intervjupersoner under kategorin
respondenter. Motsatsen till respondenter är informanter och om denna avhandling
skulle söka efter experters åsikter om ämnet skulle intervjupersonerna vara
informanter, men så är inte fallet. Avhandlingen fokuserar på yrkesgruppen
journalister men det betyder ändå inte att de är experter på ämnet näthat. Därmed faller
intervjupersonerna i denna avhandling under kategorin respondenter (Esaiasson et al.,
2012).

3.3.2 Analysmetod och analysprocessen
Efter intervjuprocessen kommer analysprocessen. Intervjumaterialet transkriberas,
analyseras och presenteras i avhandlingen (Trost, 2010). I denna avhandling
analyseras den transkriberade texten enligt materialbaserad innehållsanalys. Med
innehållsanalys menas att det väsentliga materialet från intervjuerna lyfts fram i
resultatet, förtydligas och diskuteras. Transkriberingen ger skribenten en god
möjlighet att bekanta sig med sitt material under processen (Dalen, 2015; Esaiasson et
al., 2012; Bell, 2009).
Målet med analysprocessen är att skapa en så klar och tydlig bild av resultatet som
möjligt. Läsaren ska ha möjlighet att få en tydlig överblick över situationen, i detta fall
näthat mot kvinnliga journalister i Svenskfinland. Dalen (2015) påpekar att trots
huvudteman utfunderats i intervjuguiden ska skribenten inte låsa sig vid föruttänkta
teman. Under intervjuprocessen kan nya infallsvinklar uppstå och då ska skribenten
vara flexibel och arbeta in eventuellt nya teman i studien. För att hitta nya teman krävs
det att skribenten läser igenom materialet flera gånger och verkligen analyserar texten
(Dalen, 2015).

40

Amanda Lund
Intervjuerna spelades in och efteråt transkriberade jag materialet i sin helhet, med
andra ord skrev jag ner det som sades i intervjuerna på ett Word-dokument. Relevanta
och meningsbärande textstycken i dokumentet markerades i olika färger och blev
sedan placerade under de olika teman som presenterades i intervjuguiden. Detta gjorde
det möjligt för mig att få en klar överblick över vad de olika intervjupersonerna sagt
angående samma tema. Analyseringsprocessen underlättades när jag fick en överblick
över de olika svaren.
Resultaten presenteras i nästa kapitel.

41

Amanda Lund

4 Resultatredovisning
Här följer nu resultatet av analysen av de transkriberade intervjuerna. Studiens
deltagare kommer att presenteras med fiktiva namn för att underlätta läsbarheten och
redovisningen av intervjuerna i skriftlig form.
Resultatredovisningen är indelad i de huvudteman som presenterades i intervjuguiden
i kapitel 3.2.2. Tema 1) Journalisternas erfarenheter av näthat, 2) Journalisternas
reaktion på näthat, 3) Hur journalisterna hanterat näthat och 4) Hur man kan motarbeta
näthat. De tre första rubrikerna är tagna direkt från intervjuguiden medan det fjärde
temat är en fråga från intervjuguiden som jag ansåg var så pass viktig att den behandlas
som ett enskilt tema. Redovisningen för intervjuerna är uppbyggd av citat från
intervjupersonerna med fiktiva namn. Citaten markeras genom indragning och
kursivering av texten.

4.1 Tema 1: Erfarenheter av näthat
Sandra fick möta en storm med kritiska kommentarer på sociala medier när hon
bevakade hälsovårdsfrågor. Hon beskriver situationen som intensiv. Personerna som
attackerade henne via nätet var förespråkare för en viss metod och ansåg att Sandra
attackerade deras åsikter.
”De började med att klaga på mig till mina chefer och i ett senare skede
samlade de också in namn [och] krävde att jag skulle få sparken från
mitt arbete och att en av mina chefer skulle få sparken. De publicerade
flera artiklar [på nätet] som handlade om mig och hur lögnaktig jag
är och hur hemsk människa jag är.” – Sandra
Kristina har liknade erfarenheter av näthat som Sandra. När Kristina bevakade
asylsökande möttes även hon av en storm via sociala medier och nätsidor från
främlingsfientliga människor. Kommentarerna via sociala medier resulterade i en
fejkad tidningsliknande artikel som bland annat hävdade att Kristina betett sig
oprofessionellt.
42

Amanda Lund

”Det som sedan hände, som faktiskt blev personliga påhopp, var att […]
kommentarerna fortsatte att flöda. Där kom kommentarer om vad som
borde göras med mig som ´inte förstår att veta hut´ och hur man ville
göra både det ena och det andra och bland kommentarerna fanns också
några grova, såna som jag senare har diskuterat med polisen om.” –
Kristina
För Sandra pågick situationen länge och precis som i Kristinas fall ändrade personerna
som attackerade henne via sociala medier strategi efter ett tag.
”Istället för att bedriva hatkampanjer på sociala medier började de göra
anmälningar mot mig till opinionsnämnden för massmedier. Plötsligt
kom det många anmälningar på en gång och det hade jag aldrig haft
tidigare.” – Sandra
Någonting som började med näthat via sociala medier urartade alltså till någonting
allvarligare som kunde resultera i att Sandra förlorade sitt arbete. Alla anmälningar
som gjordes till opinionsnämnden för massmedier ledde till att Sandra friades eftersom
det inte fanns någon grund för anmälningarna. Sandra ser denna erfarenhet som ett
undantag och har inte blivit utsatt för något liknande efter detta.
”Efter denna händelse har jag inte varje utsatt på det här sättet. Det var
en speciell händelse.” – Sandra
Josefine har ofta blivit utsatt för näthat när hon bevakat jämställdhetsfrågor. Hon
berättade om en utsatt kvinnas erfarenheter av våld i hemmet och mannen det handlade
om ansåg att man kunde, utifrån artikeln, räkna ut att det handlade om honom. Josefine
hade varken skrivit ut namn eller var i Finland händelsen utspelat sig.
”Han blev tokig. Hans hot bestod i att idiotförklara mig, det är i och för
sig helt vanligt att bli idiotförklarad som kvinna. Men det var juridiska
saker som han hotade med och han började trakassera mig med sådana

43

Amanda Lund
e-mejl. Varje dag kom det någon ny lagparagraf som han påstod att han
hade pratat med sin jurist om.” – Josefine
Mannen, som var öppen med vem han var, skrev också inlägg på sin Facebook-sida.
”Jag gick in och kollade på den och då hade han skrivit någonting riktigt
otäckt där som handlade om dödshot. Han nämnde inte mitt namn men
jag förstod att det hade med mig att göra. Det stod något i stil med ´om
man inte är försiktig kan man ju faktiskt råka dö´. Jag kunde inte bevisa
att det var mot mig men det var samtidigt som allt detta hände.” –
Josefine
Två av de intervjuade vittnade om flera mindre fall där de blivit utsatta för näthat.
Hanna, som arbetat längst tid som journalist av de intervjuade, berättar om första
gången hon fick uppleva hur internet kan ha en negativ inverkan på det journalistiska
arbetet.
”Det var ingen kontroversiell text men det fanns en liten formulering som
personen hävdade var språkligt fel. Den var inte språkligt fel, men han
började gå på med att skicka e-mejl på e-mejl på e-mejl .” – Hanna
Personen som började bombadera Hanna med e-mejl gick inte att spåra och till slut
slutade e-mejlen att komma.
”Det kommer ganska ofta tillsammans med dessa kommentarer
personliga slängar som kan vara obehagliga. De säger att du är troligen
sådan som gör si och så, radikal feminist.” – Hanna
Näthat kommer inte alltid enbart när man förväntar sig att en text kan anses som
provocerande. Hanna blev bemött av flera inlägg på Facebook och kommentarer på
sociala medier efter att hon publicerat innehåll som hon avsåg vara lättsamt och
humoristiskt.

44

Amanda Lund
”Jag har aldrig missbedömt tonläget så radikalt som jag gjorde då.” –
Hanna
Hanna anser att man som journalist snabbt blir idiotförklarad i dagens samhälle som
påverkas av sociala medier.
”Idiotförklaringen kommer väldigt snabbt nu för tiden. Det tycker jag
har förändrats. Det har blivit mera och mera att man lättare går till
personangrepp. Men jag tror ändå att vi i finlandssvenska medier är
relativt förskonade från näthat.” – Hanna
Irene upplever inte att hon blivit utsatt för näthat i så stor utsträckning, men när hon
bevakade arbetskraftsinvandring dök det upp en del kommentarer via webben vilka
inte var möjliga att publicera. Kommentarsfältet behövde alltså censureras av
redaktionen.
”Det var kommentarer som påstod att jag bara försvarade och ville
släppa in alla invandrare, att jag vill öppna gränserna, att jag vill att det
ska komma en massa flyktingar, att jag månar om dem och att jag är en
flyktingkramare och sådana saker. Men det har inte direkt varit
personligt, inte annat än att jag är en flyktingkramare. Sådana
kommentarer publiceras inte.” – Irene
På samma sätt har människor blivit upprörda när Irene bevakat nyheter om skyddsjakt
och utbredningen av vilda djur, aktuella samtalsämnen runt om i Finland.
”Då fick jag e-mejl fast jag tyckte att jag höll en sådär ganska neutral
ton i rapporteringen. Ändå fick jag kommentarer som sade att jag är en
trädkramare, miljömupp […]. Men det har inte varit så mycket mot mig
och det har nog också att göra med att jag vanligtvis inte går in i debatt.”
– Irene

45

Amanda Lund
Samtliga intervjupersoner har stött på kommentarer som de upplevt som aggressiva.
Irene beskriver aggressiva kommentarer som korta meningar som ofta har många
utropstecken.
Näthat har bevisligen fungerat som en katalysator för andra slag av hat. Till exempel
för Sandra resulterade näthat i att anmälningar gjordes mot henne till opinionsnämnden
för massmedier. För både Kristina och Sandra resulterade näthat i att negativa
nyhetsliknande artiklar publicerades om dem där innehållet inte stämde överens med
sanningen. Josefine vittnar om en annan negativ sak som näthat kan medföra. Hon har
på sin redaktion blivit utsatt för motstånd av sina kolleger på grund av att hon bevakat
jämställdhetsfrågor. Hon menar att eftersom hon får stöta på näthat från allmänheten
blossar andras unkna kvinnosyn upp.
”Jag har behövt förklara klarheter åt personer som inte förstår, jag vet
inte om de inte vill förstå eller om de inte förmår förstå. Men jag backar
inte och det har gjort det besvärligt för mig. De som har den här unkna
kvinnohatattityden har nog backat men det flammar upp nu som då.” –
Josefine
Josefine vittnar alltså om att hoten lika bra kan komma inifrån. Tre journalister
bekräftar att näthat kan resultera i värre saker en ”enbart” arga kommentarer via sociala
medier.

4.1.1 Vilka ämnen upprör?
Journalisterna är helt eniga om att de ämnen som upprör mest är jämställdhet,
invandring, hälsa och miljö.
”Jag har upplevt att det som handlar om hälsa och föda är sådana

ämnen som människor blir upprörda över. Det är känsliga ämnen. Jag
har också pratat med forskare som blivit utsatta för näthat på grund av
att de tagit upp dessa ämnen. Jag vet att mina kollegor har råkat illa ut
när de bevakat till exempel flyktingar och invandrare.” – Sandra
46

Amanda Lund

”Flykting- och invandrarfrågor och allt som kan klassas som
feminism. Det gäller nog överlag skulle jag tro, också för mina
reporterkolleger.” – Hanna
”Jag skriver en hel del om invandrare också men jag får mera hat om
jag skriver om jämställdhet. Jämställdhet upprör mest, helt klart. Det
verkar vara en liten grupp som är lättkränkta, trots liten grupp är de
högljudda.” – Josefine
”Min känsla är att det ofta är kopplat till just invandrarpolitik och
invandrare över lag. Åtminstone vad jag har hört av andra kolleger så
upprörd det folk när man skriver om invandring. Ämnen som handlar om
kvinnor så leder ofta också till näthat.” – Kristina
”Det är ju lite så att när man en gång gör till exempel om invandring
tenderar det att rassla till i e-mejlen. Samma när jag har gjort om just
vargar och skarvar.” – Irene
Baserat på journalisternas kommentarer kan man snabbt konstatera att speciellt
invandrarfrågor och jämställdhetsfrågor upprör mest.

4.1.2 Anonyma kommentarer
I och med internet har möjligheten att uttrycka sina åsikter anonymt uppkommit.
Många verkar utnyttja sin anonymitet genom att yttra sina tankar utan att censurera
sina åsikter. Vilket kan resultera i att hätska och hårda ord snabbt skiner igenom.
”Det finns nog de som kommenterar väldigt hätskt med sitt eget namn
men de som är anonyma kan nog häva ur sig ännu värre kommentarer.
Jag tycker det är bra när man måste identifiera sig för att kunna
kommentera.” – Sandra

47

Amanda Lund
Vissa redaktioner har bestämt att om man ska kommentera ett journalistiskt innehåll
behöver man identifiera sig med sitt namn. Andra redaktioner har kommentarsfält där
man kan verka helt anonymt, alltså att man inte behöver identifiera sig med namn.
”Skickar du e-mejl så framgår det i e-mejladressen vem du är, men i
tipsfunktionen är du anonym. Den missbrukas på det sättet att det
kommer ganska slaskigt obehaglig respons.” – Hanna
Det finns både negativa och positiva saker med att ha kommentarsfälten anonyma. En
del redaktioner resonerar att om man låter kommentarerna vara anonyma så är gränsen
lägre för människor att kommentera och mängden kommentarer ökar, vilket i sin tur
skapar diskussion. Det är bra att debatter uppstår så länge diskussionen håller ett
sakligt tonläge.
”Vi förde länge en diskussion om man ska ha anonyma kommentarer,
eftersom kommentarerna krymper i antal om man tar bort möjligheten
att vara anonym.” – Hanna
Tröskeln att kommentera, när man inte längre kan vara anonym, höjs. Hanna tycker
det är tråkigt att diskussionen minskar när man behöver identifiera sig, men det finns
en betydande orsak till varför det är bra att man tvingas kommentera med sitt eget
namn.
”Det är svårt att bedöma värdet på en anonym åsikt, på flera olika sätt.
Man har dels svårt att bedöma hur sann kommentaren är och hur
relevant den är. Om du vet vem personen är får du ett helt annat
sammanhang.” – Hanna
Hanna menar att om en kommentar är anonym får du inte lika mycket ut den som du
får av en kommentar som bär en identitet. Till exempel om en artikel får en kommentar
undertecknad av en samlingspartistisk kvinna i 35-årsåldern har man lättare att sätta
in kommentaren i ett sammanhang. Exempelvis om kvinnan i fråga anser någonting
helt annat än vad hennes parti gör, då blir kommentaren intressant och av värde.

48

Amanda Lund
I Kristinas fall var de flesta som kommenterade inte anonyma men en del konton
visade sig vara ´fejk-konton´. Hon tycker till skillnad från Sandra att om näthat
kommer från en person man är medveten om vem det är kan det i vissa fall vara värre
än anonyma kommentarer.
”Jag tyckte det var obehagligare att människorna var med sina egna
identiteter. […] Att människor på nätet skriver väldigt fula saker tar ont
men det är ändå annorlunda att veta att denna person är av kött och blod
och jag kan träffa på honom i min lokala matbutik.” – Kristina
Det förvärrade alltså Kristinas situation att hon var medveten om vem personen var
och vad han gjort tidigare i sitt liv. För Josefine och Irene har det varit blandat med
anonyma kommentarer och kommentarer med personers identiteter. De tycker båda
att de anonyma kommentarerna oftare är aggressivare och anser att man ska vara
tvungen att identifiera sig.
”Ofta anonyma men det kan också vara med identitet som brukar
idiotförklara en.” – Josefine
”Vi vill ju att man ska använda egna namn.” – Irene

4.1.3 Jämställdhetsfrågan
När intervjupersonerna berättade om sina erfarenhet av näthat använde alla den
manliga benämningen på kön när de berättade om personen som förmedlat näthatet.
”Det vanligaste är att män ska förminska en och idiotförklara en. Det är
det vanligaste.” – Josefine
Hanna publicerade ett innehåll som stöddes upp av både män och kvinnor men det var
enbart de kvinnliga journalisterna som blev utsatta för näthat.

49

Amanda Lund
”Personen som blev arg gick på mig, min kvinnliga kollega och, som han
uttryckte sig i texten, ´ni andra feminister´. Han gick inte på de manliga
personerna som nämndes intervjun. Jag tror det är en lägre gräns att
attackera en kvinna än en man.” – Hanna
Precis som Hanna tror Josefine att det oftare är kvinnor som blir utsatta för näthat och
att det är män som går åt kvinnor.
”Kanske de inte vågar trycka ner när det är en annan man på grund av
respekt. Men är det en kvinna finns det inte samma respekt.” – Josefine
Också anonyma kommentarer som förmedlar näthat anser journalisterna främst är
manliga.
”Jag skulle nog säga att om man ändå utgår från att användarnamnet
är ´Fiskar-Tom´ eller någonting liknande så är det en man. Jag skulle
nog säga att min känsla är att om man tittar på användarnamnen så är
det främst manliga.” – Irene
Någon orsak till varför det oftare är män som kommenterar har ingen något rakt svar
på. Intervjupersonerna var överens om att det främst har att göra med att man vill
förminska kvinnor.
”Haha det är något fel i huvudet, nej men alltså jag vet faktiskt inte om
det är så att de också kanske tycker att det har blivit för många kvinnor
som skriver om vissa ämnen på fel sätt eller att de inte känner sig
tillräckligt representerade eller var det är. Men det kan ju nog vara en
orsak att de tycker att det är fel ämnen skrivna på fel sätt av en kvinna.”
– Irene
Speciellt Josefine som flera gånger bevakat jämställdhetsfrågor har märkt att det finns
en tydlig skillnad på hur hennes manliga kolleger blir behandlade i jämförelse med
henne själv.

50

Amanda Lund
”Tröskeln är mycket lägre att provoceras om det är en kvinnlig
journalist än en manlig.” – Josefine
De kvinnliga journalisterna verkar också bli utsatta för annat slag av näthat än sina
manliga kolleger.
”De kommentarerna jag fick om vad man borde göra med min kropp
tror jag inte en manlig journalist skulle ha fått. En man skulle säkert
blivit hotad med någonting annat våld av något slag. Men ordet kropp
skulle inte ha funnits. Det stod inte precis att jag borde ha våldtagits men
jag läste det så.” – Kristina
Journalisterna är överens om att det ofta är män som förmedlar näthat och att man som
kvinnlig journalist troligen får utstå mer näthat än sina manliga kolleger.
”Vi har ibland skojat att om vi skulle lägga till exempel ´manligt namn´
så skulle inte någon säga någonting.” – Josefine

4.2 Tema 2: Hur journalisterna påverkats av näthat
Hur journalister påverkas och reagerar på näthat kan påverkas av olika faktorer. Om
journalisten har varit förberedd på att få näthat eller inte har stor inverkan på hur man
reagerar. Innan Sandra bevakade hälsovårdsfrågor var hon och redaktionen medvetna
om att ämnet tidigare upprört många i samhället och förberedde sig därför på att bli
bemött med näthat. Med facit i hand var det bra att de var medvetna om situationen
från början eftersom de då kunde göra en del förberedelser som underlättade när
näthatet kom. Redaktionens säkerhetsansvariga gav rekommendationer om hur hon
skulle göra för att skydda sig på förhand.
”Jag har alltså stängt ner mina personliga sociala medier ganska
mycket och gjort det väldigt privat. Jag har bara ett konto som jag i
princip använder mest för jobb. Jag gör inga personliga uppdateringar
till exempel på familjemedlemmar eller någonting som tyder på att jag
51

Amanda Lund
är släkt med någon, det har jag stängt ner. Om jag delar någonting
offentligt så är det jobbsaker som jag vill att folk ska se och dela, annars
delar jag bara med vänner. Det handlar om säkerhet för mig själv och
mina familjemedlemmar.” – Sandra
Om man på förhand redan vet att ett ämne upprört människor i tidigare sammanhang,
så är det bra att förbereda sig så att man lättare kan skydda sig från näthat.
Eftersom journalisterna tidigare nämnt de ämnen som de redan på förhand vet upprör
människor, kan det komma som en chock när man inte förväntar sig att ett innehåll ska
uppröra.
”Jag reagerade med chock eftersom att jag inte hade förväntat mig en
sådan respons. När man till exempel skriver om flyktingar eller feminism
så är man förberedd, men här var jag inte förberedd.” – Hanna
”Dels blir jag mest förvånad över att de blir arga, eftersom jag ofta
försöker hålla en väldigt neutral ton och linje i det jag gör. Därför blir
jag kanske mest förvånad. Sedan blir jag lite, alltså det är klart att man,
kanske inte blir ledsen, men mera upprörd att de missuppfattade det och
att de väljer att läsa in sig i saker som inte finns där.” – Irene
Beroende på vad man arbetar med som journalist kan det vara skillnad på om du är
förberedd på näthat eller inte.
”Är du en lättsam programledare som har sitt program mitt på dagen så
får du nog inget näthat men om du skriver om […] och mera känsliga
ämnen, som till exempel jämställdhet, är risken stor att du får näthat.”
– Josefine
I vissa fall hjälper det inte ens att man på förhand vet om att ett ämne är känsligt, man
kan ändå bli förvånad över vilken respons man får. Trots att Sandra var så pass
förberedd som hon var blev det ändå en jobbig situation för henne.

52

Amanda Lund
”Jag var ändå inte helt förberedd på vad som kom. Jag visste att ämnet
hade upprörd tidigare och jag hade mycket på fötterna, var väldigt
påläst, väldigt noggrant gått igenom allt, forskare var överens, jag hade
granskat noga och forskat mycket. […] Men att de kom så där mycket
negativt, det var nog ändå jobbigt.”
– Sandra
När man bli utsatt för näthat kan det kännas hopplöst att slippa undan situationen och
man vet inte hur det kommer att utvecklas. Journalisten tappar lätt känslan av kontroll.
”Jag undrade hur jag skulle ta mig ur denna situation. Jag minns att jag
till slut nästan började fundera att om det är någon person i min
närhet. Att ´lurar han på mig när jag kommer ut på gatan´, ´står han och
väntar på mig efter att jag slutar jobbet´ ungefär.” – Hanna
Samtidigt som näthat inte är någonting som man som journalist vill ha så konstaterade
journalisterna att det är någonting som hör arbetet till.

”Det är en naturaförmån. Så kallas denna typ av feedback, det är sådant
som man som journalist måste räkna med.” – Hanna
Kristinas erfarenhet, med främlingsfientliga människor som gick hårt åt henne via
webben, upplevde hon som obehaglig och upprörande.
”Det kändes nog ganska jobbigt men polisen tog det seriöst.” – Kristina
Både Josefine och Hanna konstaterar att näthat som pågår en längre period är jobbigare
än sådant som visar sig vara en engångsföreteelse.
”Vissa reagerar starkt vet jag men inte reagerade jag så starkt. Mannen
som höll på så länge blev tillslut obehaglig när han aldrig slutade. Det
blev så mycket och intensivt.” – Josefine

53

Amanda Lund
”Jag får inte någonting varje dag. Om det skulle hända är jag väldigt
säker på att det skulle påverka mig väldigt mycket, men så länge det är
enstaka fall så räcker det med att jag går in till mina kolleger och
använder mig av några av de svenska språkets mindre vackra ord och
vädrar ut det hela och sedan så går jag vidare.” – Hanna
I vissa fall kan näthatet riktas mot personerna som intervjuas istället för journalisten.
Två av de jag intervjuade upplevde det som otrevligt när någon de intervjuat blir utsatt
för näthat.
”Jag intervjuade en professor och efter den artikeln så satte alla sitt krut
på att förfölja och trakassera den personen. Det var obehaglig
mobbning. Det handlade om e-mejl på e-mejl på e-mejl.” – Sandra
”Då kände jag att det var nästan mer obehagligt att personen jag
intervjuade fick näthat eftersom att då har man ju lockat ut denna person
i offentligheten, som kanske egentligen inte ville från början, och utsätter
honom för detta.” – Hanna
Alla intervjupersoner var oförstående till varför människor väljer att skicka ut näthat.
Hanna beskriver känslorna på detta sätt:
”Alltså vad tar det åt människor! Jag kollade förstås inte om det var
kommentarer som hade kommit in på en fredagkväll klockan 22.00 då
brukar det komma underliga kommentarer och det blir grövre och
grövre desto senare på fredagskvällen det blir.” – Hanna

4.2.1 Hur påverkat journalistens arbete?
Näthat kan ha stor påverkan på hur en journalist i fortsättningen gör sitt arbete. De fem
journalisterna jag intervjuade berättade hur deras arbetssätt påverkats på olika sätt.
Några faktorer som inverkar på hur journalisten påverkas är bland annat personlighet
och hur länge journalisten varit verksam.
54

Amanda Lund

För Sandra har det påverkat hennes arbete med att försvåra det. Hon har fått ta till nya
metoder att göra sitt arbete på eftersom hon har fått ett dåligt rykte kopplat till sitt
namn. Människor som hon ringer åt vill inte prata med henne på grund av rädslan av
vad slutresultatet kan bli.
”Jag har fått ett namn om mig att jag är obehaglig och hemsk. Vissa
försöker på förhand bromsa att ett ämnet kommer ut. De kan försöka få
oss att backa med att publicera en journalistisk produkt. De säger till
exempel att ´förstår ni vad ni håller på med, att ni har släppt loss den
här människan på detta tema och hon gör hemska [produkter] och
förstår ni inte att ni inte kan göra det´.” – Sandra
Detta har resulterat i att Sandra måste använda sig av så kallade osedvanliga metoder
i sitt arbete. Dessa metoder går bland annat ut på att hon samlar ihop material i
hemlighet utan att öppet berätta att hon är journalist. Vissa gånger har hon också haft
andra personer att ringa samtal för att få ut information som behövs för hennes
innehåll. Denna metod tas inte alltid emot väl.
”Folk blir ju förstås arga, men vi är noga och går igenom det bit för bit
med [redaktionen]. Ibland också med jurister före vi börjar intervjua. Vi
är jätte, jättenoga och håller koll på allting.” – Sandra
Det finns inte enbart negativa sidor med att använda sig av dessa metoder. Många
människor kan bli nervösa när de ska intervjuas och ibland till och med undanhålla
information som kan vara viktig, om det är en journalist som vill ha informationen. Då
kan det vara bra att en utomstående tar reda på informationen eftersom resultatet kan
bli mer sanningsenligt. Dessutom förstår människor att denna journalist vågar ta sig
an känsligare teman.
”Samtidigt som det försvårar arbetet så underlättar det också, vi får till
exempel mer tips, folk inser att vi vågar ta emot ämnen som kanske är
känsliga.” – Sandra

55

Amanda Lund
Om journalister börjar undvika ämnen som de vet upprör är det fråga om självcensur.
Detta är allvarligt, om man försöker tysta en journalist är samhällets yttrandefrihet i
fara. Av fem journalister konstaterar tre av dem att de inte undvikit eller slutat bevaka
ett ämne på grund av näthat. Två av journalisterna har däremot känt att de måste ta ett
steg tillbaka eller helt sluta bevaka ett eller flera ämne. En av de två journalisterna har
redan på förhand bestämt sig för att inte ta sig an vissa ämnen på grund av att det är
känsligt i det samhälle som hon bor i.
”Jag

har

börjat

backa

och

ta

ett

steg

tillbaka

med

jämställdhetsfrågorna” – Josefine
Eftersom Josefine känner att hon inte kan uttrycka sig som hon vill angående
jämställdhetsfrågor, har hon istället tagit ett steg tillbaka och granskar istället mer
allmänna ämnen. Detta betyder ändå inte att hon helt slutat bevaka jämställdhet, men
hon bevakar det inte lika mycket som tidigare. Hon anser att direkt hon tar upp ett
problem som är vanligt för kvinnor kommer männen in och säger ´nog kan detta hända
män också´.
”Det är sant men kvinnan går igenom en mycket mer dramatisk
påverkan. Och detta har jag diskuterat med både läkare och psykologer
om.” – Josefine
Journalister ska såklart analysera alla olika möjligheter men det är inte möjligt att ta
hänsyn till alla synpunkter i en och samma produkt. Kraven på en journalist har ökat
och man ska vara noggrann i hur man bevakar olika teman.
”I dag är det jättehöga krav på journalister och det ska det vara.” –
Josefine
Irenes erfarenheter av näthat har gjort att hon tänker efter noggrant innan hon tar sig
an ett ämne. Trots att hon inte blivit utsatt för grovt näthat, som hon själv säger, har
hon blivit försiktigare med vilka ämnen hon tar sig an. Om hon tar sig an känsligare
ämnen som till exempel invandring är hon försiktig med hur hon går tillväga under
granskningen. Irene berättar att hon och hennes kolleger håller en ständig diskussion
56

Amanda Lund
om hur de ska gå till väga gällande känsligare ämnen, eftersom dessa ämnen ändå bör
granskas och tas upp.
”Men det finns ändå saker man måste fundera kring för det handlar ju
inte bara om oss och vad vi kan få för skit, utan det handlar ju också om
den här samhällsdiskussionen. Vi måste också ta itu med de som har en
genuin rädsla för det som är nytt och obekant” – Irene
Det är journalistens arbete att också bevaka känsliga ämnen som människor inte alltid
håller med om. Men Irene anser att man behöver vara noggrann och försiktig i sin
rapportering om till exempel invandring. Bland annat anser hon att man som journalist
ska undvika att använda sig av känslosamma ord när man beskriver en invandrares
situation. Istället kan journalisten låta den som intervjuas använda sig av starka ord i
citat.
”Till exempel: Det här är en flyktingpojke på 17 år från Afghanistan och
han får uttrycka sina egna känslor, istället för att jag är där och
beskriver alltför känslosamt. Istället försöker jag vara ganska neutral
och så ställer jag också kritiska frågor till honom, alltså flyktingen. Jag
måste ju också som journalist våga ställa sådana svåra eller kritiska
frågor till en sådan som, så att säga, är drabbad. Till exempel ´hur vet
jag att din historia stämmer´ eller ´hur vet jag att du är 17 år?´” – Irene
Irene vill inte bli en journalist som alltid bevakar samma ämnen. Hon berättar att om
det finns en öppning för en uppföljning, av något case som hon behandlat, ger hon det
vidare åt någon annan kollega. Irene är noggrann med att vara objektiv i sin
rapportering, vilket en journalist ska vara. Men det blir problematiskt när man som
journalist inte vågar eller undviker att bevaka olika ämnen, på grund av rädslan att bli
utsatt för näthat.
”Om man börjar fundera på att börja undvika ämnen för att undvika
näthat så kan man fastna i en ond cirkel. Eftersom det är så att det kan
bli liv kring någonting som man inte alls hade föreställt sig. Det finns
inga säkra zoner.” – Hanna
57

Amanda Lund

Man vet alltså inte alltid vilka ämnen som upprör och det är svårt att undvika näthat.
Kristina blev påverkad av det näthat som riktades mot henne men hon ville inte sluta
ta upp samma ämnen och fick dessutom stöd utifrån.
”Jag var skakig och väldigt upprörd men jag blev också väldigt
övertygad om att jag måste fortsätta jobba. Speciellt en […] polis […]
var väldigt professionell och duktig på det han gjorde och duktig på att
stöda mig när det här hände. Han peppade mig att fortsätta jobba […]
det var bra tyckte jag.” – Kristina
Också Sandra vill fortsätta bevaka de temans hon blev trakasserad för eftersom hon
vill informera samhället om fakta så att ingen blir utnyttjad eller lurad.
”Det har inte påverkat mitt arbete så mycket så att jag inte valt
att bevaka [dessa teman]. Jag tycker själv att det är viktigt att någon
tittar på detta. Det är så obehagligt mycket människor som […] blir
lurade, blir av med pengar […].” – Sandra
I vissa fall kan negativ feedback kännas som en bekräftelse för en journalist. Kristina
beskriver det som att ibland kan det kännas bra om någon människa enbart blivit arg
för att det är jobbigt att höra sanningen men så är inte alltid fallet. Hon anser att om
man skriver om till exempel jämställdhet eller misshandel och folk blir arga är det
enbart obehagligt.
”Det känns kusligt och obehagligt eftersom att dessa människor tycker
på riktigt att människor är olika värda och att vissa ska tystas, det är ju
problematiskt.” – Kristina
Överlag verkar intervjupersonerna räkna med att de nu som då kommer att stöta på
näthat i sitt yrke.
”Det är en naturaförmån. Så kallas denna typ av feedback, det är sådant
som man som journalist måste räkna med.” – Hanna
58

Amanda Lund

4.2.2 Hur påverkat journalistens privatliv?
Journalister är en yrkesgrupp där det är lätt hänt att man tar med sig arbetet hem. Näthat
är också någonting som lätt följer med hem och in i ens privatliv, det är ibland svårt
att skilja på rollen som privatperson och som journalisten. Intervjupersonerna har gjort
en del förändringar i sitt liv så att deras privatliv inte ska påverkas allt för mycket.
Sandra är noggrann med att försöka hålla arbetslivet och privatlivet separat.
”På sociala media har jag förstås blivit väldigt privat. Jag bestämde mig
för att jag inte behöver publicera någonting om mina barn eller min
mamma eller någonting sådant. Jag håller en väldigt låg profil på
Facebook och sociala medier, jag håller det privat, jag lägger inte ut
några bilder, om jag vill göra det så skickar jag det privat till personen
i fråga.” – Sandra
Också Kristina har gjort restriktioner på sociala medier så att hon inte ska vara alltför
offentlig.
”Det påverkade nog. Jag har blivit noggrannare med min Facebookprofil, jag har till exempel inte en bild på mig själv som profilbild.” –
Kristina
Efter hennes erfarenhet av näthat gick hon även igenom vad man hittar om henne när
man googlar hennes namn. Kristina har nu sett till så att hennes telefonnummer och
hemadress inte går att hitta online.
Josefine anser inte att hennes privatliv påverkats allt för mycket av näthat utifrån. Men
det motstånd hon stött på internt har varit jobbigt för henne. Det är klart att sådant som
man måste stöta på varje dag i ens arbete är påfrestande.
”Fast det som kommer internt är det ganska jobbigt, det har varit
tärande.” – Josefine
59

Amanda Lund

För Irene har näthat som andra personer på hennes redaktion mottagit påverkat hur
hon väljer att utföra sitt arbete så att det inte ska påverka hennes privatliv. Hon bor i
ett samhälle där hon vet att det finns starka åsikter om ett visst ämne som en av hennes
kollegor tidigare bevakat. Därför väljer hon att inte alls röra detta ämne eftersom hon
menar att hon skulle få det jobbigt där hon bor.
”Det är ganska omöjligt för mig att granska det och sedan också finnas
i det samhället efteråt. Det är människor jag hela tiden ska möta så
därför är det en sådan sak som jag sagt att jag inte kan göra eftersom
att jag bor där jag bor.” – Irene

Hanna som inte blivit utsatt för så grovt näthat känner inte att det påverkat henne så
mycket. Men hon anser att det skulle vara annat om hon skulle bli utsatt under en
längre tidsperiod.
”Det som jag har blivit utsatt för har varit ganska spridda saker, om man
skulle bli utsatt för en sån här kampanj som pågår dag efter dag, som
också kan hända, då skulle det vara en annan sak. Jag har en bekant som
blev utsatt för detta. Hen sade att det var som att en hel stab låg där
bakom och bara väntade, det verkar vara väldigt orkestrerat.” – Hanna

4.2.3 Hur påverkat journalistens mående?
Trots att Sandra var förberedd på att bli bemött med näthat blev mängden hot ändå
någonting som påverkade hennes mående.
”Det var stressande, jag sov sämre och jag hade nog jobbigt med det.
Det var någonting jag tog upp sedan när jag gick på [stödsamtal på
arbetet] och pratade om det gång på gång, det kändes svårt.” – Sandra

60

Amanda Lund
Sandras mående påverkades alltså så pass hårt att hon behövde få prata igenom det
som hänt med andra människor. Det är ofta bra att få diskutera igenom en jobbig
situation för att bearbeta igenom händelsen. Sömnen är någonting som alla fem
intervjupersoner berättar att ha påverkats någon gång under deras karriär på grund av
näthat. Oavsett om man blivit utsatt en längre tid för näthat eller kortare period så har
journalisterna haft någon sömnlös natt.
”Det kan ju vara så att man kan få någon sömnlös natt när det händer,
då man funderar på vad som har hänt, men nej annars skulle jag inte
säga att det har påverkat mitt privatliv så mycket” – Irene
”Jag tar nog med mig jobbet hem men det är mera i undantagsfall som
det till exempel stör sömnen på natten. Det har hänt men väldigt
sällan och inte så att det skulle vara outhärdligt.” – Hanna
För Josefine är det interna som främst påverkat hennes mående.
”Det har varit tungt att de är så mycket motstånd internt om sådana
ämnen som man tycker är självklara, alltså att kvinnor har samma
rättigheter som män. Det är alltid en person som har fakta på sin sida
som har en tyngre rösten, de andra slänger bara ut vad de känner och
tycker.” – Josefine
Även Kristinas mående påverkades när hon först blev utsatt men inte en längre period.
”Jag var nog skakis en vecka men ganska fort var jag på nytt på följande
tillställning som ordnades som var en stödauktion för invandrare.” –
Kristina

4.2.4 Vilka sorters näthat påverkar mest?
Kvinnliga journalister får ofta kommentarer om sina kroppar när människor blir arga
på någonting de gjort.
61

Amanda Lund

”Det var några kommentarer om vad man borde göra med mig och min
kropp, sådana kommentarer kändes mest obehagligt.” – Kristina
”Hoten om våldtäkt mot kvinnor är värst.” - Hanna
Som intervjupersonerna tidigare konstaterade är det också män som oftast ger dessa
kommentarer. Men det finns också annat slag av näthat som journalisterna kan tycka
är obehagligt.
”Det mest obehagliga är de som börjar hota med juridiska paragrafer.
Jag är ju inte jurist så då blir man ju lite så här att ´hjälp, finns det
någonting här´, men det gjorde det inte.” – Josefine
Josefine konstaterade att de som näthatar ofta vill att man som journalist ska bli osäker
och börja ifrågasätta sig själv. Ibland lyckas de också med att skapa osäkerhet för
journalisten. Josefine vittnar om att hon ett flertal gånger blivit nervös eller skakig över
om hon till exempel tolkat en lag rätt, men hittills har hon alltid haft fakta på sin sida.
”När någon smäller fram fakta så att man blir osäker, jag kan ta sånt
som PK feminist, men om jag blir osäker att jag har gjort fel, blir jag
nervös. Men det är ju det de vill, att jag ska bli osäker.” – Josefine
Irene anser att det värsta påhoppen är då hon får höra att hon är en dålig journalist.
”Att man är en dålig journalist för att man gör vissa saker, det tycker
jag nästan är värst. Jag har inte egentligen fått så mycket privata
påhopp, förutom att man är idiot och vänstervriden men de tar jag inte
så hårt. Det värsta är nog när de tycker att jag är en dålig journalist.”
– Irene
Irene säger att det kan komma kommentarer om att hon är en dålig journalist enbart på
grund av att hon valt en viss vinkling. Om hon alltså vinklat ett journalistiskt innehåll

62

Amanda Lund
på ett sätt som någon anser inte är korrekt så är hon en dålig journalist. Hon tycker att
de påhoppen är värre än personliga påhopp.
Sandra som blivit utsatt för att texter och blogginlägg publicerats om henne på nätet
tycker att det har påverkat henne mest. Tanken på att de negativa texterna som skrivits
om henne kan ligga kvar och kan dyka upp om någon googlar hennes namn är inte
roligt.
”Det som har varit obehagligast är när någon har lagt ut någonting som
blir att ligga kvar, där de påstår sådant som inte stämmer om mig.” –
Sandra

4.2.5 Hur näthat som man inte är medveten om påverkar
Journalisters innehåll, som placeras ut i sociala medier, kommer det att pratas om.
Ibland kommer inte journalisten ha möjlighet att följa med i alla diskussioner om deras
innehåll, det hinner ingen med. Journalisterna är också medvetna om att deras innehåll
diskuteras utan deras vetskap.

”Jag har funderat på att det troligen finns många kommentarer på
slutna grupper på Facebook som jag inte ser, men det kan inte hjälpas.”
– Sandra
Journalister är alltså medvetna om att det pågår diskussioner bakom deras ryggar där
de inte kan gå in och diskutera eller försvara deras innehåll.
”Jag tycker att tanken att det pratas om mina journalistiska produkter
utan att jag vet om det är ganska obehagligt, men det är en del av att vi
lever som vi gör och har det som vi har det. Tack och lov får jag ändå så
pass mycket positiv feedback via till exempel sociala medier så på grund
av det tycker jag ändå att det är bra att vi har de medieplattformar vi
har möjlighet och tillgång till. Det är mer uppmuntrande och sporrande
kommentarer än negativa.” – Kristina
63

Amanda Lund

Det kan vara bra att istället för att fokusera på det negativa så kan man tänka att det
sprids också mycket positivitet via sociala medier. Vissa har accepterat att de inte kan
påverka vad människor skriver i sina privata flöden.
”Jag vet ju inte vad de skriver i sina privata flöden men det påverkar
inte mig, jag skiter i det.” – Josefine
”Det man inte vet om eller känner till så drabbas man inte av och det är
lite min inställning.” – Irene
Irene berättar att när hon samlar ihop information till ämnen så kan hon gå med i olika
grupper i sociala medier som diskuterar ämnet i fråga. Detta gör hon för att samla
information och kanske hitta personer att intervjua. Efter att hon tagit del av det hon
behöver veta för att gå vidare så lämnar hon grupperna. När den journalistiska
produkten publiceras vill hon inte veta vad som skrivs om henne i till exempel de
privata Facebook-grupperna.
”Efteråt har jag gått ur forumen för att man vet ju att där finns vissa
typer av människor som med sin historia och det de upplevt har sin bild
klar över hur det är. Då spelar det ingen roll […] vilken riktlinje man
har, tycker de att det är fel så kan man liksom inte med hjälp av en
diskussion komma framåt heller.” – Irene
Hon anser inte att man får någonting ut av att gå in i en diskussion där den andra
personen redan har sin åsikt som hen inte vill ändra på. Irene menar att de kommer att
diskutera ämnet oavsett om hon är med eller inte, så då är det bättre för henne att hon
inte är där och ser vad de skriver.

4.3 Tema 3: Hur journalisterna hanterat näthat
Beroende på hur allvarligt näthat intervjupersonerna blivit utsatt för har de hanterat
situationen på olika sätt. Två av intervjupersonerna har funderat på om de ska
64

Amanda Lund
polisanmäla vissa näthot, eller meddela polisen om situationen. Kristina fortsatte som
sagt med sitt arbete genom att fortsätta bevaka samma ämnen som upprört människor.
Hon deltog i evenemang och stödaktioner för invandrare trots motstånd.
Kristinas sätt att hantera näthat gick ut på att inte låta det stoppa henne från att fortsätta
göra sitt arbete. Hon slutade heller inte bevaka de ämnen som hon anser är viktiga att
bevaka. Trots att hon fortsatte att bevaka samma ämnen betyder det inte att situationen
inte var svår för henne. Hennes kolleger märkte snabbt att någonting hänt.
”Flera sa […] att det märktes på mig hur upprörd jag blev. De undrade
vad som var på gång och vad som hänt, jag tog skärmdumpar direkt och
var i kontakt med polisen.” – Kristina
För att få balans i livet väljer Sandra att arbeta med mera lätta ämnen mellan de tyngre
rubrikerna. Det är hennes taktik för att orka fortsätta arbeta med de ämnen som upprör
många människor. Hon vill nämligen inte sluta arbeta med till exempel a
hälsovårdsfrågor, eftersom hon anser att det är viktigt att diskussionen tas upp.
”För egen del så gör jag annat emellan som jag bevakar svåra ämnen.
[…] Emellanåt har jag arbetat med helt andra teman där ingen direkt
blir arg och ingen bråkar. Det är mitt sätt att hantera att arbeta med lite
tuffare ämnen, att emellanåt arbeta med lite lättare teman. Det tycker
jag är ett bra sätt att hantera det.” – Sandra
Hon har också valt att i sitt privatliv göra sådant som hon tycker om. På fritiden
engagerar hon sig i hobbyer som får henne att må bra.
”Jag inrättar också mitt liv så att jag har motvikt […] så jag inte alltid
måste tänka på jobbiga saker.” – Sandra
Hanna, som inte anser att hon blivit utsatt för näthat i stor utsträckning, har lärt sig hur
man kan ha distans till sådant som hänt. Men när det väl händer är det inte alltid lätt.

65

Amanda Lund
”Efteråt så kan jag ta det lättsamt men i stunden är det svårare. Nog är
det sådant som man grubblar över någon dag efteråt och går och pratar
högt för sig själv och försvarar sig. Men man måste ju på något sätt
hantera det.” – Hanna

4.3.1 Skillnaden mellan unga och äldre journalister
Eftersom intervjupersonerna har mellan 20 – 40 års arbetserfarenhet som journalister,
har de alla bra tidsperspektiv hur de hanterade näthat tidigt i sin karriär i jämförelse
med nu.
”I början var det mest att man kommer till insikt att ´så här kan det gå
till´. Då var det nytt, nu är man mera blaserad.” – Hanna
Hanna minns när hennes redaktion för första gången började publicera innehåll på
webben. Man såg internet som ett perfekt demokratiskt redskap att använda, de
negativa aspekterna hade inte Hanna i åtanke.

”Oj så bra detta blir! Men så blev det inte riktigt. Det är en besvikelse.
Naivt nog såg man inte möjligheten att sprida felaktig information,
istället tänkte jag att varför skulle någon vara intresserad av det, HA
HA.” – Hanna
Sociala medier har medfört att felaktig information får snabb spridning i dagens
samhälle. Internet vimlar av falska nyhetssidor. Men det finns också positiva aspekter
med sociala medier.
”Vi får väldigt mycket tips där bara för att vi är aktiva och hänger
med. Och på senaste tid tycker jag också att folk uppskattar så kallade
´seriösa medier´ mer då så mycket information sprids i sociala medier.”
– Kristina

66

Amanda Lund
Kristina anser också att den direkta kanal som journalister kan ha till människor i dag
är positiv och medför många bra saker.
”Sociala medier är bra för att vi ställs inför så många nya krav och får
feedback direkt och har en direktkanal till folk. Det är väldigt positivt.”
– Kristina
Att navigera mellan sant och falskt på sociala medier är någonting en journalist
ständigt behöver fundera över. Irene menar att hennes erfarenhet har gjort att det lättare
går att undvika sådant som inte stämmer.
”Det har man ju också lärt sig genom att göra vissa, kanske inte misstag,
men man gör det kanske en gång. Sen inser man att ´okej det där var
kanske inte en sådan grej´. Men nog tror jag också att när man är ny så
kanske man inte har samma konsekvenstänk, eventuellt.” – Irene
Intervjupersonerna upplever också att vilka sorters näthat de mottar och sättet de
hanterar näthat har ändrats med åren.
”När jag var yngre, i början av min karriär, var det mera snuskiga
kommentarer jag fick av gubbar.” – Josefine
”Jag har mer kött på benen att hantera näthat i dag.” – Hanna

4.3.2 Hur journalisten konkret handlat
När människor ifrågasätter och blir aggressiva är det mänskligt att försvara sig, som
journalist vill man också försvara sitt arbete. När det gäller att gå in i debatt med
människor på sociala medier tänker intervjupersonerna lite olika.
”Då det kom kommentarer på Facebook så var jag in och
kommenterade, svarade och debatterade, det var inte bara jag utan
också kollegor.” – Sandra

67

Amanda Lund

Om människor kan hålla en god ton är det kanske en bra idé att delta i
samhällsdebatten. När det däremot kommer många ilskna kommentarer, av människor
som egentligen inte vill debattera utan istället kanske vill provocera med sina
kommentarer, tänker många journalister annorlunda.
”Jag valde att inte svara på kommentarerna. Jag tror inte det är klokt
att svara. Jag ser det som helt kontraproduktivt. Jag tror de bara ger
dem mera eld under sig och de blir bara uppeggade över att jag deltar i
debatten med dem.” – Kristina
Att svara på negativa kommentarer kan ibland skapa mer ilska. Precis som Kristina
har Josefine som vana att ignorera näthat, men efter att näthatet pågått en längre period
valde hon att svara.
”Ignorerade det men eftersom det höll på i en så lång period valde jag
till slut att konfrontera och svara. Jag trodde att det skulle lugna honom
om jag tar det där samtalet. Men han var helt galen.” – Josefine
I Josefines fall gjorde det ingen skillnad när hon försökte stoppa näthatet genom att
besvara personen i fråga. Sandra som vanligen är noggrann med att delta i diskussioner
insåg att det inte alltid ger något mervärde eller för med sig någonting positivt att ge
sig in i debatter.
”I vanliga fall tycker jag det är bra att svara och att journalister är inne
och diskuterar, om jag har möjlighet brukar jag göra det. Men i fallet
[där jag tagit emot mest näthat] så funkade det inte.” – Sandra
Irene har som regel för sig själv att hon inte går in och kommenterar under andra
journalisters innehåll. Trots att hon ibland vill gå in och kommentera har hon ändå
bestämt sig för att inte gör det. Om det däremot kommer frågor eller kommentarer
rörande hennes egna journalistiska innehåll kan hon gå in och svara. Till exempel om
det uppstår missförstånd kan hon gå in i kommentarsfältet och förklara situationen.

68

Amanda Lund
Orsaken till varför hon valt att inte delta i andra debatter är på grund av att hon vet att
det inte lönar sig.
”Det lönar sig inte eftersom om man tänker på till exempel Facebook,
så blir det ändå inte en debatt utan istället blir det åsikter mot åsikter
och det finns inte heller någon önskan att man ska förstå varandra eller
kanske just få felaktigheter korrigerade. Sådana som kommenterar har
sin åsikt klar och det spelar ingen roll fast man säger att det inte
stämmer.” – Irene
För sitt eget välmående har hon valt att hålla sig borta från debatter som har tendens
att bli negativa. Debatter som inte ger något mervärde är onödiga att sätta sin tid på.
”Det finns alltså inte någon äkta eller uppriktig debatt eller diskussion.
Det är två läger och det slutar ofta med att man slänger skit på varandra
och där vill jag inte vara.” – Irene
Näthat kan provocera journalisterna och de kan känna att de vill gå in och försvara sig.
Hanna har kommit på ett sätt att hantera sina känslor.
”Jag skrev ett svar som jag aldrig skickade iväg. Ibland är det så att man
behöver få skriva av sig och sedan när man tittar på det så konstaterar
man att ´nej, jag behöver inte skicka iväg detta´. Jag har nog bearbetat
det själv. Men jag minns att jag påbörjade åtminstone två till tre svar.”
– Hanna
När olämpliga eller kränkande kommentarer dyker upp så funderar journalisterna ofta
tillsammans med redaktioner, chefer eller kolleger hur de ska gå tillväga. Sandras
redaktion har som regel att de väljer att ta bort kommentarer som bryter mot deras
regler.
”Det var tveeggat, vi behövde ju ta bort en del kommentarer som var för
kränkande, men de upptäckte ju när vi tog bort kommentarer, eftersom

69

Amanda Lund
att de följer med och då klagade de över att vi censurerade
kommentarerna.” – Sandra
Hanna upplever att det skulle vara bättre om människor enbart skulle kommentera
under det journalistiska innehållet på redaktionens officiella webbsida, istället för på
journalistens privata sociala medieplattformar.
”Jag tycker att Facebook är en mer personlig plattform, för de flesta av
oss är det privat. Det gör att angrepp via Facebook känns väldigt nära
och jag känner mig mera personlig, angreppen känns mer personliga.
Jag skulle föredra att de som har ärende till journalisten, som tycker att
jag har skrivit någonting som är fullständigt uppåt väggarna eller fel
faktauppgifter, att de skulle kommentera under den professionella
arenan. Då får man mera distans till det och det blir i anknytning till det
som du skrivit inte till din person.” – Hanna
Det är en smal balansgång hur man ska hantera näthat. Om näthatet blir alltför
aggressivt, behöver man tänka igenom hur man ska gå vidare. Vissa kommentarer kan
till och med bli så pass allvarliga att man bör diskutera om man ska anmäla till polisen.
”I princip skulle jag kunna anmäla honom för ärekränkning och det
funderade vi på […]. Om det skulle gå så långt att någon skulle hota
mig, att jag till exempel ska dö eller motsvarande, så då skulle vi säkert
tänka annorlunda men så länge det handlar om att jag är dum och
förföljer oskyldiga människor så låter vi det vara.” – Sandra
Ingen av intervjupersonerna har någon gång valt att polisanmäla trots att vissa blivit
utsatt för aggressivt näthat. Kristina har en tydlig förklaring till varför de är försiktiga
med att polisanmäla.
”Problemet var att om jag själv ska försöka brottsanmälan nån så borde
polisen direkt kontakta denna person och säga att det har kommit en
brottsanmälan mot dig om dina kommentarer mot journalist X. Så här
tystar man alltså oss. Jag ville inte göra en brottsanmälan mot någon
70

Amanda Lund
eftersom att det bara skulle ha blivit värre eftersom att de skulle ha
förstått att det är jag som gjort det.” – Kristina
Istället för att göra en polisanmälan har journalisterna, speciellt Kristina, ändå
samarbetat med polisen genom att meddela vad som pågår. Detta gjorde hon eftersom
det inte enbart är hon själv som blivit utsatt för de personerna som näthatade henne.

4.3.3 Hur redaktionen konkret hanterat situationen
Alla de journalister som intervjuats i denna avhandling är anställda av större
organisationer. Därför behöver man diskutera hur redaktionen går till väga när en av
deras anställda journalister blir utsatt för näthat. Sandra som är en av de fem
intervjupersonerna som utsatts mest av näthat har varit med om att redaktionen tagit
till flera åtgärder på grund av det näthat hon blivit utsatt för.
”Denna händelse har påverkat hur vi läser kommentarsfältet nu efteråt.
Nya regler har införts, […] vi är jättenoga och modererar noggrant
kommentarerna.” – Sandra
Irene vittnar också om att hennes redaktion varit stöttande mot journalister som blivit
utsatta.
”Jag vet att mina kollegor som blivit utsatta för grövre hot har fått
väldigt bra stöd. Cheferna har utarbetat ett system för hur de ska hantera
situationen rätt. Till exempel hur de tar sig till jobbet, hem från jobbet
och så vidare.” – Irene
Också Kristinas redaktion valde att ta till hårdare åtgärder efter att hon blivit utsatt.
Orsaken till åtgärderna var att samtidigt som Kristina blev utsatt blev också andra
journalister i regionen hotade.

71

Amanda Lund
”Detta hände samtidigt som min incident därför bestämde vi oss för att
att hålla dörrarna till redaktionen låsta. […] Man kunde alltså inte
komma till redaktionen utan att ha förbeställt en tid.” – Kristina
Sandras redaktion har tagit flera åtgärder i bruk redan innan journalisterna blivit utsatta
för näthat. Inom organisationen har det gjorts undersökningar där man frågat sina
anställda journalister om erfarenheter av näthat och så har journalisterna fått direktiv
om hur man ska handla när näthat uppstår och hur man skyddar sig på förhand.
”Det kändes bra för mig att gå dessa utbildningar. Det var bra att
diskutera händelsen och de riktade sig också till kollegor och chefer.” –
Sandra
Att ha möjlighet att ge extra trygghet till sina journalister är en fördel.
”Det är tryggt att ha ett mediehus i ryggen om det skulle hända någon
större händelse. Jag tycker det är bra att vi har sådana som är ansvariga
och läser igenom vårt innehåll. […]” – Irene
Många mediehus går in och modererar bland kommentarerna. De kommentarer som
är värst publiceras inte.
”Vi […] godkänner vilka kommentarer som publiceras och vilka som
sorteras bort på grund av till exempel personliga påhopp. Det som syns
utåt är inte hela sanningen. Vi kan ju inte publicera sånt där det står att
man till exempel är en idiot.” – Josefine
”Vi har den turen att kommentarerna modereras innan vi sätter ut
dem, på det sättet har de värsta kommentarena aldrig nått
offentligheten.” – Irene
Om det uppstår en situation då näthatet inte slutar komma in, behöver redaktionen ta
till ytterligare åtgärder, som att eventuellt konsultera interna eller externa
säkerhetsexperter. Alla personer håller med om att det är en trygghet att vara anställd
72

Amanda Lund
av ett mediehus. Det finns många fördelar. Bland annat är det cheferna som får ta det
största ansvaret.
”Det var bra att jag hade chefer i huset som visste om det här och väldigt
snabbt sade att när jag får negativa e-mejl om det här så ska jag säga
till. Jag ska helt enkelt skicka vidare den kritiken till dem och de svarar.”
– Sandra
Sandra kände en lättnad att hon inte alltid själv behövde svara på näthatet och inte
heller i fortsättningen. Hon kände ett starkt stöd från redaktionen under den svåra
perioden med näthat. Samma kände Kristina och Josefine.
”Jag får nog stöd från redaktionen.” – Josefine
”Det är absolut en trygghet att ha redaktionen i ryggen när en sådan
incident händer. Kollegorna var också sköna att ha, det var bra att ha
folk att prata med, som bollplank.” – Kristina
Att få vädra sina tankar och åsikter med kolleger är värdefullt. Speciellt under en svår
period.
”Vi är en liten och tight grupp […]. Så vi kan och pratar om det allra
mesta och det är väldigt viktigt.” – Hanna

4.4 Tema 4: Hur man kan motarbeta näthat
Näthat existerar och det är svårt att undvika. Som till exempel Hanna konstaterade
tidigare att ”Det är en naturaförmån” som journalist att bli utsatt för näthat. Det är svårt
att undvika. Men målet är så klart ändå att det inte ska existera. Samhällsklimatet och
debatten skulle vara bättre om näthat skulle tas bort från ekvationen. Journalisterna
som intervjuades hade svårt att komma på sätt att motarbeta näthat men de hade ändå
några idéer.

73

Amanda Lund
Sandra tipsar om att man kan anmäla kommentarer som är kränkande. Till exempel på
Facebook finns det en funktion där man kan anmäla kränkande kommentarer.
”Men att motverka själva näthatet, det är svårt att säga, jag tror att det
kan vara bra att anmäla om det kommer emot någonting som inte är okej,
att helt enkelt anmäla att det händer.” – Sandra
Det kan vara svårt att bestämma sig om det hjälper att polisanmäla näthat.
Journalisterna konstaterar att man som journalist måste tåla vissa saker. Men om det
kommer mordhot ska man anmäla.
”Till exempel mitt fall har vi funderat på att anmäla eller inte anmäla,
då har vi utgått från att som journalist måste man tåla om någon säger
att jag är dum eller att jag ljuger eller liknande. Vissa saker måste man
tåla och andra saker måste man kanske tala om.” – Sandra
Josefine anser att det bästa sättet att undvika näthat på är att vara påläst. Journalister
behöver göra noggranna förundersökningar så att de kan vara säkra på att de har rätt i
det de säger.
”Jag tycker man måste ha fakta. Du måste vara jättepåläst. Jag är så
noga med mina artiklar. Jag läser igenom flera gånger […]. Det får inte
finnas några fel, jag har experter att läsa igenom och jag lusläser innan
det går ut. Det får inte finnas några fel. Du måste vara perfekt och det
är hemskt men så är det. Då tror jag man kan motverka, alltid kommer
det någon idiot men det får tyst på ganska många om man har allt fakta
helt korrekt och om man har mycket på fötterna.” – Josefine
Att vara väl påläst går hand i hand med Kristinas åsikt.
”Låta människor med tyngd i samhället tala emot det ännu mera. Det är
väldigt viktigt att man pratar och skriver om det gång efter annan och
visar vad som är det korrekta sättet.”– Kristina

74

Amanda Lund
Även Hanna anser att vara påläst är en viktig aspekt men hon anser att det finns ingen
som kan veta allt om allt.
”Att ständigt vara påläst är ju en akilleshäl eftersom man alltid känner
att man inte är tillräckligt påläst och det är knepigt. [En journalist]
skriver ju om sådana saker som man inte vet så hemskt mycket om.” –
Hanna
Här har Hanna en viktig poäng. Nyheter är precis det, nyheter. Det är ny information
och man vet oftast inte allt om ämnet ännu. Dessutom poängterar hon att det i dagens
samhälle går att hitta forskning som i princip stöder alla åsikter.
”Jag må ha jobbat decennier som journalist men inte kan jag bedöma
värdet på forskningsrapporter. Jag kan lite, beroende på var jag hittar
den, bedöma dess värde.” – Hanna
I vissa fall finns det ingen lösning, man kan inte bestämma åt en människa hur hen ska
agera. Irene har en intressant tanke.
”Jag säger ibland att man borde stänga ner internet, det är väl enda
sättet, jag vet egentligen inte. Men samtidigt tycker jag att när vi har
gjort en del satsningar om ungas användning av nätet och deras syn på
saker och sådär så tycker jag ändå att det finns framtidshopp, för de är
ju mycket duktigare än en medelsvensson, medelålders man någonstans.
De vet på något vis att det är på riktigt det de skriver.” – Irene
Hon menar alltså att man helt enkelt får vänta tills nästa generation växer upp som har
en bättre syn på hur man ska använda internet. I övrigt anser inte Irene att anonyma
kommentarsfält ger mervärde åt en journalistisk produkt, människor ska själva ta
ansvar över vad de skriver ut på sociala medier och stå till svars då de kränker andra
människor. Irene menar ändå att vi behöver vänta tills en mer mogen generation växer
upp.

75

Amanda Lund
Hanna resonerar kring hur journalister kunde bli mer tydliga med hur en journalists
arbetssätt ser ut på en redaktion. Hon anser att många problem uppstår på grund av att
människor inte förstår hur journalister går tillväga när de arbetar. Man borde även
förtydliga vilken roll en journalist har i samhället.
”För att undanröja en del misstankar och ´lustiga föreställningar´ om
vad journalister är ute efter så kunde det vara en sak, men det är ju ingen
´quick-fix´. Och det kan ju såklart hända att det inte skulle ha någon som
helst verkan på de som går an allra värst.” – Hanna

76

Amanda Lund

5 Resultatdiskussion
I resultatdiskussionen diskuteras resultatet och forskningsfrågorna som formulerades
i början av avhandlingen besvaras.

Näthat mot journalister har blivit vardag i och med digitaliseringen. Runt om i världen
vittnar journalister och forskning om utsatta journalister (Löfgren Nilsson &
Örnebring, 2016; Pöyhtäri, Haara & Raittila, 2013; Hagen & Drange, 2015; Chen et
al., 2018). Också i Finland blir journalister utsatta för näthat, både svenskspråkiga
journalister och finskspråkiga, men inte i samma utsträckning som i andra länder. En
av intervjupersonerna sade att ”Svenskfinland är en skyddad verkstad”. Men helt friad
från näthat är Svenskfinland inte trots att Finland är ett av de länder i världen som
rankas högst upp på pressfrihetsindexet.

5.1 Journalisters upplevelser av näthat
De ämnen som journalisterna var överens om att upprör allmänheten mest är
invandringsfrågor, hälsofrågor och jämställdhetsfrågor. Hillo (2017, s. 59) nämner i
sin avhandling att ett av de ämnen i artiklarna som upprörde mest gällde
finlandssvenskar. Detta ämne framkommer av naturliga skäl inte i förhandenvarande
avhandling. Av fem journalister vittnade om en till två allvarligare händelser med
näthat under deras karriär. Två av fem upplevde inte att de utsatts för näthat i någon
större utsträckning. De intervjuade konstaterade att de journalister som bevakar
lättsamma ämnen, som oftast inte upprör allmänheten, inte råkar ut för näthat.
Granskande, grävande och journalister som bevakar känsliga ämnen är de som främst
blir utsatta för näthat. Men det är inte alltid helt svart och vitt. En av intervjupersonerna
hade blivit utsatt för näthat trots att hon själv ansåg att hennes innehåll var lättsamt
och humoristiskt. Ibland vet inte journalister vad som upprör allmänheten, men överlag
kan man konstatera att ämnen som kretsar kring invandring, hälsa och jämställdhet
upprör mest.

77

Amanda Lund
Många finlandssvenska journalister som jag var i kontakt med när jag sökte personer
att intervjua upplevde att de inte blivit utsatta för näthat och därför inte har erfarenhet
av näthat och ville inte ställa upp. Av de fem journalisterna som ställde upp på en
intervju ansåg två av dem att de inte blivit utsatta för grovt näthat. De ansåg ändå att
de kunde ställa upp och diskutera sina erfarenheter som var relativt utspridda och små
händelser. Tre av personerna svarade snabbt på intervjuförfrågan och ville berätta om
sina erfarenheter. De tre som verkligen ville berätta vad de gått igenom hade alla tre
varit med om händelser då man behövt vidta åtgärder för att få stopp på näthatet. Det
märktes under intervjun att de blivit påverkade av näthatet och de vittnade även om
hur de behövt bearbeta situationen var för sig.
Två av journalisterna berättade om liknande erfarenheter av näthat. Händelserna var
lika på det viset att människorna som utförde näthatet verkade i grupp. Båda
journalisterna blev utsatta för en flodvåg av aggressiva kommentarer via nätet. Och i
båda fallen fick näthatet andra konsekvenser. Om båda skrevs negativa och falska
artikelliknande texter och blogginlägg som publicerades på nätet. Den ena journalisten
blev dessutom anmäld till opinionsnämnden för massmedier.
En av journalisterna blev utsatt för en man som under en längre period trakasserade
journalisten. Mannen skrev inlägg om henne på sina sociala medier, skickade flertal
e-mejl och ringde. Två av intervjupersonerna vittnade om spridda händelser och
pratade mer allmänt om näthat. Det som de främst blir utsatta för är arga kommentarer
då och då där, framför allt män, kallat dem för idioter.
Människor reagerar olika på näthat, men de slag av näthat som majoriteten av
intervjupersonerna ansåg vara den värsta sortens näthat är kommentarer som är
sexuellt inriktade till exempel hot om våldtäkt. Att bli hotad med rättsliga åtgärder
ansågs också som obehagligt, som journalist kan man då nämligen börja ifrågasätta
sig själv. Mycket näthat går också ut på att dumförklara journalisten och påstå att hen
är en dålig journalist.
De kvinnliga intervjupersonerna vittnade om att de ofta blir utsatta för näthat med
sexuell antydan. Kommentarer om deras kroppar är vanliga och de anser att de blir
utsatta för andra slag av näthat än deras manliga kolleger. Detta stöder tidigare

78

Amanda Lund
forskning om näthat mot kvinnliga journalister som menar att kvinnliga journalister
ofta blir utsatta för sexistiska kommentarer (Pöyhtäri, Haara & Raittila, 2013; Stahel
och Schoen, 2019).

En av journalisterna ansåg att det skulle vara bättre om människor, som har någonting
att säga om deras journalistiska produkter, skulle kommentera direkt under innehållet
istället för privat till journalisten. Hon ansåg att det inte skulle kännas som att näthatet
kom alltför nära inpå henne som privatperson. Hon ansåg att om näthatet endast skulle
kopplas till innehållet skulle hon ha möjlighet att skapa en bättre distans till näthatet.

5.1.1 Vem näthatar?
De fem kvinnliga journalisterna jag intervjuade hade alla främst fått näthat av män. I
de två fall där journalisterna blev utsatta för grupper innehöll dessa både män och
kvinnor men huvudaktörerna som drev näthatet var för båda män. De andra
journalisterna var medvetna om att de främst blivit utsatta för näthat av män. Ingen av
journalisterna hade något svar på varför de tror att det främst är män som näthatar
kvinnor. En journalist funderade att männen kanske anser att det har blivit så många
kvinnor som luftar sina åsikter så att de känner sig hotade. Men det är svårt att förstå
varför det är just män som näthatar kvinnor. Tidigare forskning säger också att kvinnor
oftast råkar ut för sexuellt inriktat näthat och det oftast är män som förmedlar detta
näthat (Stahel & Schoen, 2019; Kurvinen, 2015; Pöyhtäri, Haara och Raittila, 2013).
Trots att kommentarerna ibland är anonyma kunde journalisterna säga att det är män
som kommenterat. Detta eftersom användarnamnet haft ett manligt namn eller så har
man spårat kommentarerna vidare till just en man. En av journalisterna pratade om ett
innehåll som upprört flera och speciellt män. I det journalistiska innehållet var det både
män och kvinnor som uttalat sig om ämnet men det var enbart kvinnorna som blev
utsatta för näthat. Det verkar som att män lättare blir provocerade om en kvinna uttalar
sig om ett känsligt ämne än om det är en man. En intressant synpunkt är också att
intervjumaterialet indikerar att hatet i en del fall kan tolkas som sexuellt laddat även
om näthataren specifikt inte nämner sexuella handlingar i sina kommentarer.

79

Amanda Lund

En av journalisterna har med sina kolleger diskuterat att om de skulle publicera samma
innehåll som hon fått näthat för med en manlig underskrift tror de inte att den manliga
journalisten skulle bli utsatt för näthat. Intervjupersonerna anser att människor verkar
ha mera respekt för deras manliga kolleger än de själva.

5.1.2 Journalisternas sätt att hantera näthat
Min första känsla när jag utförde intervjuerna var att nästan alla av journalisterna har
påverkats mer av näthat än de till en början ville medge. Hillo (2017, s. 61–62) kommer
till en annan slutsats i sin avhandling. Hon fann att näthatet inte i nämnvärd mening
påverkat journalisternas professionella utövning, utan närmast har påverkan varit på
ett personligt plan. Hanna, som arbetat längst, kände jag hade mest distans till det som
hänt henne. Om hon får näthat behöver hon få lufta sina åsikter, till exempel med
hennes kolleger, sedan kan hon gå vidare. Irene har påverkats av näthat på det viset att
hon är noggrann i hennes bevakning och gör många förberedelser så att hon inte ska
bli utsatt. Man kan alltså säga att hon blivit påverkad av näthat innan det ens nått henne.
Hon är noggrann med att inte använda sig av känslosamma ord, hon bevakar inte
samma ämnen flera gånger och hon undviker en del ämnen som hon vet är känsliga.
Hanna upplevde att hon inte blivit utsatt för näthat som påverkat henne i stor
utsträckning. Men hon kunde ändå berätta om näthatets påverkan på henne och hur
hon hanterar människor som skriver näthat. Hanna kan bland annat lufta sina åsikter
till hennes kolleger eller skriva svar till näthat som hon väljer att inte publicera. Irene,
som menade att hon inte påverkats av näthat, talade lite emot sig själv. Hon har inte
blivit utsatt för grovt näthat enligt sig själv men eftersom hon är medveten om hur
människor kan reagera på vissa ämnen, har hon valt att hon inte bevakar dessa ämnen.
Irene har bland annat valt att inte bevaka hälsovårdsfrågor. Hon undviker frågor som
hon vet är känsliga i området hon bor i. Hon är även noggrann med att inte använda
sig av känslo-ord i sina journalistiska produkter, hon är alltså noga med att vara
objektiv. En journalist ska förstås vara objektiv. Men om man på grund av rädsla för

80

Amanda Lund
att bli utsatt för näthat inte väljer att fokusera på en viss vinkling, som man på förhand
vet upprör människor, är det mer en fråga om självcensur.
Sandra är den som varit bäst förberedd på näthat. Innan hon bevakade ämnet
hälsofrågor var hon medveten om att hon skulle få näthat eftersom ämnet upprört
många tidigare. Tanken på att hon skulle bevaka ett känsligt ämne stoppade inte henne,
men hon har behövt göra förändringar i sitt liv på grund av hennes arbete. I privatlivet
är hon nuförtiden privat på alla sociala medier och det går inte att få tag i hennes
kontaktuppgifter. Hon har behövt ändra om sitt arbetssätt eftersom att hon har fått ett
negativt rykte kring sitt namn. För att kunna utföra sina arbetsuppgifter behöver hon
bland annat arbeta med osedvanliga metoder. Till exempel kan intervjuer utföras utan
att hon berättar vem hon egentligen är. För att hantera näthat på långsikt väljer Sandra
att bevaka andra, lättsamma ämnen emellanåt och sedan bevaka känsligare ämnen
igen.
Fyra journalister menade att de inte påverkats av näthat på lång sikt. De kunde medge
att de påverkades då det hänt, men de tyckte inte att näthat påverkat dem på lång sikt.
Trots att Sandra ändrat sitt sätt att arbeta, hur hon fungerar online och valt att inte
enbart bevaka tunga ämnen, undvek hon att säga rakt ut att näthat påverkat henne. Inte
heller Irene, som medvetet undviker att bevaka olika ämnen, ansåg att hon påverkats
mycket av näthat. Kristina och Hanna verkade ha påverkats minst av näthat eftersom
de inte tycks ha tagit till många åtgärder mot näthat. Hanna behöver få lufta sina
känslor så kan hon gå vidare. Kristina vittnar nog om att hon blivit upprörd och nervös
när näthatet hände, men med hjälp av stöd från polisen och redaktionen har hon fortsatt
med att bevaka motsvarande frågor. Josefine erkände att hon backat från att bevaka
jämställdhetsfrågor, på grund av allt motstånd hon blivit bemött av. Josefines fall är
speciellt eftersom hon inte upplever att själva näthatet påverkat henne särskilt mycket
men det som blev jobbigt var när hennes kolleger på redaktionen började gå emot
henne och motarbeta henne.
Josefine blev alltså på grund av näthat utsatt för påhopp av kolleger. Hatet kan alltså
även komma internt men i Josefines fall har folk internt vågat yttra sina åsikter om
jämställdhet på grund av kritik som startade på sociala medier. För Josefine har det
interna motståndet varit värst och påverkat henne mest. På grund av allt motstånd har
81

Amanda Lund
Josefine då bestämt att inte bevaka jämställdhetsfrågor lika mycket längre som
tidigare. Två andra intervjupersoner vittnade också om att de näthat de blivit utsatta
för har medfört andra problem. Sandra blev ett anmäld till opinionsnämnden för
massmedier och både Kristina och Sandra fick falska nättexter skrivna om dem.
Alla journalister kommenterade att trots att de kanske inte upplever att de påverkats så
mycket så har deras nattsömn blivit lidande nu som då. Att ligga vaken och grubbla
över vad som hänt, varför det hänt och hur man ska gå vidare verkar vara vanligt,
eftersom alla nämnde att de någon gång legat vakna på grund av att de blivit utsatta
för näthat. Många av journalisterna har valt att hålla sina sociala medier konton privata
och publicerar inga bilder på varken sig eller sin familj.
Tre av journalisterna, där en polisanmälning egentligen skulle ha varit på sin plats,
valde alla att inte anmäla. Orsaken var att trots att näthatet upplevdes aggressivt och
obehagliga så innehöll näthatet inga direkta dödshot och där menar alla tre att de skulle
ha dragit gränsen. En av dem säger att näthat är någonting som man måste räkna med
som journalist trots att det ibland kan gå väl långt. Hennes redaktion är inte heller
snabb med att ta till rättsliga åtgärder. De resonerade som så att som journalist bör man
tåla att någon säger att man är en ”idiot” eller ”dum”, men om hon skulle få dödshot
skulle de nog överväga att anmäla. En annan journalist var i kontakt med polisen, men
hon gick aldrig så långt som att anmäla. En av journalisterna sade att ”det är såhär man
tystar oss journalister” med vilket hon menade att om hon personligen skulle göra en
polisanmälan skulle personen som hon polisanmält direkt få reda på vem det är som
polisanmält hen. Journalisten ansåg att det bara skulle ha blivit värre om hon skulle
polisanmält och personen skulle fått reda på att hon polisanmält honom. Hon anser att
om man ska polisanmäla borde det vara redaktionen som anmäler, inte hon som
privatperson. Att de kvinnliga journalisterna inte anmäler stämmer också överens med
tidigare forsking som säger att kvinnor helst inte anmäler. Tröskeln att anmäla är låg
om det har att göra med sexuellt våld att göra (UNESCO, 2014).
Att som journalist gå in i hätska diskussioner på sociala medier, som berör deras
journalistiska innehåll, var intervjupersonerna överens om att det inte är någon bra idé.
En av journalisterna ansåg att de flesta personer som deltar i dessa diskussioner redan
på förhand har bestämt sig för sina åsikter och det inte går att ändra på vad de tycker.
82

Amanda Lund
En annan journalist som vanligtvis deltar i debatter på sociala medier, som berör
hennes journalistiska innehåll, ansåg att i vissa situationer lönar det sig inte att delta i
diskussionen eftersom det enbart verkar egga upp människor ännu mera.
Enligt tidigare forskning har journalister med mer arbetserfarenhet lättare att hantera
näthat än sin yngre kolleger (Post & Kepplinger, 2019). Det verkar också stämma om
man ser till de journalisterna som intervjuats i denna avhandling. Intervjupersonerna
har arbetat mellan 20 och 40 år som journalister, med andra ord har de lång
arbetserfarenhet. Alla intervjupersonerna kom fram till att när de var nya i branschen
hanterade de inte näthat lika bra som de gör i dag. En av journalisterna förklarade det
som att hon med åren blivit lite ”blasé” när det kommer till näthat, hon har med andra
ord blivit så van att näthat är en del av att vara journalist att hon inte riktigt bryr sig
längre. Som journalisterna också kommenterade så har äldre journalister större risk att
bli utsatta för näthat eftersom de också oftare bevakar känsliga ämnen som upprör.
Om man ser på helheten från de fem intervjuerna som genomförts säger alltså alla
intervjupersoner att de inte blivit påverkade i stor utsträckning av näthat, men deras
handlingar säger någonting annat. De har på många sätt ändrat sitt sätt att arbeta, bland
annat genom att undvika vissa ämnen och förändra strategin i sättet att samla och dela
information. Även intervjupersonernas privatliv har påverkats och i sitt yrkesliv har
de undvikit att behandla känsliga ämnen på grund av näthat, som de antingen själva
fått eller deras kolleger mottagit. De har alltså blivit märkbart påverkade trots att de är
motvilliga att erkänna det. Om man jämför med Hillos avhandling (2017), om hur
kvinnliga finländska journalister påverkats av näthat, så säger intervjupersonerna i den
studien att de inte upplever att de blivit påverkade av näthat i sitt yrkesliv. Hillo är
ense med dem och anser i sin analys att intervjupersonerna inte skulle ha påverkats av
näthatet i sitt yrkesutövande, trots att de fått söka läkarvård och svimmat på gatan av
den emotionella stressen näthatet har orsakat. Den sammanlagda känslan när man läser
både Hillos intervjuer och mina intervjuer visar på det motsatta. Påverkan är
signifikant när man ser till helheten av Hillos intervjumaterial och mitt material
tillsammans.
Intressant är att lägga märke till är att de finlandssvenska intervjupersonerna tycks
handla och reagera olikt sina finska kolleger. Frågan uppstår om detta har att göra med
83

Amanda Lund
att Svenskfinland utgör ett så litet område med begränsad befolkning och att det i
princip är omöjligt att vara anonym i finlandssvenska samhället. En av journalisterna
som intervjuades i denna avhandling kommenterade att hon inte kan ta upp vissa
ämnen på grund av att hon bor i ett litet samhälle. En annan av de intervjuade sade sig
uppleva näthatet mera hotfullt efter att hon fått reda på vem personen var och hon
visste att hon kunde stöta på honom i samhället. En fråga som inte helt kan besvaras
med den här avhandlingen är om ett litet område eller samhälle skapar mer fruktan för
näthat. För att fullständigt få svar på detta behövs mer kvantitativ forskning. Den här
avhandlingen är ändå ense med Hillo (2017) om att näthat är ett stort problem och
avhandlingen visar att detta fenomen på inget sätt är i avtagande.

5.1.3 Vilka åtgärder man kan ta mot näthat
Journalisterna var överens om att näthat är en del av journalistyrket och de verkar ha
accepterat att näthat är en ”naturaförmån” för journalister. Men man kunde förstå att
de samtidigt är trötta på att få motstånd i sitt yrke. Journalisten som dessutom fått
motstånd från redaktionen på grund av näthat uttryckte sig med att säga att ”hon
behöver inte ha detta motstånd”. För henne känns det onödigt att motståndet ska vara
så pass kraftigt att det tar luften ur en. Det blir så pass mycket svårare att utföra sitt
arbete än vad det behöver vara.
Intervjupersonerna ansåg att det är svårt att säga vad man ska vidta för åtgärder mot
näthat. Många av dem ansåg att om man är väl påläst, gjort en bra förundersökning
och har mycket på fötterna så kan man motarbeta näthat genom kunskap. Problemet
med att alltid vara väl påläst är att det kan bli en verklig stress för journalisten. En
annan journalist påpekar att det dessutom är svårt att vara påläst i alla ämnen. I dag
finns det så mycket forskning som påvisar olika saker, det går i princip att hitta
forskning som stöder alla åsikter.
En av journalisterna anser att man bör anmäla, trots att hon inte själv anmält. De flesta
ansåg att det är bra att anmäla näthat, men steget att själv anmäla verkar vara svårt. En
av journalisterna ansåg att det är redaktionen som bör anmäla, inte journalisten som
privatperson, det skulle kanske ge mera kraft. En annan kommenterade att man borde
84

Amanda Lund
låta fler människor med tyngd i samhället uttrycka sina åsikter så att människor förstår
vad som är rätt och vad som är fel.
Journalisterna i denna studie har också tagit till flera åtgärder för att skydda sig från
näthat genom att skydda sina privatliv. Precis som Finlands journalistförbunds (2019b)
rekommendationer mot näthat lyder har en del av intervjupersonerna sett till att deras
sociala medier är privata och att det inte går att hitta varken deras hemadress eller
telefonnummer på nätet. Journalisterna har alltså behövt skydda sina identiteter så att
de inte ska vara allt för offentliga.
Åsikten att vi helt enkelt måste vänta tills en klokare generation växer upp är intressant
men kanske inte helt problemfri. Journalisten som uttryckte åsikten förklarade det
genom att konstatera att majoriteten av de som kommenterar är medelålders vita män.
Hon menar att den äldre generationen inte riktigt verkar förstå att när man
kommenterar på nätet är det riktiga människor som tar emot näthatet. Hon anser att
den yngre generationen har bättre insikt över hur nätet faktiskt fungerar, det har hon
väl rätt i men det är svårt att säga om näthatet kommer att försvinna när en yngre
generation växer upp. Förhoppningsvis så blir det bättre när en mer förstående och
utbildad generation växer upp, det måste tiden få utvisa.

85

Amanda Lund

6 Avslutning
Nu har vi kommit till det avslutande kapitlet. Här diskuterar jag de övergripande
slutsatserna och avhandlingens syfte samt ger förslag på framtida forskning inom
området.
Syftet med denna avhandling är att bidra med kunskap om vilka erfarenheter och
upplevelser kvinnliga finlandssvenska journalister har av näthat samt hur de påverkas
av och hanterar detta näthat. Kontentan är att journalisterna påverkas av näthat, ibland
mer än de själva vill erkänna. Också näthat som ens kolleger blir utsatta för kan
påverka en själv, trots att näthatet inte är riktat till dig personligen.
För att hantera näthat är det bra att ha motvikt i sitt liv, till exempel göra någonting
man blir glad av på fritiden. Att få stöd från vänner, familj, kolleger, redaktionen eller
någon annan är viktigt när man blir utsatt för näthat. Om man ofta bevakar tunga
ämnen i sitt arbete som ofta upprör många människor kan det vara bra att emellanåt
fokusera på lite mer lättsamma ämnen, för att senare orka fortsätta bevaka känsliga
ämnen som är viktiga att beröra. De flesta journalisterna var överens om att det inte
lönar sig att svara på näthat eftersom det vanligtvis inte leder någon vart. De som
skriver näthat har oftast bestämt sig för en sak och håller fast vid det. En av
journalisterna går alltid in och debatterar och svarar på frågor men även hon
konstaterar att det inte lönar sig att besvara de värsta sortens näthat. Ibland kan det
löna sig att skriva svar som man aldrig skickar iväg. Genom att skriva av sig kan man
få avreagera sig och därefter kan man gå vidare.
Det viktigaste är att journalisterna vågar fortsätta bevaka de ämnen som också är
känsliga. Ämnen som hälsa, miljö, flyktingar och jämställdhet är viktiga ämnen och
de behöver granskas även i fortsättningen. Trots försöken att skrämma upp journalister
att inte skriva om vissa ämnen så fortsätter journalisterna ändå.
Det är ofta män som näthatar. Deltagarna i denna avhandling har främst blivit utsatta
för män och överlag anser de att det främst är män som näthatar. Att svara på varför

86

Amanda Lund
det är män som står för majoriteten av näthat är svårt. Några intervjupersoner ansåg
att männen blir lättare provocerade av en kvinnlig journalists åsikt.
Att motarbeta näthat är inte lätt. Kanske behöver en yngre generation som har en
sundare syn på hur man ska använda sig av internets positiva aspekter växa upp.
Kanske människor behöver få mer kunskap om vad som är rätt och vad som är fel eller
så behöver journalisterna vara så pass pålästa att det inte går att säga emot någonting i
den journalistiska produkten. Det finns inga klara svar. Människor kommer troligen
alltid att ta sig friheten att näthata. Men trots att det känns svårt att anmäla näthat tycker
jag att det skulle vara viktigt att allt näthat skulle anmälas så att människor som
näthatar inser att det de håller på med är fel och olagligt.
Det finns inte mycket forskning, eller ingen alls, om finlandssvenska journalisters
näthat så det skulle behövas en bredare syn på hur finlandssvenska journalister
hanterar och påverkas av näthat. Att forska om skillnaden mellan manliga och
kvinnliga journalister i Svenskfinland skulle också vara intressant. Eftersom att
kvinnor verkar blir mer utsatta och mottar grövre näthat än sina manliga kolleger,
skulle det vara intressant att se hur det ser ut i Svenskfinland. Det skulle också vara
intressant att försöka ta med unga journalister från Svenskfinland och jämföra hur de
hanterar näthat jämfört med sina äldre kolleger. Jag ville få med mera unga i denna
forskning med det visade sig vara svårt att få unga journalister att ställa upp. Det kan
hända att de skulle vara mer villiga att svara på en enkät om näthat framför att bli
intervjuad. En intervju blir lätt personlig och det kan vara obekvämt att som journalist
sitta på andra sidan och berätta om någonting som är känsligt i deras liv.

87

Amanda Lund

Litteraturförteckning
Amnesty international. (2019). A large scale crowdsourced analysis of abuse against
women journalists and politicians on Twitter. Hämtad 2020-07-01 från
https://arxiv.org/abs/1902.03093.
Amnesty international. (2017). Ny undersökning visar hur kvinnor världen över
drabbas
av
näthat.
Hämtad
2020-01-20
från
https://globalportalen.org/artiklar/nyhet/undersokning-visar-hur-kvinnorvarlden-over-drabbas-av-nathat
Antonijevic, Z. (2016). New Challenges to Freedom of Expression: Countering Online
Abuse of Female Journalists, Office of the Representative on Freedom of the
Media Organization for Security and Co-operation in Europe (OSCE), Wien.
Hämtad från https://www.osce.org/fom/220411?download=true.
Barton, A. & Storm, H. (2014). Violence and Harassment Against Women in The News
Media, International Women's Media Foundation (IWMF), Washington DC.
Hämtad från https://www.iwmf.org/wp-content/uploads/2018/06/Violence-andHarassment-against-Women-in-the-News-Media.pdf.
Beckman, L. (2016). Självcensur, yttrandejämlikhet och yttrandefrihet.
(Konstnärsnämndens skriftserie: 2016:2). Stockholm: Konstnärsnämnden.
Bell,

J. (2009). Introduktion
Studentlitteratur.

till

forskningsmetodik

(upplaga

4).

Lund:

Chen, M. G., Pain, P., Chen, Y. V., Mekelburg, M., Springer, N., Troger, F. (2018).
”You really have to have a thick skin”: A cross-cultural perspective on how
online harassment influences female journalists. Journalism. DOI:
10.1177/1464884918768500.
Cook, P & Heilmann, C. (2013). Two types of Self-Censorship; Public and Private.
Political Studies, 61(1), 178–196. doi:10.1111/j.1467-9248.2012.00957.x
Dalen, M. (2015). Intervju som metod (uppaga 2). Stockholm: Gleerups utbildning.
Djerf-Pierre, M (2012). Sociala medier (K8 s. 55–59). Svenska journalister 1989–
2011. Göteborg: Institutionen för journalisti, medier och kommunikation (JMG),
Göteborgs
universitet.
Hämtad
från
https://www.jmg.gu.se/digitalAssets/1374/1374612_svenskajournalister_hela_boken.pdf.
ElSherief, M., Kulkarni, V., Nguyen, D., Yang Wang, W., & Belding, E. (2018). Hate
Lingo: A Target-Based Linguistic Analysis of Hate Speech in Social Media.
Hämtad
från
https://www.aaai.org/ocs/index.php/ICWSM/ICWSM18/paper/view/17910/169
95.

88

Amanda Lund
Esaiasson, P., Gilljam, M., Oscarsson, H., & Wängnerud, L. (2012). Metodpraktikan:
Konsten att studera samhälle, individ och marknad (upplaga 4:1). Stockholm:
Norstedts Juridik.
Europakonventionen. (2019). Europiska konventionen om skydd för de mänskliga
rättigheterna.
(Artikel
10).
Hämtad
från
https://www.echr.coe.int/Documents/Convention_SWE.pdf.
Ferrier, M. (2018). Attacks and Harrassment – The impact on female journalists and
their reporting. International Women´s media foundation and Trollbusters.
https://www.iwmf.org/wp-content/uploads/2018/09/Attacks-andHarassment.pdf
Finlands Journalistförbund. (2018). Attityden mot pressfriheten har ändrats, säger
Hanne Aho. Hämtad 2020-11-3 från https://journalistiliitto.fi/sv/attityden-motpressfriheten-har-andrats-sager-hanne-aho/.
Finlands Journalistförbund. (2019a). Finland steg i pressfrihetsindexet, domarna mot
hatretorik
förbättrade
placeringen.
Hämtad
2019-10-9
från
https://journalistiliitto.fi/sv/finland-steg-i-pressfrihetsindexet-domarna-mothatretorik-forbattrade-placeringen/.
Finlands Journalistförbund. (2019b). Hate campaigns advice kit for journalists – What
you should do. Hämtad 2019-19-09 från https://journalistiliitto.fi/en/hatecampaigns-advice-kit-for-journalists-what-you-should-do/.
Finlands Journalistförbund. (2020). Journalistreglerna. Hämtad 2020-18-6 från
https://journalistiliitto.fi/sv/etikochjuridik/journalistreglerna/.
Fox, J och Tang, WY. (2017). Women´s experiences with general and sexual
harassment in online video games; rumination, organizational responsiveness,
withdrawal, and coping strategies. New media & Society, 19(8): 1290–1307.
Gardiner, B., Mansfield, M., Anderson, I., Holder, J., Louter, D. & Ulmanu, M. (2016)
The dark side of Guardian comments (The Guardian). Hämtad från the
Guardians
webbplats
https://www.theguardian.com/technology/2016/apr/12/the-dark-side-ofguardian-comments.
Gyllenberg, M. (2019, 7 juni). Hjärnforskare: Sociala medier gör hjärnan ledsen.
Svenska
YLE.
Hämtad
från
https://svenska.yle.fi/artikel/2018/03/12/hjarnforskare-sociala-medier-gorhjarnan-ledsen.
Hedman, U. (2019). #InFlux – Journalists´ adaption of social media and journalists´
social roles. (Doktorsavhandling, Göteborgs universitet, Göteborg.) Hämtad
från https://gupea.ub.gu.se/handle/2077/60368.
Hillo, C. W. (2017). ”Det är en sådan där hydra”: En kvalitativ intervjustudie om
kvinnliga journalisters upplevelser av näthat. (Master´s thesis, Helsingfors

89

Amanda Lund
universitet,
Helsingfors).
https://helda.helsinki.fi/handle/10138/229564.

Hämtad

från

Hiltunen, I & Suuronen, A (2019) Kysely häirinnästä ja painostuksesta ohjelmatyötä
tekeville yleläisille- rapportti Yleisradion vaikuttamis- ja painostuskyselun
tuloksista.
Hämtad
2020-01-20
https://drive.google.com/file/d/1AyZRG_X9R5CeHUP0LpI66GiDo0C9pOU/view.
Hindsberg, M. (2016, 5.6). Kvinnliga journalister och artiklar om invandring drar åt
sig
fula
kommentarer,
Svenska
Yle.
Hämtad
från
https://svenska.yle.fi/artikel/2016/06/05/kvinnliga-journalister-och-artiklar-ominvandring-drar-sig-fula-kommentarer.
Hirsjärvi, S & Hurme, H. (2000). Tutkimushaastattelu: Teemahaastattelun teoria ja
käytäntö. Helsingfors: Helsinki University Press.
Horton
J.
(2011).
Self-Censorship.
Res
https://doi.org/10.1007/s11158-011-9145-3

Publica,

17,

91–106.

Hufvudstadsbladet. (2020). Förföljd journalist begärde besöksförbud – får inget.
Hämtad 2020-11-3 från https://www.hbl.fi/artikel/forfoljd-journalist-begardebesoksforbud-far-inget/.
Internet Health Report. (2019). Women journalists feel the brunt of online harassment.
https://internethealthreport.org/2019/women-journalists-feel-the-brunt-ofonline-harassment/
Kaakinen, M. (2018). Disconnected Online - A social psychological examination of
online hate. (Doktorsavhandling, The faculty Council of Social Sciences of the
University
of
Tampere).
Hämtad
från
https://trepo.tuni.fi/bitstream/handle/10024/103681/978-952-03-07677.pdf?sequence=1&isAllowed=y.
Kurvinen, H. (2015). Reporting on How Feminism and Immigration Triggers Hate
Speech in Finland, Nordicom–Information, 37(3–4), 38–42.
Kuula, A. (2011). Tutkimusetiikka – aineistojen hankinta, käyttö ja säilytys.
Tammerfors: Vastapaino.
Kvale, S. (2002). Interview. En introduktion til det kvalitative forskningsinterview.
Köpenhamn: Hans Reitzels Forlag.
Landsverk Hagen, A & Drange, I. (2015). Yttringsskader, sårbarhet og sosial
”skamming”: Journalisters erfaringer med hatytringer i norsk offentlighet,
Sosiologi i dag, 45(4), 90–114.
Lindholm, O. (2018, 16 januari). Den fjärde statsmakten. Åbo Underrättelser [ÅU].
Hämtad från https://news.abounderrattelser.fi.

90

Amanda Lund
Lischka, Juliane A. (2019). A Badge of Honor? How The New York Times Discredits
President Trump’s Fake News Accusations. Journalism Studies, 20(2), 287–304
Advance Online Publication. doi:10.1080/1461670X. 2017.1375385.
Löfgren Nilsson, M & Örnebring, H. (2016). Journalism under Threat. Journalism
Practice, 10(7), 880–890. doi:10.1080/17512786.2016.1164614.
Löfgren Nilsson, M. (2017). Journalisternas trygghetsundersökning: Journalisters
utsatthet
under
2016.
Hämtad
från:
https://jmg.gu.se/digitalAssets/1657/1657752_nr-75-journalisternastrygghetsunders--kning-hela-rapporten.pdf.
Marttinen, M. (2016, 19 mars). ”Hakkaan sinut paskaksi”. YLE. Hämtad 2020-25-01
från https://www.journalisti.fi/artikkelit/2016/4/hakkaan-sinut-paskaksi/.
Mediespråk. (2020). Hatpropaganda, inte hatprat. Hämtad 2020-21-02 från
https://www.mediesprak.fi/hatpropaganda-inte-hatprat.
Mijatović, D. (2016). New Challenges to Freedom of Expression: Countering Online
Abuse of Female Journalists, Office of the Representative on Freedom of the
Media Organization for Security and Co-operation in Europe (OSCE), Wien.
Opinionsnämnden för massmedier. (2020a). Vad är ONM? Hämtad 2020-11-03 från
https://www.jsn.fi/sv/.
Opinionsnämnden för massmedier. (2020b). Journalistreglerna. Hämtad 2020-28-08
från jsn.fi/sv/journalistreglerna/.
Petersson, O., Brink Lund A., Smith E., Weibull L. (2007). Demokratirådets rapport
2007: Medierna och yttrandefriheten. Hämtad från https://www.sns.se/wpcontent/uploads/2016/09/dr_2007_rapport.pdf.
Post, S och Kepplinger H. M. (2019). Coping with Audience Hostility. How
Journalists’ Experiences of Audience Hostility Influence Their Editorial
Decisions.
Journalism
Studies,
20(16),
2422–2442.
https://doi.org/10.1080/1461670X.2019.1599725.
Pöyhtäri, R., Haara, P., och Raittila., P. (2013). Vihapuhe sananvapautta
kaventamassa. Tampere University Press. Hämtad 2020-24-01 från
https://trepo.tuni.fi/handle/10024/103170.
Reporters Without Borders. (2018). Online harassment of journalists: the trolls attack.
Hämtad
från:
https://rsf.org/sites/default/files/rsf_report_on_online_harassment.pdf.
Reporters Without Borders. (2019). 2019 World press freedom index. Hämtad 201908-30 från https://rsf.org/en/ranking/.
Reportrar utan gränser. (2019). Pressfrihetsindex 2019: Nytt klimat av rädsla ökar
journalisters
självcensur.
Hämtad
2020-23-01
från
https://www.reportrarutangranser.se/pressfrihetsindex-2019-nytt-klimat-av91

Amanda Lund
radsla-okar-journalisters-sjalvcensur/.
Stahel, L & Schoen, C. (2019). Female journalists under attack? Explaining gender
differences in reactions to audiences´ attacks. New Media & Society. doi:
10.177/14614481985333.
Statistikcentralen. (2018). Befolkningens användning av informations- och
kommunikationsteknik.
Hämtad
2019-9-20
från
https://www.stat.fi/til/sutivi/index_sv.html.
Svenskarna och internet, Internetstiftelsen. (2018). Valspecial 2018, En del av
undersökningen: Svenskarna och internet. (7. Självcensur). Hämtad från:
https://val2018.svenskarnaochinternet.se/sjalvcencur/.
Svenska akademins ordböcker. (2019). Självcensur. Hämtad 2019-9-24 från
https://svenska.se/tre/?sok=självcensur&pz=2.
Sveriges Radio. (2016). Var tredje journalist har hotats eller trakasserats under det
senaste
året.
Hämtat
2019-09-17
från
https://sverigesradio.se/sida/artikel.aspx?programid=3938&artikel=6457889.
Trost, J. (2010). Kvalitativa intervjuer (upplaga 4). Lund: Studentlitteratur.
TU, Medier i Sverige. (2016). Hot, våld och trakasserier mot medier. Hämtad från
https://tu.se/wp-content/uploads/2016/06/Hot_presentation_2016.pdf.
TV3.

(2019).
Trolljägarna.
Hämtad
2019-09-26
https://www.viafree.se/program/reality/trolljagarna/sasong-3.

från

UNESCO. (2014). Media and Gender: A scholarly Agenda for the Global Alliance on
Media and Gender. France: United Nations Educational, Scientific and Cultural
Organization.
Uppslagsverket.
(2019).
Yttrandefrihet.
Hämtad
2019-09-30
https://www.ne.se/uppslagsverk/encyklopedi/lång/yttrandefrihet.

från

Utgivarna. (2017). Otillåten påverkan: Hot och trakasserier mot journalister &
mediehus
2017.
Hämtad
från
https://utgivarna.se/wpcontent/uploads/2017/12/Rapport-hot-och-trakasserier-okt-2017.pdf.
YLE. (2019, 18 december). Hatretoriken mot YLE:s journalister har ökat. YLE.
Hämtad 2020-21-01 från https://svenska.yle.fi/artikel/2019/12/18/hatretorikenmot-yles-journalister-har-okat.
Ziegele, M., Springer, N., Jost, P., Wright, S. (2017). Online users comments across
news and other content formats: Multidisciplinary perspectives, new directions.
Studies in Communication and Media, 6(4):315–332. doi: 10.5771/2192-40072017-4-315.

92

Amanda Lund

Bilaga
Bilaga 1. Intervjuguide
Redogörelse för den aktuella studien
Inledningsfrågor
1. I hur många år har du arbetat som journalist?
a. Vad är din ålder?
2. Berätta om dina arbetsuppgifter
a. Hur länge har du arbetat som xx?
3. Har du ansvar över ett specifikt område eller ämne?
4. Hur bedömer du din yrkesmässiga aktivitet på sociala medier?
a. Hur mycket följer du med vad som sägs på sociala medier om dina
journalistiska produkter?
Tema 1 – Journalistens erfarenheter av näthat
5. Redogör för någon verklig händelse då du fått ta emot näthat i ditt arbete
a. Beskriv vad som hände
b. Hur aggressivt upplevde du näthatet?
6. Hur tog näthatet sig i uttryck?
a. Från vilken plattform är det vanligt att nähatet kommer?
7. Om du har andra erfarenheter av näthat, berätta
8. Finns det ämnen som du vet kommer mötas av näthat?
a. Vilka ämnen?
9. Har näthatet kommit anonymt eller har du varit medveten om personens
identitet?
a. Vet du om det främst har varit manliga eller kvinnliga som
kommenterat?
Tema 2 – Hur journalisten påverkats av näthat
10. Hur har näthatet påverkat dig?

11.Hur har du känslomässigt reagerat på näthat som du mött?

93

Amanda Lund
12. Har du lagt märke till om näthatet har påverkat dig i ditt arbete på något vis?
a. Hur, i sådana fall?
13. Vilka sorters näthat har påverkat dig mest?
14. Det kan också finnas näthat som är riktat mot dig som du inte är medveten om,
hur påverkar det dig?
15. Hur upplever du att näthat har påverkat dig i ditt privatliv?
16. Hur har ditt psykiska mående påverkats av näthat?
Tema 3 – Hur journalisten hanterat näthat
17. Hur har du hanterat situationen när näthat uppstått?
a. Ignorerar du?
b. Vad svarar du om du svarar?
18. Vad har du för känslor när näthat förekommer?
19. Hur har redaktionen reagerat när näthat förekommit?
a. Vilka riktlinjer har din redaktion för hur man ska gå tillväga angående
näthat?
b. Vilka är riktlinjerna gällande filtrering av kommentarer till nyheter?
20. Hur tycker du att man personligen och redaktionellt ska motverka näthat?
Avslutande frågor
21. Har du någonting att tillägga?

94

