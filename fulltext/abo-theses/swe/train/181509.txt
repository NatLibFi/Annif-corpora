Temperaturfilten – ett tecken på klimatångest
eller en orsak att slöjda?

Erika Kraemer

Magisteravhandling i slöjdpedagogik
Fakulteten för pedagogik och välfärdsstudier
Åbo Akademi
Vasa, 2021

Författare

Årtal

Erika Kraemer

2021

Arbetes titel
Temperaturfilten – ett tecken på klimatångest eller en orsak att slöjda?
Opublicerad avhandling för magisterexamen i…

Sidantal (109)

Slöjdpedagogik
Referat
Studiens syfte är att undersöka vuxna fritidsslöjdares orsaker till att tillverka en temperaturfilt eller
annan liknande produkt i mjuka material där statistiska data synliggörs med hjälp av olika färger
eller mönster. Undersökningen strävar även till att besvara hur temperaturfilten som slöjdprojekt
anknyter till klimatförändringen. Temperaturfiltens ursprungliga uppgift var att göra slöjdaren
medveten om tidens gång, årstidernas skiftning samt förändringar i temperaturen och klimatet på
längre sikt, men trots att klimatet förändras snabbare än någonsin verkar slöjdarna inte tillverka
temperaturfiltar

på

grund

av

klimatångest.

I

avhandlingens

teoriavsnitt

behandlas

klimatförändringens effekt på mänskligheten samt människors känslor och förhållningssätt till
klimatförändringen. Vidare diskuteras slöjdandets inverkan på människans välmående och budskap
i slöjdprodukter. Utgående från syftet har följande forskningsfrågor utarbetats:
1. Vilka orsaker finns att tillverka en temperaturfilt?
2. Vilka budskap finns i temperaturfiltarna?
3. Vilka känslor väcker det hos slöjdaren att tillverka en temperaturfilt?
4. Vilket samband finns mellan klimatmedvetenhet och tillverkningen av en temperaturfilt?
Undersökningen är kvalitativ med kvantitativa inslag. Som metod användes en elektronisk enkät,
bestående av envals-, flervals- och öppna frågor. I varje fråga kunde respondenterna även skriva in
ett eget svar. Enkätens öppna svar bearbetades med hjälp av innehållsanalys. Undersökningen
utfördes i en svenskspråkig Facebookgrupp för tillverkning av temperaturfiltar, som vid
undersökningens utförande hade ca 800 medlemmar. Enkäten besvarades inom åtta dygn av
sammanlagt 58 personer. Alla informanterna är kvinnor och alla utom en person bor i Sverige. 9 av
informanterna var i åldern 18–35 år, 30 i åldern 36–55 år och 19 i åldern 56–75 år. 84% av
informanterna tillverkade en filt och 72% använde virkning som slöjdteknik. De två populäraste
orsakerna att tillverka en temperaturfilt var att informanterna var intresserade av hur temperaturens
växling kan avbildas i en slöjdprodukt och att temperaturfilten som fenomen var något nytt som de
ville testa på. Data som oftast användes i produkterna är temperaturen vid ett visst klockslag samt
personliga viktiga dagar, såsom födelsedagar. Nästan alla använder data från ett helt kalenderår.

Informanterna känner mest positiva känslor som glädje, lugn och belåtenhet då de arbetar på sina
produkter. Känslorna förknippas mest med själva slöjdandet, produktens utseende och
temperaturens inverkan på färgerna. De flesta respondenterna känner oro, rädsla och andra
negativa känslor inför klimatförändringen, men de flesta verkar inte ha kopplat ihop de negativa
klimatrelaterade känslorna med temperaturfilten.
Sökord / indexord
slöjd, klimatförändringar, klimatångest, välmående, budskap, käsityö, ilmastonmuutos,
ilmastoahdistus, hyvinvointi, merkitys, sloyd, climate change, climate anxiety, well-being,
message

Innehåll
1. Introduktion......................................................................................................................................1
1.1 Inledning....................................................................................................................................1
1.2 Problemområde..........................................................................................................................2
1.3 Syfte och forskningsfrågor.........................................................................................................3
1.4 Tidigare forskning......................................................................................................................3
1.5 Avhandlingens upplägg..............................................................................................................4
2. Klimatförändringen..........................................................................................................................6
2.1 Klimatkonventionen...................................................................................................................6
2.1.1 Kyotoprotokollet................................................................................................................6
2.1.2 Parisavtalet.........................................................................................................................7
2.2 Den sjätte IPCC-rapporten.........................................................................................................8
2.2.1 Specialrapport om 1,5 graders uppvärmning.....................................................................8
2.2.2 Specialrapport om klimatförändringar och marken...........................................................9
2.2.3 Specialrapport om havet och kryosfären i ett förändrat klimat........................................11
3. Känslor och förhållningssätt i relation till klimatförändringen......................................................13
3.1 Aktiverande känslor.................................................................................................................13
3.2 Passiverande känslor och förhållningssätt...............................................................................14
3.3 Hantering av passiverande känslor..........................................................................................16
4. Slöjd och välmående.......................................................................................................................18
4.1 Fysiskt välbefinnande..............................................................................................................18
4.2 Psykiskt välbefinnande............................................................................................................19
4.3 Socialt välbefinnande...............................................................................................................22
5. Slöjdprodukter med budskap..........................................................................................................24
5.1 Tolkning av omvärlden............................................................................................................24
5.2 Budskap i somliga finländska stickade produkter...................................................................26
5.3 Färgsättning i temperaturfilten.................................................................................................27
5.4 Visualisering av klimatförändringar, temperatur och väder.....................................................30
6. Metod..............................................................................................................................................32
6.1 Precisering av syfte och forskningsfrågor...............................................................................32
6.2 Val av datainsamlingsmetod....................................................................................................33
6.3 Uppgörande av enkät...............................................................................................................34

6.4 Val av informanter....................................................................................................................36
6.5 Genomförande av undersökningen..........................................................................................37
6.6 Analys av datainsamling..........................................................................................................38
7. Resultatredovisning........................................................................................................................40
7.1 Presentation av informanter.....................................................................................................40
7.2 Orsaker att tillverka en temperaturfilt......................................................................................47
7.3 Budskap i temperaturfiltar.......................................................................................................50
7.4 Känslor vid tillverkningen av en temperaturfilt.......................................................................59
7.5 Samband mellan klimatmedvetenhet och tillverkningen av en temperaturfilt........................68
8. Diskussion......................................................................................................................................73
8.1 Resultatdiskussion...................................................................................................................73
8.2 Metoddiskussion......................................................................................................................77
8.2.1 Validitet, reliabilitet och etik............................................................................................79
8.3 Avslutande diskussion och förslag till fortsatt forskning.........................................................81
Referenser...........................................................................................................................................88
Bilagor................................................................................................................................................94

Tabeller
Tabell 1: Exempel på färg- och temperaturskala enligt ljusets spektrum..........................................28
Tabell 2: Sammankopplingen mellan enkätfrågorna och forskningsfrågorna...................................36

Figurer
Figur 1. Skribentens temperaturfilt......................................................................................................2
Figur 2. Informanternas åldersfördelning..........................................................................................41
Figur 3. Informanternas produktval...................................................................................................42
Figur 4. Informanternas produktval enligt ålder................................................................................43
Figur 5. Informanternas val av slöjdteknik........................................................................................44
Figur 6. Informanternas val av slöjdteknik enligt ålder.....................................................................45
Figur 7. Informanternas orsaker att tillverka en temperaturfilt.........................................................48
Figur 8. Informanternas orsaker att tillverka en temperaturfilt enligt ålder......................................50
Figur 9. Data i informanternas temperaturfiltar.................................................................................51
Figur 10. Data i informanternas temperaturfiltar enligt ålder............................................................53
Figur 11. Informanternas val av färgsättning i sin produkt................................................................55
Figur 12. Informanternas val av färgsättning i sin produkt enligt ålder............................................56
Figur 13. Informanternas känslor vid tillverkningen av en temperaturfilt........................................60
Figur 14. Informanternas känslor vid tillverkningen av en temperaturfilt enligt ålder.....................62
Figur 15. Värdering av känslorna (positiv, neutral och negativ).......................................................64
Figur 16. Sammanhang i slöjdandet där informanterna har upplevt känslor.....................................65
Figur 17. Sammanhang i slöjdandet där informanterna har upplevt känslor enligt ålder..................67
Figur 18. Informanternas tankar gällande klimatförändringen..........................................................70
Figur 19. Informanternas tankar gällande klimatförändringen enligt ålder.......................................72
Figur 20. Detalj av stickad temperaturfilt..........................................................................................83
Figur 21. Sicksack-stickad temperaturfilt..........................................................................................84
Figur 22. Temperaturfilt av mormorsrutor.........................................................................................85
Figur 23. Detalj av virkad temperaturfilt...........................................................................................86
Figur 24. Detalj av temperaturfilt med hålmönster...........................................................................87

Bilagor
Bilaga 1: Missiv till administratörer..................................................................................................94
Bilaga 2: Missiv till Facebook-inlägg................................................................................................95
Bilaga 3: Webbenkät..........................................................................................................................96

1

1. Introduktion

1.1 Inledning
Så länge jag minns har jag varit intresserad av olika slags koder, kartor och symboler och
även slöjd, men jag har sällan kommit att tänka på att kombinera dessa två intressen. Tidigt på
våren 2020 upptäckte jag temperaturfilten via bloggen Nörttitytöt (Kaipainen, 2018) samt
nätsidan My Modern Met (Stewart, 2020) och blev genast inspirerad av möjligheten att kunna
omvandla abstrakt statistik till färger, mönster och konkreta produkter. En temperaturfilt är en
filt som exempelvis kan stickas, virkas eller sys i lappteknik. Oftast görs ett varv per dag
under ett års tid och färgsättningen för varje dag bestäms av dygnets temperatur tillsammans
med en självvald färgskala, så att en eller några temperaturgrader motsvaras av en viss färg i
färgskalan. Således tar det ett helt år att tillverka en temperaturfilt ifall man använder sig av
det pågående årets data.
Innan jag valde ämnet för min avhandling hade jag redan börjat virka min egen
temperaturfilt, som jag kort vill presentera (se Figur 1). Jag valde att använda data från två
olika orter i samma produkt, trots att det gör att temperaturen då inte kan jämföras mellan de
olika åren. På vänstra sidan använder jag dygnets medeltemperatur från Åbo år 1990, min
födelsestad året då jag föddes. På högra sidan använder jag dygnets medeltemperatur från
Vasa år 2020, min nuvarande hemstad året då jag fyllde 30 år. Januari månad börjar längst ner
på bilden och december månad slutar högst upp. Jag har använt temperaturdatat som finns på
Meteorologiska institutets hemsida. I mitten går färgbytet i sicksack, för att göra garnbytet lite
hållbarare. Sicksackmönstret kan också användas för att räkna ut veckorna, eftersom varje rak
sida är sju rader lång. Jag valde att inte markera månadsskiften, utan jag ville fokusera på
temperaturen utan annat störande data. Garnet är tunt sockgarn från Adlibris. Det valdes på
grund av att det var relativt billigt, fanns i många olika färger och gick att beställa hem på
posten. Min färgskala har 10 färger, men den allra varmaste färgen, mörkröd, kom inte till
användning. Den kallaste färgen är violett och skalan går därifrån via blått, grönt, gult och
orange till rött. Ur filten kan avläsas att det var kallare i Åbo än i Vasa och det fanns fler heta
dagar 2020 än 1990, men samtidigt började började det varma vädret flera veckor senare i
Vasa än i Åbo. Överlag var den varmaste tiden på året skjuten längre fram på året i Vasa och

2
det var varmt långt in på hösten.
Figur 1
Skribentens temperaturfilt

Ilkka, J. (2021). Skribentens temperaturfilt [Fotografi].

1.2 Problemområde
Allteftersom det nya coronaviruset Covid-19 (Institutet för hälsa och välfärd, 2020) blev mer
och mer utspritt, påverkade det även många handarbetares slöjdprojekt och åstadkom till
exempel nya färger i temperaturfiltarna i och med beredskapslagen (Statsrådet, 2020a),
begränsningarna i rörelsefriheten samt karantän och isolering av enskilda individer. Tidigare
hade jag nästan enbart sett temperaturfiltens och liknande produkters potential i samband med
klimatförändringen, men nu gick det upp för mig att gränslösa mängder data kan överföras till
slöjdprodukter på samma sätt. Samtidigt började jag tänka på vilka betydelser som finns i
exempelvis olika mönsterstickade plagg och broderier. Utomstående åskådare kanske bara ser

3
vackra färger, figurer och ytmönster i en produkt, men de kan ha väldigt speciella och
personliga budskap som endast skaparen känner till, samt eventuellt andra som kan avläsa
kodningen. Då vi går tillbaka till temperaturfilten, som var den upprätthållande makten i
skapandet av forskningens syfte, känns det också viktigt att se på klimatförändringen som
fenomen samt känslor i anslutning till klimat- och miljöproblem. Jag vill också se speciellt på
slöjdande som hjälpmedel för att bearbeta stressen och ångesten i samband med exempelvis
klimatförändringen, coronakrisen och andra stora svårigheter i människors liv. Jag är
intresserad av hur arbete med händerna inverkar på slöjdarnas välmående, speciellt i hårda
tider som dessa.
För att avgränsa undersökningsområdet kommer jag att fokusera undersökningen på
vuxna slöjdare som tillverkar en temperaturfilt eller annan liknande produkt på sin fritid. Jag
kommer att använda både begreppet ”temperaturfilt” och ”produkt” om temperaturfiltar och
också andra produkter som tillverkas enligt samma logik.

1.3 Syfte och forskningsfrågor
Studiens övergripande syfte är att undersöka vuxna fritidsslöjdares tillverkning av
temperaturfiltar och liknande produkter, samt hur detta slöjdfenomen hänger ihop med
klimatförändringen. Utifrån det övergripande syftet har följande forskningsfrågor utformats:
1. Vilka olika orsaker finns att tillverka en temperaturfilt?
2. Vilka olika budskap finns i temperaturfiltarna?
3. Vilka känslor väcker det hos slöjdaren att tillverka en temperaturfilt?
4. Vilket samband finns mellan klimatmedvetenhet och tillverkningen av en
temperaturfilt?

1.4 Tidigare forskning
Efter att ha gjort sökningar med olika sökord i publikationsarkivtjänsten Doria och ha sett
igenom artiklarna i forskningstidskrifterna Techne och FORMakademisk har jag kommit till

4
slutsatsen att det inte verkar finnas tidigare forskning inom mitt specifika ämne. Däremot
finns det relativt mycket forskning inom de olika delområdena som mitt ämne består av, till
exempel slöjd, välmående och klimatförändringen.
Genom sökverktyget Google Scholar hittade jag inga artiklar med sökorden
”temperaturfilt”, ”klimatfilt”, ”lämpötilapeitto” eller ”ilmastopeitto”. Sökningen med
”temperature blanket” som sökord gav däremot 17900 artiklar som är publicerade mellan
2010 och 2021, men de handlar exempelvis om biokemi, fysik, teknik och medicin. De tio
första sidorna innehöll inget som skulle vara till nytta i min avhandling. Sökorden
”temperature afghan” och ”climate blanket” ger också tusentals artiklar, men de handlar inte
heller om textilslöjd. ”Climate change sloyd” gav bara 199 resultat, men bland dem fanns
åtminstone en god källa om hur klimatångest kan bearbetas med barn och unga. Det finns
även flera studier om slöjd och hållbar utveckling, till exempel artikeln av Ahlskog-Björkman
m.fl. (2020) om nordiska slöjdpedagogers syn på hållbar utveckling i slöjdundervisningen.
Det finns även enstaka studier i klimatångest, främst gjorda av ekoteologen och
docenten Panu Pihkala, samt en magisteravhandling i psykologi av Sangervo (2020) som
Pihkala har handlett. Ogunbode m.fl. (2021) har publicerat en internationell studie som
behandlar hur negativa klimatrelaterade känslor påverkar människors sömn och mentala hälsa
i både västerländska och icke-västerländska länder. Stanley m.fl. (2021) har undersökt i
Australien hur vissa negativa klimatrelaterade känslor inverkar på människors mentala hälsa
och förmåga att göra positiva klimathandlingar både individuellt och kollektivt.
Det finns mer forskning inom klimatförändringen än som går att räkna upp, främst
IPCC:s specialrapporter från och med 2018. Ur ett mer finländskt perspektiv finns exempelvis
Jaakkolas, Näkkäläjärvis och Juntunens (2020) projekt om hur samerna kan anpassa sig till
klimatförändringen. Inom budskap i slöjdprodukter finns exempelvis Ahlskog-Björkmans
(2007) doktorsavhandling som behandlar textilt skapande, kommunikation och mediering och
Kouhias (2016) doktorsavhandling som behandlar olika sorts fritidsslöjd och slöjd som
gemenskaplig sysselsättning. Exempelvis Pöllänen (2008, 2015, 2017) har skrivit ett stort
antal artiklar om slöjd och välmående.

5

1.5 Avhandlingens upplägg
I avhandlingens första kapitel beskrivs ämnesområdets bakgrund och problemdiskussion,
forskningens syfte och forskningsfrågor, tidigare forskning inom området samt avhandlingens
upplägg. I det andra kapitlet redogörs för klimatförändringen genom olika styrdokument samt
dess inverkan på mänskligheten. I det tredje kapitlet behandlas känslor i förhållande till
klimatförändringen, hur de kan påverka människan samt olika sätt att bearbeta de svåra
känslorna. I det fjärde kapitlet diskuteras slöjdens inverkan på mänskligt välmående genom
fysiska, psykiska och sociala aspekter. Det femte kapitlet behandlar hur tecken och budskap i
omvärlden kan tolkas, olika sorts budskap i slöjdprodukter och visualisering av
temperaturdata. I det sjätte kapitlet preciseras forskningens syfte och forskningsfrågor,
beskrivs valet av undersökningsmetod samt genomförandet av undersökningen. I kapitlet
analyseras även datainsamlingen. Det sjunde kapitlet består av resultatredovisningen, där
undersökningens resultat presenteras. I och med det åttonde kapitlet fullbordas avhandlingen
med diskussion om forskningens resultat och metod, undersökningens etiska aspekter,
tillförlitlighet och trovärdighet, samt med förslag till fortsatt forskning på området. Allra sist
presenteras

olika

sorts

temperaturfiltar

i

bildform

med

korta

beskrivningar.

6

2. Klimatförändringen

I detta kapitel behandlas klimatförändringen som fenomen genom olika nationella och
internationella styrdokument. Både hur klimatförändringen redan har påverkat världen och
hur verkningarna kommer att eskalera i framtiden. Klimatförändringen är relevant för denna
forskning eftersom temperaturfilten grundar sig på konkretisering av temperaturen och
förändringar i klimat, därmed även klimatförändringen.

2.1 Klimatkonventionen
Klimatkonventionen, det vill säga Förenta Nationernas ramkonvention om klimatförändringar,
på engelska United Nations Framework Convention on Climate Change (UNFCCC), är en
global stomme för insatser för att minimera klimatförändringar. Avtalet godkändes av 195
parter, som består av 194 självständiga stater samt Europeiska Unionen. Konventionen
undertecknades vid FN:s konferens om miljö och utveckling i Rio 1992 och trädde i kraft två
år senare, alltså 1994. Klimatkonventionen grundades eftersom hotet om klimatförändringar
är en av de allvarligaste miljöfrågor som mänskligheten hittills har mött. 1900-talets
temperaturökning på jorden kan rimligen förklaras genom ökad användning av kol, olja och
naturgas och därmed ökade utsläpp av koldioxid. Alla länder bidrar mer eller mindre till
problemet och kommer att påverkas på något sätt av klimatförändringen, men olika delar av
världen kommer att utsättas för olika sorts förändringar. Internationellt samarbete behövs för
att utsläppen av växthusgaser ska kunna stabiliseras på en nivå som inte stör klimatsystemet
på ett farligt sätt. (Naturvårdsverket, u.å.a.)

2.1.1 Kyotoprotokollet
Kyotoprotokollet är det första juridiskt bindande avtalet som har lett till internationella
minskningar av växthusgasutsläpp. Protokollet undertecknades 1997 vid konventionsparternas
tredje officiella konferens i Kyoto. Finland tillsammans med EU ratifierade protokollet i maj
2002 och det trädde i kraft i februari 2005. I protokollets åtaganden om utsläppsminskning tas

7
även kolsänkornas, det vill säga exempelvis skogens och markens, inverkan i beaktande. Den
första åtagandeperioden var mellan 2008 och 2012 och då var Finlands mål att inte låta
utsläppen för växthusgaser överskrida 1990 års nivå, vilket uppnåddes. Under konferensen i
Doha 2012 togs beslut om den andra åtagandeperioden för åren 2013–2020. Den andra
åtagandeperioden har inte ännu trätt i kraft internationellt på grund av att tillräckligt många
länder inte har godkänt den så kallade Dohaändringen, men det har inte så stor betydelse i
praktiken eftersom Parisavtalet har trätt i kraft och styr den internationella klimatpolitiken.
Länderna som anslutit sig till Kyotoprotokollet har skapat nationella klimatprogram för att
hålla sig till sina förpliktelser enligt protokollet. Förutom att en betydande del av
utsläppsminskningarna ska ske genom ländernas nationella insatser, kan en mindre del skötas
genom olika flexibla mekanismer, som utsläppshandel. Användningen av mekanismerna
avgränsas

under

Kyotoprotokollets

andra

åtagandeperiod

och

skyldigheten

för

utsläppsminskning höjs till 20% av 1990 års nivå. De anslutna länderna ska rapportera sina
utsläppsuppgifter varje år till sekretariatet för FN:s klimatkonvention. (Miljöministeriet,
u.å.b.; Statistikcentralen, u.å.)

2.1.2 Parisavtalet
Parisavtalet är anslutet till FN:s klimatkonvention UNFCCC. Det är ett världsomfattande
klimatavtal som i synnerhet uppgjordes för att avgränsa temperaturökningen till ordentligt
under två grader och för att hjälpa de områden som mest lider av temperaturförändringarna
och deras följder. Avsikten med avtalet är att sträva efter högst 1,5 grads global
temperaturökning genom att minska utsläppen av växthusgaser, samt att förbättra
anpassningen till och hantera förstörelsen av temperaturförändringarnas negativa följder.
Avtalet slöts i samband med klimatkonventionen i Paris 12.12.2015 och trädde officiellt i
kraft i november 2016. Alla världens länder har förbundit sig att bidra till Parisavtalets mål.
USA lämnade avtalet i november 2020 under president Trumps administration, men har
anslutit sig på nytt efter presidentvalen. Till Parisavtalet hör att åtagandena förstärks stegvis
och kontrolleras var femte år, då ländernas globala insatser utvärderas. Parisavtalet har även
en så kallad regelbok, som stadgar hur ländernas åtaganden ska skötas. Avtalets grundtanke är
att länder med bäst utgångspunkter ska föregå länder med sämre förutsättningar samt stöda
dem genom exempelvis klimatfinansiering. (Naturvårdsverket, u.å.; Miljöministeriet, u.å.a.)

8

2.2 Den sjätte IPCC-rapporten
Förenta nationernas klimatpanel IPCC, på engelska Intergovernmental Panel on Climate
Change, grundades 1988 av Meteorologiska världsorganisationen WMO och FN:s
miljöprogram UNEP för att analysera vetenskaplig forskning om klimatförändringen för
nationellt och internationellt beslutstagande. IPCC består av 195 parter, det vill säga 194
stater samt Europeiska unionen. Miljöministeriets IPCC-arbetsgrupp ansvarar för arbetet i
Finland. De tre specialrapporterna vars sammanfattningar behandlas till följande har valts på
grund av att de fanns tillgängliga under arbetets gång samt för att de på ett något så när
heltäckande sätt beskriver de globala följderna av klimatförändringen. Specialrapporterna
presenteras i kronologisk ordningsföljd. IPCC har även framställt metodrapporter och
delrapporter. Alla rapporterna kommer att sammanställas i en syntesrapport som publiceras
2022. (IPCC, u.å.)

2.2.1 Specialrapport om 1,5 graders uppvärmning
I specialrapportens inledning nämns att IPCC beslöt på våren 2016 att göra upp en
specialrapport fram till år 2018 för att jämföra effekterna av 1,5°C och 2°C global
uppvärmning över förindustriell nivå samt relaterade utsläpp av växthusgaser. IPCC:s
slutsatser baserar sig på tillgänglig och relevant vetenskaplig, teknisk och socioekonomisk
litteratur. Rapportens syfte är att stärka den globala kompetensen att besvara hotet som ställs
av klimatförändringen, samt att förstärka målsättningarna inom hållbar utveckling och strävan
att utplåna fattigdom. (SMHI, 2019.)
IPCC uppskattar att mänsklig aktivitet redan har orsakat en global uppvärmning på
cirka 1,0°C över förindustriell nivå. Om ökningen fortsätter i samma takt som nu är det
mycket troligt att den globala uppvärmningen sannolikt når 1,5°C mellan år 2030 och år 2052.
Utöver medeltalet för den globala uppvärmningen påvisar många landsområden ännu högre
uppvärmning, exempelvis Arktis, där uppvärmningen är två till tre gånger högre än det
globala genomsnittet. Havsområden verkar inte värmas upp lika mycket som landsområden.
IPCC menar att det är mycket troligt att den uppvärmning som orsakats sedan förindustriell
tid av mänsklighetens utsläpp kommer att pågå i århundraden eller till och med årtusenden.
Dessa kommer att förorsaka vidare långvariga förändringar i klimatsystemet, men det verkar

9
enligt IPCC inte sannolikt att enkom dessa utsläpp leder till en världsomfattande uppvärmning
på 1,5°C. Det anses vara osannolikt att alla de utsläpp som människan orsakat fram till idag
leder till en ytterligare uppvärmning på mer än 0,5°C under de kommande 20–30 åren eller
det kommande århundradet. (SMHI, 2019.)
De klimatrelaterade riskerna för naturen och människan växer samtidigt som den
globala uppvärmningen växer. Riskerna beror på hur mycket och hur fort uppvärmningen
sker, geografiskt område, uppvärmningens utveckling och områdets svaghet, samt vilka
insatser som görs angående minskningen av utsläpp och anpassning. IPCC anser det vara
mycket troligt att den globala uppvärmningen redan påverkar många miljöer för både
människor och andra levande varelser samt att många ekosystem redan har förändras på land
och i vattenmiljöer. (SMHI, 2019.)
Framtidens klimatrelaterade risker beror på uppvärmningens hastighet, högsta nivå
och tidsmässiga längd. Riskerna är större om uppvärmningen stiger över 1,5°C och sedan
sjunker tillbaka till den nivån innan år 2100, än om uppvärmningen långsamt stiger och
stabiliseras vid 1,5°C. Det är mycket troligt att en del konsekvenser kan vara långvariga eller
slutgiltiga, exempelvis förlust av en del ekosystem. Det har redan startats initiativ för att
anpassa och minska uppvärmningens risker. Riskerna kan vidare minskas genom att öka
klimatåtgärderna och göra dem mer extensiva. (SMHI, 2019.)

2.2.2 Specialrapport om klimatförändringar och marken
Specialrapporten om klimatförändringar och marken, som först publicerades 2019,
koncentreras på hur växthusgaser rör sig i markbundna ekosystem och hur marken används.
Vidare behandlas hur klimatet kan anpassas, livsmedelsförsörjningen kan säkras samt
ökenspridningen, markförstöringen och utsläppen kan minskas genom hållbarhet i
markanvändningen. ”Marken är den grundläggande basen för mänsklig existens och välfärd
genom åtkomst till livsmedel, färskvatten, biologisk mångfald och andra ekosystemtjänster”
skriver IPCC (SMHI, 2020a). Enligt specialrapporten påverkas cirka 70% av planetens isfria
yta av mänsklig aktivitet. IPCC (SMHI, 2020a) lyfter fram att människan idag använder
mellan en fjärdedel och en tredjedel av markens potentiella kapacitet för produktion av mat,
foder, fibrer, timmer och energi. Marken är både en källa och en sänka till växthusgaser och

10
därmed kan hållbar markanvändning bidra till att minska den negativa inverkan på ekosystem
och samhällen. Data sedan 1961 visar hur den globala befolkningsökningen samt ökad
konsumtion har bidragit till ökade växthusgasutsläpp, förluster av naturliga ekosystem samt
minskad biologisk mångfald. Ca 70% av allt färskvatten på jorden används idag för jordbruk.
Sedan 1961 har också konsumtion av växtbaserade oljor och kött mer än fördubblats och
matkalorier per capita har ökat med cirka en tredjedel. Därmed är cirka två miljarder vuxna
överviktiga eller kraftigt överviktiga, men samtidigt är 821 miljoner människor i världen
undernärda. 25–30% av producerade livsmedel förloras eller slängs, vilket leder till ökade
växthusgasutsläpp. Cirka 25% av jordens isfria landyta försämras av människan. Jorderosion
från jordbruksmarker uppskattas vara tiotals gånger större än bildningen av ny jord.
Klimatförändringen förvärrar markförstöringen, speciellt i låga kustområden, floddeltan,
torrmarksområden och områden med permafrost. Även ökenspridningen förvärras på grund av
människans aktivitet.
Från den förindustriella tiden har den globala medeltemperaturen ökat avsevärt, men
temperaturen över land har ökat nästan dubbelt så mycket. Detta har lett till negativa följder
för tillförseln av livsmedel och för markbundna ekosystem överlag. Temperaturökningen har
också bidragit till ökenspridning och markförstöring på många håll. I de flesta landområden
har det framkommit mer värmerelaterade händelser, som värmeböljor. Även torka och skyfall
har intensifierats globalt. I världen sker i olika områden både greening, det vill säga ökad
grönska av vegetationen, och browning, det vill säga att vegetationen dör. Allt som allt sker
ändå mer greening i världen. (SMHI, 2020a.)
Utav alla netto växthusgasutsläpp orsakade av mänsklig aktivitet utgör utsläppen för
jord- och skogsbruk mellan 21 och 37%. Mängden metan ökar i atmosfären speciellt på grund
av idisslare och risodlingar och mängden lustgas på grund av kvävetillförsel genom ökad
gödsling av åkrar och betesmarker. Koldioxidhalten ökar på grund av koldioxidgödsling,
tinandet av permafrosten och som resultat av minskad vegetation, men ökad vegetation på
andra

områden

kan

möjligtvis

kompensera

minskningen.

Utsläppen

från

jordbruksproduktionen beräknas öka på grund av den globala befolkningsökningen, ökade
inkomster och förändringar i konsumtionsmönster. (SMHI, 2020a.)
Klimatet påverkas världsomspännande och lokalt av förändringar i markförhållanden,
vare sig detta beror på markanvändning eller klimatförändringen. Förändringarna i marken

11
kan antingen förstärka eller minska uppvärmningen och påverka styrkan, frekvensen och
långvarigheten av extrema klimathändelser. Förändringarna beror på området och årstiden.
IPCC (SMHI, 2020a) anser det vara mycket troligt att klimatförändringen ytterligare belastar
marken, vilket förvärrar riskerna för försörjning, biologisk mångfald, människors och
ekosystems hälsa, infrastruktur och livsmedelssystem. Det är också mycket troligt att alla
utsläppsscenarier orsakar växande effekter på marken, att riskerna i en del områden kommer
att vara ännu högre samt att andra regioner kommer att möta oförutsedda risker. Det finns
också möjlighet för varierande kaskadrisker som påverkar flera system och sektorer.

2.2.3 Specialrapport om havet och kryosfären i ett förändrat klimat
Specialrapporten om havet och kryosfären i ett förändrat klimat publicerades ursprungligen
2019, efter de två andra specialrapporterna samt IPBES globala rapport om biologisk
mångfald och ekosystemtjänster (SMHI, 2020b). Kryosfären är den del av jordens yta och
atmosfär som är täckt av snö och is. Enligt Nationalencyklopedin (u.å.d) består
klimatsystemet av atmosfären, hydrosfären, kryosfären, litosfären och biosfären, som alla
påverkar varandra och därmed jordens klimat. Cirka 97% av jordens yta täcks av hav och
cirka 10% av glaciärer eller inlandsisar. Alla levande varelser på jorden är direkt eller indirekt
beroende av havet och kryosfären. Förutom att havet spelar en viktig roll i klimatsystemet
genom att uppta och omfördela värme och koldioxid, är havet och kryosfären även viktiga för
mänskligheten på grund av försörjning av vatten och mat, aspekter inom hälsa och
välbefinnande, energitillförsel samt transport, handel, kultur och turism.
Observerade fysikaliska förändringar enligt IPCC (SMHI, 2020b) är exempelvis en
omfattande

minskning

av

kryosfären,

landisar

och

glaciärer

samt

ökande

permafrosttemperatur. Havet har värmts upp i ökande takt sedan 1970 och över 90% av den
extra värmen i kryosfären har tagits upp av havet. Havets ökade koldioxidupptag har lett till
försurning och syrebrist i havet. Uppvärmningen av havet har mer än fördubblats sedan 1993
och marina värmeböljor blir allt mer vanliga och intensiva. Havsnivån stiger med ökande takt
på grund av förlust av landisar. Extrema högvattenhändelser och andra risker vid kustområden
förvärras av mer intensiva tropiska stormar och ökningar i extrema våghöjder tillsammans
med höjningen av havsnivån.

12
IPCC anser det vara mycket troligt att förändringar i kryosfären och därmed i
snötäcken och permafrost har lett till förändringar i årstiderna och olika djur- och växtarters
liv. Hela ekosystem rubbas som följd, framför allt sötvattenslevande och landbaserade i höga
bergsområden och i polarregioner. IPCC (SMHI, 2020b) anser att det har skett förändringar i
många havsbaserade arters geografiska utbredningsområde redan sedan 1950-talet.
Förskjutningarna mot jordens polarområden beror på förändringar i exempelvis havsis och
biokemi i havet. Olika kaskadeffekter i ekosystemen har inträffat på grund av att nya arter nu
lever i samma område. Fiske förvärrar klimatförändringarnas inverkan i en del områden.
Klimatförändringens negativa effekter och ökningen av mänsklig aktivitet påverkar även
kustnära ekosystem på ett negativt sätt. Konsekvenser i exempelvis den biologiska
mångfalden och ekosystemens funktion har redan observerats.
IPCC (SMHI, 2020b) har observerat huvudsakligen negativa konsekvenser för
människor och ekosystemtjänster i och med klimatförändringen. Den krympande kryosfären i
Arktis och höga bergsområden har lett till allvarliga konsekvenser i exempelvis hälsa och
välbefinnande, livsmedels- och vattenförsörjning, transport och infrastruktur samt kultur,
speciellt för ursprungsbefolkningar. Deras lokala kunskap har varit en viktig resurs för
anpassningsåtgärder gällande klimatförändringarnas negativa effekter, men kostnaderna och
fördelarna fördelas ändå ojämnt över befolkningsgrupper och områden. Havets förändringar
har påverkat havsbaserade ekosystem och ekosystemtjänster olika beroende på område.
Livsmedelsförsörjningen i havsnära områden har påverkats både positivt och negativt
gällande exempelvis fiske, lokala kulturer och turism. Ursprungsbefolkningar och lokala
samhällen som är beroende av fiske har påverkats negativt. Kustsamhällen drabbas av många
klimatrelaterade faror, till exempel tropiska cykloner, översvämningar, värmeböljor och
förlust av havsis. En hel del åtgärder har globalt tagits i användning, antingen i väntan på
havsnivåns höjning i framtiden eller först efter att extrema händelser redan har ägt rum.

13

3. Känslor och förhållningssätt i relation till klimatförändringen

I detta kapitel behandlas olika känslor i samband med klimatförändringen och miljöförstöring,
samt känslornas inverkan på människors förmåga att göra klimat- och miljövänliga val i sin
vardag, både individuellt och kollektivt. Vidare diskuteras vilka befolkningsgrupper som mest
upplever miljö- eller klimatångest och andra klimatrelaterade känslor, miljöångestens
symptom samt vad individer kan göra för att bearbeta känslorna.

3.1 Aktiverande känslor
Känslor som ilska och sorg anses allmänt vara negativa, så de kunde även antas vara negativa
för människans välmående (Ogunbode m.fl. 2021) och passiverande känslor i relation till
klimatförändringen och individers klimatval, men exempelvis Stanley m.fl. (2021) menar
annorlunda. I en australiensisk studie av Stanley m.fl. (2021) undersöktes hur vissa negativa
klimatrelaterade känslor inverkar på människors mentala hälsa och förmåga att göra positiva
klimathandlingar både individuellt och kollektivt. De undersökta känslorna benämndes ecodepression, eco-anxiety och eco-anger, som här är översatta till klimatdepression,
klimatångest och klimatilska. Forskarna menar att de olika känslorna aktiverar människor i
olika grad, vilket leder till att positiva åtgärder för klimatet tas i olika grad. Klimatångest, som
tolkas som oro eller ängslan över klimatförändringen eller miljöförstöring, är en aktiverande
känsla, men den orsakar enligt Stanley m.fl. (2021) lätt en flyktrespons och ett undvikande av
kollektiva klimathandlingar. Klimatilska, det vill säga känslor av vrede och frustration i
anslutning till klimatförändringen, kopplas däremot ihop med en kamprespons och aktiverar
till handling. Undersökningen utfördes under hösten 2020 i Australien genom en webbenkät
där informanterna tog ställning till påståenden om klimatförändringen samt sina egna känslor
till klimatförändringen och klimatrelaterade handlingar. Klimatförnekarnas svar avlägsnades
från datamaterialet, för att studiens resultat endast skulle behandla informanter som inte
undviker klimatfrågor på grund av avvikande åsikter om klimatförändringens ursprung.
Stanley m.fl. (2021) kommer i studiens resultat fram till att individer som känner
klimatdepression eller klimatångest kan lida av sämre mental hälsa än individer som känner

14
klimatilska. Det visar sig att klimatilska faktiskt visar på lägre förekomst av ångest,
depression och stress, samt högre förekomst av individuella klimathandlingar av de
undersökta känslorna. Alla tre känslor var för sig bidrar till lägre välmående hos individen,
men tillsammans med klimatilska gynnar de individens psykiska hälsa och positiva
klimathandlingar. Forskarna uttrycker avslutningsvis att det skulle främja både människornas
och planetens välmående att använda klimatilska som drivkraft för positiva klimatåtgärder,
men genom att utesluta känslor av ångest och depression.
Även Sangervo (2020) undersöker i sin magisteravhandling i psykologi bland annat
hur klimatrelaterade känslor, i det här fallet klimatångest och klimathopp, är relaterade till
positiva klimathandlingar som förebygger klimatförändringens negativa utveckling. Som
material används svaren från den finländska jubileumsfonden Sitras enkätundersökning från
2019 med 2070 informanter. Sangervo (2020) kommer fram till att både klimatångesten och
klimathoppet är anknutna till klimathandlingar, speciellt tillsammans. De är tillsammans även
anknutna till mångsidighet i klimathandlingarna. Individer som inte kände någon av känslorna
är minst sannolika att göra positiva klimathandlingar. Sangervo (2020) menar att klimatångest
och klimathopp är viktiga känslor i fråga om klimatåtgärder, trots att klimatångest ofta ses
som en negativ känsla och att klimathopp inte alls är ett välkänt begrepp.

3.2 Passiverande känslor och förhållningssätt
Trots att Sangervo (2020) och Stanley m.fl. (2021) menar att klimatångest och klimatilska är
nyttiga känslor för positiva klimathandlingar och att klimatilska tyder på bättre mental hälsa,
framkommer i stället i en studie av Ogunbode m.fl. (2021) att negativa känslor i förhållande
till klimatförändringen är kopplade till sömnlöshetssymptom och nedsatt mental hälsa.
Studien är baserad på två enkätundersökningar utförda i sammanlagt 25 västerländska och
icke-västerländska länder. Resultaten visar att negativa klimatrelaterade känslor ökar
symptom på sömnlöshet och minskar självbedömd mental hälsa i de flesta av
undersökningsländerna. Enligt Ogunbode m.fl. (2021) har västerländska och ickevästerländska länders symptom inte jämförts tidigare. Sambandet mellan negativa
klimatrelaterade känslor och sömnlöshet är rätt så lika i både västerländska och ickevästerländska länder och kunde ses i 72% av länderna. Negativa klimatrelaterade känslor

15
verkar påverka den mentala hälsan mer i västerländska länder än i icke-västerländska länder
och det är synligt i 84% av undersökningens länder. I medeltal angav kvinnor mer
sömnlöshetssymptom än män och unga informanter angav sämre mental hälsa än äldre
informanter. Kansan Uutiset (2021) hävdar att Finland enligt undersökningen ligger på första
plats för sämst mental hälsa och på sjätte plats för mest sömnlöshetssymptom. Detta tyder på
att negativa känslor till klimatförändringen är relevanta i fråga om mental hälsa ur ett globalt
perspektiv (Ogunbode m.fl., 2021).
Speciella känslor som anses vara passiverande i fråga om klimathandlingar är
exempelvis klimatdepression, som Stanley m.fl. (2021) tolkar som känslor av nedstämdhet
och misär i relation till klimatförändringen. Sangervo (2020) nämner även att klimatångest
separat kan orsaka psykisk förlamning och undvikande beteende då det gäller positiva
klimatåtgärder. Trots att Sangervo (2020) framför klimathoppet som en positiv och
aktiverande känsla, kan även den separat göra att klimatförändringens hot inte känns
tillräckligt alarmerande för att man skulle åstadkomma positiva klimathandlingar. Sangervo
(2020) kommer alltså till slutsatsen att klimathopp endast kan anses vara knutet till positiva
klimathandlingar ifall det är säkert att hoppet inte beror på förnekande av klimatförändringens
existens eller överförande av det egna ansvaret till andra. Klimatförnekelse eller
klimatskepticism är ett förhållningssätt där sambandet mellan växthusgasutsläpp orsakade av
människan och klimatförändringarna avfärdas (Nationalencyklopedin, u.å.c). Enligt
Nationalencyklopedins artikel har klimatförnekelse blivit mer utbrett i Sverige framför allt
efter Parisavtalet 2015. Attityden bedöms vara ologisk eftersom allt fler klimatvetenskapliga
undersökningar klargör att klimatförändringen och extrema väderförhållanden beror på
mänsklig aktivitet. Klimatförnekelse kan utövas av både privatpersoner och olika
grupperingar. Framför allt nationalistiska och konservativa politiska grupper verkar samverka
i klimatförnekelse, samt bolag kopplade till exempelvis olje-, kol och gasindustrin
(Nationalencyklopedin, u.å.c). Eftersom individer och grupperingar som medverkar i
klimatförnekelse inte tror på att de kan påverka klimatförändringen eller dess följder, är det
osannolikt att de skulle sträva efter att utföra positiva klimathandlingar, åtminstone för
klimatets skull.

16

3.3 Hantering av passiverande känslor
Miljöforskaren och ekoteologen Pihkala diskuterar klimatångest i en artikel av Rautio (2018)
på Helsingfors universitets nätsida. Klimatångest definieras i artikeln som en situation där en
person ofta lider av svåra känslor i anslutning till miljöproblem. Pihkala beskriver
klimatångesten som en linje från milda symptom, som känslor av nedstämdhet och
hjälplöshet, till allvarliga symptom, som värk, sömnstörningar, rädsla och till och med
självdestruktivitet. Enligt honom är klimatångesten en så svår känsla på grund av att det
mänskliga psyket har svårt att hantera diffusa och långvariga hot. Han menar ändå att social
samhörighet hjälper mot klimatångesten, samt att man strävar till att förbättra sina egna
levnadsvanor.
Pihkala (2019) har även skrivit en finskspråkig rapport för MIELI Psykisk Hälsa
Finland rf om miljöångest och hur man kan leva med det. Miljöångest definieras som en
kombination av ångestkänslor över klimatförändringen, miljöproblem och deras hot. Enligt
Pihkala finns det två centrala utmaningar med att leva med miljöångest: att upprätthålla sin
funktionsförmåga och samtidigt anpassa sig till förändrande miljöförhållanden samt att
acceptera sitt eget etiska ansvar inom rimliga gränser och att klara av att leva i ambivalens
och med motstridiga känslor. Klimatförändringens hälsoeffekter delas in i fysiska, psykiska,
direkta och indirekta effekter. I Norden har vi på 2010-talet närmast känt av indirekta effekter
i form av nyheter, men även direkta i viss mån i form av extrema väderförhållanden. Direkta
effekter på den mentala hälsan är exempelvis följder av värmeböljor eller översvämningar.
Indirekta psykiska effekter framkommer exempelvis då personligt viktiga naturområden
skadas och risken ökar för fysiska skador och hälsoproblem. Hittills har västerländerna
närmast upplevt indirekta psykiska effekter, men de kan ändå orsaka allvarliga symptom.
Symptomens styrka beror mycket på det fysiska avståndet till klimat- eller miljöproblemen. I
Finland är nyheterna en central belastande faktor, men Pihkala (2019) anser ändå att det är bra
med verklighetsbaserad information. Det viktiga är att lära sig balansera mängden goda och
dåliga nyheter, både i mediekommunikation till allmänheten och i undervisningen för barn
och unga. Symptomen kan vara lindriga eller allvarliga, men även de lindriga symptomen kan
vara långvariga och inverka betydligt på människans funktionsförmåga och hälsa, till exempel
sömnstörningar, humörsvängningar, överstimulation och minskad energinivå. Speciellt med
miljöångesten är att den är vag men når överallt. Eftersom klimatförändringen är ett
komplicerat fenomen, ökar även ångesten om man inte förstår hur klimatförändringen

17
fungerar. Miljöångesten är vanlig bland människor som redan känner ångest över något annat,
framför allt barn och unga, personer som lider av psykisk ohälsa, ursprungsfolk, jordbrukare,
jägare, fiskare, folk som motionerar i naturen, klimataktivister och klimatforskare. Orättvisa
och diskriminering inom klimatförändringen kan också orsaka både fysiska och psykiska
symptom. Människor i samhälleligt svaga positioner lider mer av mental ohälsa och därmed
även mer av miljöångest. Den finländska kulturen och den marginella undervisningen i
emotionella färdigheter i den finländska grundskolan kan öka klimatångesten i landet. Enligt
Pihkala (2019) är lösningen handling, samt färdigheter i psykisk hälsa och känslopositivitet.
Om klimatförändringen överbetonas, kan det leda till avfärdande eller undvikande av de
negativa känslorna. Det är viktigt att skilja åt önsketänkande och konstruktivt hopp, samt att
kunna värdesätta och konfrontera olika sorts känslor. Överdriven pessimism kan förlama, men
överdriven optimism gör det svårt att tåla motgångar gång på gång. Lösningen, menar Pihkala
(2019), är radikalt hopp. Det betyder att man känner hopp, men utan att ännu veta hur
situationen kommer att räddas. Klimatångesten är ingen sjukdom som borde försöka botas,
utan en naturlig reaktion till det som händer runt omkring oss och därmed en resurs. Negativa
känslor är inte alltid dåliga, till exempel sorg och ilska kan leda till mer handling och
motivation än ångest. Det hjälper om man kommer från ett tillstånd av obestämd ångest till att
kunna känna igen olika känslor och kunna diskutera dem och att komma från en position av
åskådare till deltagare. Man ska ifrågasätta sina förlamande skuldkänslor och försöka
acceptera sin och världens ofärdighet och få en känsla av att man duger som man är. Pihkala
(2019) beskriver grundformerna för hantering av miljöångest som självhjälp och stödmaterial,
gruppaktiviteter, evenemang samt kamratstöd och möjlighet att även erbjuda det själv.

18

4. Slöjd och välmående

I kapitlet behandlas sambandet mellan slöjd och välmående genom WHO:s definition på
hälsa, det vill säga ”ett tillstånd av fullständigt fysiskt, psykiskt och socialt välbefinnande, inte
endast frånvaro av sjukdom och funktionsnedsättning” (Nationalencyklopedin, u.å.b).
Välmåendeaspekten är relevant för studien för att påvisa slöjdandets positiva inverkan
exempelvis på svåra känslor i fråga om klimatförändringen.

4.1 Fysiskt välbefinnande
Huotilainen m.fl. (2018) diskuterar inverkan som konst och hantverk har på hjärnan och vårt
psykofysiska välbefinnande. Slöjdande kan ha en läkande eller skyddande inverkan på
mentalt, socialt och fysiskt välmående. Förutom att det kan vara terapeutiskt och viktigt för
självuttryck, kan det även sänka blodtrycket och stressen samt förbättra immunförsvaret.
Pöllänen (2008) nämner att slöjd kan användas på det medicinska området i syftet att utveckla
eller upprätthålla fysisk hälsa. Huotilainen m.fl. (2018) menar att sådant som vi gör mycket av
förändrar hjärnan, eftersom den är plastisk. Exempelvis har det visat sig att frekvent
musikträning hos barn har lett till en tillväxt av grå och vit hjärnsubstans, vilket betyder att
barnen lär sig snabbare och mer effektivt sådant som bearbetas i samma del av hjärnan som
musik. Finmotoriska rörelser simulerar de motoriska och somatosensoriska områdena i
hjärnan. Flera motoriska, perceptuella och kognitiva funktioner leder till kognitiv överföring i
hjärnan. Spegelneuronsystemet är ett neurofysiologiskt system som i första hand ansvarar för
förståelse, imitation och inlärning genom andra människors handlingar. Detta betyder enligt
Huotilainen m.fl. (2018) att det finns nära kopplingar mellan ”handområden” och
”språkområden” i hjärnan, vilket leder till att man lär sig bättre genom att göra något med
händerna medan man lyssnar. Ökad mental stress och känslor av fysiskt, emotionellt eller
socialt hot leder till kamp- eller flyktresponsen och förhindrar effektiv inlärning. Att arbeta
med händerna håller aktivitetsnivån tillräckligt hög för inlärning. Slöjdande är också bra för
avkoppling efter stress, återhämtning och sömn. Speciellt om man jobbar på ett sådant
handarbete eller använder en sådan slöjdteknik som man använt ofta innan stressen eller

19
utbrändheten började, verkar kroppen själv veta hur den ska koppla av. Kontinuerliga och
upprepade handrörelser, som har att göra med exempelvis matlagning, kan ha betytt trygghet,
uppskattning och generositet för våra förfäder i flera miljoner år. Forskarna menar att vår
hjärna antagligen ännu på något sätt kommer ihåg det och att handarbete därför påverkar vårt
välmående.
Enligt Huotilainen m.fl. (2018) är slöjd nödvändigt för barns normala utveckling på
grund av att arbete med händerna ger hjärnan somatosensorisk stimulation som hjälper med
inlärning överlag, barnen för öva sin fin- och grovmotorik samt lära sig genom att se andra
människors handlingar. Även lek är arbete med händerna, vilket är viktigt för utveckling av
känsloreglering, empati och fantasi. Arbete med händerna förbättrar också inlärning, minnet
och förståelsen av begrepp. Pöllänen (2017) tillägger att slöjdande aktiverar hjärnan och de
olika sinnena, samt att arbete med händerna också syns på andra livsområden.
Uppfattningsförmågan, koncentrationen, kreativiteten och uppfattningen av tredimensionalitet
stärks enligt Pöllänen (2017) av slöjdande. Slöjdprocessen ger utmaningar, problemlösning,
man lär sig av sina misstag och får en känsla av kontroll. Det är viktigt för individen att det
känns att man kan påverka sin situation och göra något konkret för sig själv eller andra.

4.2 Psykiskt välbefinnande
Under de senaste åren har det publicerats en hel del finländska studier inom slöjd och
välmående eller känslor. Dessa behandlar slöjd tillsammans med exempelvis depression
(Toivanen, 2017 & Kronqvist, 2020), mental hälsa (Mäkinen & Tossavainen, 2013 och Krapi,
2018), skilsmässa (Dyster, 2020), utbrändhet (Moisio, 2020) och sorg (Kosunen, 2019). Det
visar att området är av intresse och att slöjd kan bidra till välmående hos en del människor.
Exempelvis har Forsblom och Riiki (2019) i sin magisteravhandling studerat slöjdens
hälsofrämjande egenskaper samt slöjdens samband med stress och hälsa. De diskuterar bland
annat att slöjdarbete kan leda till negativ stress om kraven är högre än slöjdarens resurser och
att detta under en längre tid kan leda till utbrändhet. Samtidigt hänvisar skribenterna till
Klemola och Kojonkoski-Rännäli gällande zen och flowtillstånd i slöjd. Dessa positiva
psykiska tillstånd är ganska lika varandra och kan nås genom att slöjdaren aktivt och konkret
jobbar med något som kräver hög koncentrationsförmåga (Forsblom & Riiki, 2019). Enligt
Csikszentmihalyi (refererad i Huotilainen m.fl., 2018) är flow ett tillstånd av intensivt

20
engagemang i en aktivitet som känns betydelsefull för personen. Speciellt textilslöjdare anser
flowtillståndet vara viktigt i i sitt slöjdande. Huotilainen m.fl. (2018) beskriver flow som en
positiv variant av kamp- eller flyktrespons. Pöllänen (2017) menar att ett flowtillstånd kan nås
med hjälp av enkla slöjdarbeten, vilket gör att det parasympatiska nervsystemet aktiveras och
det sympatiska nervsystemets kamp- eller flykttillstånd kommer i balans. Forsblom och Riiki
(2019) hänvisar även till Thompson, Murphy & Stradling, som menar att stress kan motverkas
exempelvis genom olika fritidssysselsättningar, promenader och genom att lyssna på musik,
men också genom mer engagerande strategier, som andningsövningar, meditation och yoga.
Forsblom och Riiki (2019) kommer i sin undersökning fram till att slöjd kan fungera som
hjälpmedel vid hantering av stress och att slöjd kan vara hälsofrämjande, men endast om
slöjdaren har den kunskap som krävs för slöjdarbetet.
I en studie av Pöllänen (2015) beskrivs hur kvinnor som slöjdar på sin fritid hanterar
stress som de känner både på arbetet och på andra livsområden. I undersökningen
analyserades berättelser av 15 slöjdande kvinnor i åldern 27–57 år. Slutsatsen är att slöjdande
upprätthåller deltagarnas mentala hälsa och välmående. Pöllänen (2015) menar att tekniskt
enkla och välkända slöjdarbeten motiverar att ta itu med utmaningar i det dagliga livet och att
lära sig nya färdigheter genom att skapa egna mönster. Att fullständigt koncentrera sig på ett
slöjdarbete hjälper slöjdarna anpassa sig till utmanande livssituationer, skydda sig mot
negativa och hotfulla känslor samt att framkalla optimism. Enligt Pöllänen (2015) kan slöjd
hjälpa med stresshantering genom att erbjuda lugn tid för intellektuellt arbete. Den långa
slöjdprocessen möjliggör konfrontering och bearbetning av negativa känslor genom arbete
med händerna. Det kan också hjälpa generera tillfredsställelse och optimism att lyckas med
sitt slöjdarbete och få stöd av andra. Allt som allt menar Pöllänen (2015) att slöjdens fördelar
är att skapa och upprätthålla slöjdarens identitetskänsla, minska ångest, förbättra mental hälsa,
stötta personlig utveckling, upprätthålla välmående och hantera sjukdom.
Pöllänen (2008) beskriver utförligt hur slöjd kan användas i samband med terapi och
terapeutisk aktivitet. Det viktiga är att slöjdandet som arbete med händerna ger en möjlighet
att ta avstånd till olika företeelser och bearbeta dem symboliskt. Slöjd kan användas som
terapi, men kallas inte det, i exempelvis psykoterapi, ergoterapi, vid egenvård i form av
hobbyverksamhet och gruppverksamhet. Pöllänen (2008) framför terapi som yrkesinriktad
vård. Dit hör även allt som har att göra med personlig tillväxt, hälsa och välmående, till
exempel hälso- och sjukvård, pedagogik samt rådgivning. Enligt Pöllänen (2008) kan både

21
slöjdprocessen och den skapade produkten vara terapeutisk och även associationer och
uppfattningar om slöjdprocessen och olika artefakter kan användas som terapeutiska medel.
Slöjdens användning som terapiform beror på verksamhetens mål. Terapeutiska områden är
exempelvis psykoterapeutisk verksamhet, där man genom slöjd kan öka känslorna av
tillfredsställelse och meningsfullhet i livet, minska självdestruktivitet hos personer med
nedsatt funktionsförmåga och hjälpa barn med posttraumatiska symptom. I psykodynamiskt
betonad terapi kan slöjd användas som redskap för att bearbeta känslolivet, för att strukturera
den inre och yttre världen och för att träna behärskning av sina egna handlingar. Pöllänen
(2008) menar att slöjd i framtiden skulle kunna användas som förebyggande verksamhet på
olika områden, samt för integration i samhället och för bearbetning av posttraumatiska
händelser. Det viktiga är att slöjden erbjuder möjlighet för reflektion på många olika plan, en
kommunikationskanal och ett interaktionsredskap.
Även ett decennium senare anser Pöllänen (2017) att slöjd är ett populärt
fritidsintresse i Finland och att fritidsintressen har blivit allt viktigare då arbetet har blivit mer
krävande och tränger in även på fritiden (Pöllänen, 2017; Sjöberg & Porko-Hudd, 2019).
Slöjd ger avslappning, terapi och stärkande flow-upplevelser, vilket gör att slöjdande är ett bra
sätt att slappna av. (Pöllänen, 2017; Huotilainen m.fl., 2018). Slöjd som terapi baserar sig på
att känslor, rörelser och minnen överförs genom nervsystemet, vilket gör att fysisk handling
stöder humöret och orket. Sensoriska upplevelser av färger och olika material ger balans.
Pöllänen (2017) anser att betydelsefull aktivitet ökar optimism och positivt humör, speciellt
handlingar som leder till flow. Forskaren menar också att människan naturligt slappnar av
speciellt genom att göra något med händerna, eftersom det får både kroppen och psyket att
varva ner på samma gång. Pöllänen (2017) hävdar att man genom slöjd kan fly mentalt kaos.
En lång arbetsprocess och konkret arbete med händerna kan ge rum för hantering av svåra
känslor och självständig terapeutisk slöjd kan hjälpa med stress, sorg, smärta och upprörande
händelser. Även känslor som frustration och aggression kan bearbetas genom exempelvis
vävning eller hamrande, som tål hårda tag. Kreativiteten i slöjdandet kan hjälpa med sjukdom,
smärta, depression, ångest och återuppbyggnad av självbilden.

4.3 Socialt välbefinnande
Sjöberg och Porko-Hudd (2019) ger fyra grundläggande orsaker till varför människor slöjdar.

22
Dessa är social tillhörighet, meditativ ensamhet och möjlighet att avskärma sig själv från
andra, kreativitet och estetisk upplevelse, den enda livslinan och terapeutisk hjälp under
krisförhållanden. Forskarna menar att kreativa och hantverksbaserade aktiviteter påverkar vår
mentala hälsa. Exempelvis Corkhill (refererad i Sjöberg & Porko-Hudd, 2019) uttrycker att
ofta förekommande stickning är betydligt ansluten till känslor av glädje och förbättrad
sinnesstämning. Även stickning i grupp orsakar lyckokänslor. En annan orsak till slöjdande
som nämns av Sjöberg och Porko-Hudd (2019) är välgörenhet, vilket gör någon annan glad
och ger slöjdaren en känsla av nyttighet. I undersökningen framkommer att lika många
informanter vill slöjda ensamma som i grupp och att båda sätten är på sina egna sätt bra för
den mentala hälsan. Pöllänen (2015) nämner att aktiva, passiva, sociala och ensamma
fritidsaktiviteter har olika inverkan på stresshantering. Hon anser att passiv fritid som
möjliggör återhämtning är viktigare än aktiva och utmanande fritidssysselsättningar, men att
nya och aktiva former av fritidsaktiviteter kan ge ett nytt perspektiv och en känsla av
meningsfullhet under svåra livsförhållanden.
Huotilainen m.fl. (2018) menar att slöjd är en trygg miljö för misslyckande och
hantering av relaterade känslor ifall den sociala miljön är trygg, pålitlig och accepterande. I
annat fall kan känsliga personer känna sig utsatta, sårbara och odugliga. Ett stelt tänkesätt kan
orsaka negativa känslor efter även små misslyckanden, medan en utvecklingsfokuserad attityd
kan leda till inlärning och tillväxt i samma situation (Huotilainen m.fl., 2018). Slöjd är också
värdefullt på grund av att man kan lära sig om sin egen identitet, sin kultur och andra kulturer,
samt att respektera och ta hand om naturen, menar Pöllänen (2017). Traditionella
slöjdtekniker gör att man kan se sig själv i ett kontinuum av sin släkt och kultur. Slöjd är
kulturbunden verksamhet som för vidare traditioner, men kopplar också ihop tidsbundna
fenomen och globala utmaningar tillsammans med etisk diskussion. Som tidigare nämnts är
slöjd speciellt viktigt i stressande livssituationer, vilket betyder att slöjd exempelvis är
effektivt vid språkinlärning och integration för invandrare. De kan lära sig förstå en ny kultur,
nya människor och livsomständigheter genom traditionella tekniker och material, men
samtidigt behålla sin egen kulturidentitet. Enligt Pöllänen (2017) kan slöjd ge även invandrare
bättre självförtroende, säkerhetskänsla, en känsla av delaktighet och kraftfrigörelse. På samma
sätt fungerar slöjden också i kulturverksamhet och ungdomsarbete. Ungdomarna bjuds på
socialt samspel som är kreativt men samtidigt praktiskt, trygga och konfidentiella
vuxenkontakter, ansvarstagande och livskontroll. Även med äldre med minnessjukdomar kan

23
gamla produkter, material och tekniker hjälpa minnet, ge en känsla av framgång, socialt
samspel och en känsla av säkerhet. (Pöllänen, 2017.) På det pedagogiska området är målet
med slöjd att öka kunskap och färdigheter som stöder vardagen, självständighet och social
integration. Inom fritidsverksamhet ligger den huvudsakliga betoningen på trivsel, nöje och
underhållning samt i att förbättra välmåendet och livskvalitén genom att delta i kulturella och
sociala aktiviteter.

24

5. Slöjdprodukter med budskap

I kapitlet diskuteras hur omvärlden kan tolkas genom bland annat semiotik och mediering,
samt hur slöjdprodukter kan användas som kommunikationsmedel. Vidare presenteras
exempel på budskap i finländska slöjdprodukter samt visualisering av klimatförändringar,
temperatur och väder. Slutligen presenteras färgers symboliska innebörd i olika kulturer och
olika sätt att föra in budskap i slöjdprodukter.

5.1 Tolkning av omvärlden
Semiotik eller teckenlära är studiet av tecken, texter och teckensystem och hör till
lingvistikens område, det vill säga vetenskapen om mänskligt språk. Semiotiken är ett väldigt
brett område som innefattar till exempel kultur, samhälle och natur. Inom semiotik studeras
mest texter och talat språk, men även bland annat bilder och artefakter. Semiosis eller
semiotisk aktivitet är den livsviktiga processen att kunna varsebli och tolka olika sorts tecken.
Veivo och Huttunen (1999) exemplifierar detta med urmänniskan som kunde spåra sitt byte
under jakten och nutidsmänniskan som känner igen livsmedelsaffärens logo. I båda
situationerna tolkas tecken och slutsatser dras med hjälp av dem, vilket gör att näring kan
införskaffas. Författarna poängterar att semiosis är en automatiserad process och att vi
normalt inte är medvetna om omvärldens teckenkaraktär. Det händer endast ifall det sker
något oväntat och vi behöver tänka efter om vi tolkade situationen rätt. Veivo och Huttunen
(1999) menar att det inte finns medvetenhet av omvärlden utan semiotisk aktivitet. Ett
sinnesintryck orsakar aktivitet, exempelvis fysiska neuroimpulser, som gör att vi blir
medvetna om sinnesintryckets orsak. Olika individer tolkar samma figur annorlunda och deras
tolkningar kan användas för vidare tolkningar. Semiosis binder samman kroppen, psyket och
kulturen. Det är kulturbundet, men omvandlar den för alla levande varelser gemensamma
fysiska världen till en mental och relativ värld. Det är en dubbelriktad process som
transporterar kunskap om verkligheten till oss, men som samtidigt omformar världen efter
våra egna uppfattningar.
Vygotskij (refererad i Ahlskog-Björkman, 2007, s. 15) anser att ”mediering innebär att

25
människan med hjälp av olika redskap, fysiska eller språkliga kommer i kontakt med sin
omvärld”. Han menar att sociala och kulturella aktiviteter medieras med hjälp av semiotiska
resurser och framhäver speciellt sambandet mellan tanke, språk och handling. Det betyder att
både semiotik och mediering behövs för att förstå omvärlden. Vygotskij ser exempelvis
språket som ett redskap. Dit hör förutom tal, även skrift och icke-verbal kommunikation.
Utöver språket kan även alla sorts kommunicerbara tecken och symboler agera som redskap,
till exempel olika räknesystem, scheman, diagram, kartor och artefakter bestående av
produkter eller maskiner (Vygotskij, refererad i Ahlskog-Björkman, 2007). På grund av detta
kan det anses att även slöjd kan användas som ett kommunikationsmedel. Enligt Vygotskij
formar människan och redskapen varandra. Johansson (2002) menar att Vygotskij använder
begreppet redskap som term för resurser som människan använder sig av i sociala
sammanhang. (Johansson, 2002; Ahlskog-Björkman, 2007.)
Ett exempel på hur olika tecken kan grupperas är Peirces kännemärken för tecken
(refererad i Luutonen, 1997). Dessa är benämnda ikon, index och symbol. Peirce menar att en
ikon är ett tecken som ser likadan ut som objektet det förtecknar. I frågan om index baserar
sig användningen på kontinuitet och med symboler på överenskommelse, vilket betyder att en
symbol inte estetiskt behöver påminna om det den symboliserar.
Det finns många olika anledningar att slöjda. Exempelvis Pöllänen (2008; 2015; 2017)
och Huotilainen m.fl. (2018) nämner bland annat terapeutiska syften, avkoppling, inlärning,
kreativitet och social samvaro. Anttila (refererad i Ahlskog-Björkman, 2007, s. 35–36) lyfter
fram slöjdverksamhetens psykologiska och sociala koppling till kulturen och samhället.
Anttila menar att slöjden är en helhet som består av slöjdaren själv, hens närmaste omgivning,
teknisk expertis, samt den omgivande verkligheten i form av kulturen, ekonomin och naturen
(Ahlskog-Björkman, 2007). Kojonkoski-Rännäli (refererad i Ahlskog-Björkman, 2007, s. 36)
delar in slöjd i olika former som beror på slöjdarens orsaker och sätt att slöjda. Dessa
slöjdformer kallar hon: mångdimensionell slöjd, slöjd utan konstnärlig design, design, slöjd
som enbart förfärdigande av produkter samt manuella arbetsprocesser (Ahlskog-Björkman,
2007). Autio (refererad i Ahlskog-Björkman, 2007, s. 39) har en liknande indelning, där
slöjdformerna har annorlunda namn: reproducerande slöjd eller traditionell slöjd, skapande
slöjd

eller

konstslöjd,

kopierande

teknologisk

slöjd

eller

automatisk

slöjd

och

experimenterande slöjd eller innovativ slöjd. Slöjdformernas indelning har väldigt mycket
gemensamt, till exempel att det görs åtskillnad mellan slöjdverksamhet där produkten själv

26
formges, där färdiga mönster eller beskrivningar används och där möjligtvis repetitivt arbete
med händerna utförs som inte är kreativt. Således har även själva slöjdprodukten olika
betydelser. Niiniluoto (refererad i Ahlskog-Björkman, 2007, s. 78) delar upp ett
kulturföremåls betydelse i fyra huvuddimensioner: betydelser för tillverkaren, inre betydelse,
dold betydelse och betydelser för mottagaren. Betydelser för tillverkaren betyder det som
produktens tillverkare har haft som tanke att uttrycka eller skapa. Den inre betydelsen innebär
en sådan innebörd som produkten har i sig självt som föremål. Dolda betydelser är sådana
som utomstående kan uppfatta i produkten, men som tillverkaren inte har inneslutit avsiktligt.
Betydelserna för mottagaren är mycket beroende av kulturen som mottagaren befinner sig i
och kan skilja sig i hög grad från tillverkarens kultur och tillverkarens avsikter.

5.2 Budskap i finländska stickade produkter
Forskaren i hantverkskultur och filosofie doktor Luutonen (1997) har i sin doktorsavhandling
granskat traditionella österbottniska ylletröjor samt deras betydelser som slöjdföremål. I
avhandlingen fokuseras på två olika tröjor: Korsnäströjan och Jussitröjan. Korsnäströjan, som
utvecklades under den senare delen av 1800-talet, är känd för sin rika mönstring och
färgsättning i bland annat rött och gult. Korsnäströjan är även speciell på grund av att både
virkning och stickning används i samma produkt och att den därför inte kan framställas
industriellt. Innan det fanns rundstickor var det vanligt att tre personer samtidigt stickade på
samma tröja tillsammans. Eftersom tröjan är mödosam och dyr att tillverka, var det i början
främst rika och respekterade personer som ägde Korsnäströjor. Jussitröjan kom till i början på
1920-talet inför skådespelet Österbottningarna samt som idrottströja för den finska
Österbottniska studentnationen vid Helsingfors universitet. Tröjan sägs ha fått sitt namn av
Österbottningarnas huvudkaraktär Jussi Harri. Den har för det mesta maskinstickats och
tillverkats i förmånliga material. Den traditionella varianten har grå bottenfärg samt mörkröda
romber, ränder och övre del, men det finns också en blå-grå variant som kallas Anttitröja. Det
intressanta som Luutonen (1997) lyfter fram är att de två tröjorna delvis förmedlar samma
betydelser, men delvis också helt olika. Båda tröjorna kommer från Österbotten och
symboliserar österbottningen, samt intressant nog även finskhet i allmänhet. Framför allt
anses Jussitröjan stå för självständighet och urkraft, samt för det finskspråkiga österbottniska
området Härmä. Korsnäströjan kan ses som symbol för finlandssvenskhet och mer precist för

27
Korsnäs. Förutom symbolerna nämner Luutonen (1997) att de nämnda ylletröjorna kan
uppfattas som ikoner för ylletröjan i allmänhet, vilket kan anknytas exempelvis till
traditionella klädesplagg. Angående index kan Korsnäströjan anslutas till exempelvis den
speciella slöjdtekniken och tillverkningsorten. Även tröjans tillverkare och användare kan
förbindas genom index. Jussitröjans index ligger exempelvis i dess användning i skådespelet
och som sportplagg.
En annan känd regional ylletröja tillverkas traditionellt i Karlö och Lohteå i Norra
Österbotten (Luutonen, 1997). Den är traditionellt enfärgat grå med nervikt ståndkrage och
knäppning på vänstra axeln och stickas av finländskt fårull, som gör att tröjan tål både vind
och vatten. Även virkning används till en mindre del i plaggets avslutning. Tröjorna
tillverkades traditionellt till salu och för eget bruk och användes av bland annat fiskare och
jägare i trakten. Tröjorna kunde ha olika ytmönster, vilket gjorde att till exempel drunknade
fiskare kunde identifieras med hjälp av sin klädsel. Idag används den som festplagg på samma
sätt som Korsnäströjan. Tröjan kallas på finska exempelvis tikkuri, tikkuröijy eller luotolainen
efter slöjdtekniken och områdets finskspråkiga namn. (Puuperä, 2018). Tillverkningen av
både tikkuritröjan och Korsnäströjan har 2017 tagits med i den Nationella förteckningen över
det levande kulturarvet i Finland (Museiverket, 2017). Landskapsvantarna är också
traditionella regionala slöjdprodukter. De är handstickade eller -virkade vantar från olika
landskap och orter i Finland som har olika kännetecknande former, mönstringar och färger
(Taitoliitto, 2021). Taitoliitto (2021) säljer garnpaket och mönsterbeskrivningar för dem.

5.3 Färgsättning i temperaturfilten
En vanligt förekommande färgskala i temperaturfiltar baserar sig på det synliga ljusets
spektrum och därmed exempelvis regnbågens färger. Enligt Maols tabeller (2007) är det
synliga ljusets spektrum en liten del av den elektromagnetiska strålningen som människor ser
som ljus. Strålningens olika våglängder uppfattas som olika färger. I skalans ena ända finns
violett som har den kortaste våglängden. Färgskalan går därifrån via blått, cyan, grönt, gult
och orange till rött, som har den längsta våglängden (Maols tabeller, 2007). Tillsammans med
temperaturskalan används ovan nämnda färgskala oftast så att violett står för den kallaste
temperaturen i skalan och den röda färgen står för den varmaste temperaturen. Resten av

28
färgerna delas in med jämna mellanrum beroende på hur många nyanser av färgerna som
används. Vid dygnets medeltemperatur i ett område som brukar ha varma somrar men inte så
mycket minusgrader på vintern, till exempel södra och mellersta Finland, kan Tabell 1
användas som exempel för en enkel färg- och temperaturskala.

Tabell 1
Exempel på färg- och temperaturskala enligt ljusets spektrum
Färg

Temperatur °C

Röd

+20 grader eller varmare

Orange

+15 – +19 grader

Gul

+10 – +14 grader

Grön

+5 – +9 grader

Turkos

+0 – +4 grader

Cyan

-1 – -5 grader

Blå

-6 – -10 grader

Violett

-11 grader eller kallare

I Tabell 1 ses att varje färg täcker ett fem graders intervall i temperaturen. En färg,
turkos, har lagts till för att underlätta indelningen av temperaturerna. Den turkosa färgen är en
blandning av ljusblått och grönt, så den passar väl mellan dessa färger i färgskalan. En viss
färg symboliserar alltså i temperaturfilten ett temperaturintervall, som kan avläsas av dem
som känner till filtens färg- och temperaturskala. Ljusspektrumet är också praktiskt att
använda i en temperaturfilt eftersom färgerna ger en känsla av de temperaturer som de
symboliserar i skalan. I färglära kan färgerna delas in i varma respektive kalla färger. De
varma färgerna är sådana som innehåller rött eller gult, i Tabell 1 är dessa röd, orange och gul.
De kalla färgerna är sådana färger som till största delen består av blått eller grönt, i tabellen
cyan, blå och violett. Grön och turkos innehåller både varma och kalla färger, så de ligger
mellan de stereotypiskt varma och kalla färgerna. (Nationalencyklopedin, u.å.a.)
Förutom att färger kan symbolisera olika temperaturer i produkter som
temperaturfilten, har olika färger även olika symboliska kopplingar i olika kulturer och
tidsperioder. Enligt etnologiforskaren Jacobson (2009) har de mest grundläggande färgerna i

29
de flesta kulturer varit vitt, svart och rött. Internationellt sett har den vita färgen oftast en
positiv symbolladdning och den används i den västerländska kulturen som tecken på renhet
och helighet, men även som lyckans, tomhetens och sorgens färg i en del andra kulturer. Svart
däremot har oftast en negativ klang, framför allt i europeisk folktro, där den svarta färgen har
förknippats med olycka, trolldom, döden och djävulen. Förutom att svart sedan barocken är
den vanligaste sorgfärgen i Europa, står den svarta färgen även för mystik och sensualism.
Den röda färgen har en väldigt stark känsloladdning och ett starkt symbolvärde som livets
färg. Som en varm och stark färg förknippas rött med värme, blod, kärlek och sexualitet, men
även med revolution, kraft, mod, aggression och grymhet.
Den blå färgen är lugnande och nästan neutral samt påminner om himlen, havet,
oändligheten och längtan. I många religioner har blått representerat gudar och det gudomliga.
I det postmoderna samhället symboliserar blått även lagskyldighet, auktoritet och trofasthet
samt tradition och politisk konservatism. Gul är en mångtydig färg som har både positiva och
negativa betydelser. Färgen förknippas i Europa bland annat med värme, glädje, optimism och
godhet, även intellekt och intuition. Samtidigt kan gult också ses som ett tecken på
exempelvis överdriven prakt, vanära, avsky, förräderi, feghet och sjukdom. I Asien däremot är
den gula färgens symboliska innebörd den motsatta från Europa och den var en helig färg som
bara kejsaren och hans ättlingar fick använda. Detta tros bero på att den gula färgen lätt ser
smutsig ut på ylletyg och bleknar lätt, medan den kommer till sin rätta och är väldigt tålig på
blankt sidentyg. (Jacobson, 2009)
Den facklitterära författaren och teologie doktorn Ylikarjula (2014) menar att den
orange färgen representerar upplysningens högsta nivå i buddhistisk konst. I Japan och Kina
har färgen förknippats med kärlek och lycka. Jacobson (2009) tillägger att färgen är energisk
och könsneutral i Europa och symboliserar bland annat livskraft, motivation, generositet och
överflöd. Färgen var modern på 1960- och 1970-talen och ansågs då stå för ungdomlighet. På
2000-talet används den mest som signalfärg tillsammans med rött och gult, samt i sportkläder.
Den gröna färgen är lugnande och ger en känsla av vila och harmoni. Grönt associeras också
starkt med ungdom, vår och hoppfullhet. Den gröna färgen kan också ses som nyckfull och
svekfull, eftersom det länge i historien var svårt att få fram en hållbar grön textilfärg. I den
islamska tron är grönt den heliga färgen och profeten Muhammeds färg. (Jacobson, 2009.)
Från slutet av 1900-talet symboliserar grönt framför allt naturen, miljömedvetenhet, ekologi
och ”grönt ljus” i trafiken i bemärkelsen att få fortsätta sin resa, menar folkloristen Swahn

30
(Swahn, 2006). Mörk purpur, en sorts rödaktig violett färg, symboliserade makt och auktoritet
i antikens Rom, medan den ljusare violetta färgen fick stå för svaghet, melankoli och
ålderdom. Violett kunde användas som sorgfärg efter den djupaste sorgetiden och ansågs
passa speciellt äldre ogifta kvinnor. I den protestantiska kyrkans liturgiska färger symboliserar
violett ånger, botgöring och bättring och används till exempel under fastetider. Utanför
religiösa sammanhang kan olika rödblå och blåröda färger även symbolisera andlighet,
konstnärlighet, bohemisk livsstil, kommunism och homosexualitet. (Jacobson, 2009).

5.4 Visualisering av klimatförändringar, temperatur och väder
Amerikanska The Tempestry Project, som startades år 2017 bjöd slöjdare att sticka eller virka
halsdukar med temperaturdata från National Oceanic and Atmosphere Administration
(NOAA) och därmed dokumentera temperaturen från olika år och orter med hjälp av en
specifik färg- och temperaturskala. Projektet startades av Emily McNeil, Marissa Connelly
och Justin Connelly för att protestera mot USA:s utgång från Parisavtalet samt för att bevara
uppgifter om klimatforskning som president Trumps administration hotade avlägsna från den
amerikanska regeringens nätsidor. Dessa så kallade tempestries har sedan ställts ut bredvid
varandra så att åskådare kan se hur temperaturen har skiftat på samma ort från år till år.
Eftersom samma färg- och temperaturskala används i alla halsdukar, är det lätt för åskådarna
att jämföra temperaturerna. På sin hemsida säljer The Tempestry Project garnpaket för
temperaturhalsdukar, men även för halsdukar där samma färgskala kan användas för att
synliggöra sina dagliga känslor. (The Tempestry Project, u.å.)
En annan idé att visualisera daglig data kommer från den kaliforniska konstnären Lea
Redmond, som 2011 kom ut med idén att sticka en halsduk där färgerna representerar den färg
som himlen har den dagen (Morris, 2020).
Den

brittiske

klimatologen

Ed

Hawkins

är

känd

för

sin

animerade

datavisualiseringsgrafik från 2016, som visar den globala medeltemperaturen för varje månad
från 1850 till 2016 (Hawkins, 2016). I grafiken avbildas medeltemperaturen och tidens gång
som en färgad linje som rör sig i en växande spiral runt ett löpande årtal, med månadernas
namn inskrivna i en cirkel runt. I cirklar runt mitten finns även märkt ut gränserna för 1,5 och
2 graders uppvärmning. I animationens början är linjen violett och blå samt spiralrörelsen

31
liten, vilket tyder på att temperaturen inte förändrades mycket. Däremot övergår linjen till
varmare färger då årtalet närmar sig dagsläget och spiralrörelsen blir större för varje år, vilket
betyder att medeltemperaturen växer med ökande hastighet. ”Temperaturspiralen” är lätt att
förstå även av allmänheten som inte har djupa kunskaper i klimatologi.
En annan visuell representation av klimatförändringen av Hawkins är så kallade
warming stripes från 2018 (Hawkins, u.å.). Den är en bild med vertikala ränder i olika blå och
röda nyanser. Även den representerar den globala medeltemperaturen från och med år 1850,
men varje enskilt år visualiseras av en enfärgad rand, som representerar det årets globala
medeltemperatur. I stora drag betyder blå färger kall temperatur och röda färger varm
temperatur. Då bilden avläses från vänster till höger, består ca tre fjärdedelar av bilden av
olika blåa nyanser, men de övergår först i rosa och sedan till mörkröda toner i bildens högra
kant, som representerar nutiden. Samma data finns bland annat även som stapeldiagram. Idén
för både temperaturspiralen och warming stripes har senare använts till att förmedla även
annan information, exempelvis koldioxidhaltens ökning i atmosfären och mängden is i de
arktiska områdena.

32

6. Metod

I kapitlet klargörs valet av undersökningens metod, avhandlingens syfte och forskningsfrågor
avgränsas och undersökningens utförande redovisas. Vidare analyseras datainsamlingen samt
undersökningens tillförlitlighet.

6.1 Precisering av syfte och forskningsfrågor
Som tidigare har nämnts i avhandlingens första kapitel, är studiens syfte att undersöka vuxna
fritidsslöjdares orsaker till att tillverka en temperaturfilt eller annan liknande produkt i mjuka
material där statistiska data framförs med hjälp av olika färger eller mönster. Till syftet hör
även att undersöka hur klimatmedvetenhet är förbundet med tillverkningen av
temperaturfiltar, samt att jämföra olika åldersgruppers svar med varandra. Utgående från
syftet har följande forskningsfrågor utarbetats:
1. Vilka orsaker finns att tillverka en temperaturfilt?
2. Vilka budskap finns i temperaturfiltarna?
3. Vilka känslor väcker det hos slöjdaren att tillverka en temperaturfilt?
4. Vilket samband finns mellan klimatmedvetenhet och tillverkningen av en
temperaturfilt?
Genom den första forskningsfrågan vill jag ta reda på vilka olika orsaker som finns för
slöjdare att tillverka en temperaturfilt. Jag är intresserad av om det beror på klimatångest, ett
specifikt intresse för temperaturen och skillnader i temperaturen exempelvis mellan olika
tidsperioder eller på olika orter. Kanske slöjdarna gillar den färdiga produktens utseende och
inte har reflekterat desto mer på bakomliggande faktorer. Kanske de vill synliggöra och spara
i minnet specifika tidsperioder och händelser i sitt eller någon annans liv.
För det andra vill jag undersöka vilka sorts data slöjdarna använder i sina produkter.
Jag är intresserad av om det till exempel är dygnets medeltemperatur eller dygnets högsta
eller lägsta temperatur som används. Informanterna kan även använda sig av sådant data som

33
dagens väder, exempelvis om solen skiner, det regnar, är dimmigt, blåsigt eller om det finns
snö på marken. De kan uppmärksamma sina och sina anhörigas födelsedagar, bröllopsdagar
och till och med dödsdagar eller coronakarantän. Även gränserna mellan olika veckor eller
månader kan synliggöras i produkterna och det kan finnas mycket annat också som jag inte
alls har kommit att tänka på.
Den tredje forskningsfrågan hänger ihop med de övriga genom att jag vill undersöka
vilka känslor allt detta väcker hos slöjdarna. Jag vill veta om de tänker på förändringarna i
klimatet och miljön medan de arbetar. Det är intressant att utforska om de känner att
slöjdarbetet hjälper dem handskas med svåra känslor, eller om temperaturfilten är en
påminnelse av negativa händelser. Kanske de istället tänker på allt positivt i sina liv och
sådant som ännu går att förbättra. Reflekterar informanterna över huvud taget över annat än
produktens utseende? Kanske de bara känner sig lugna och nöjda över att få arbeta med
händerna.
I och med att temperaturfiltens ursprungliga syfte tycks ha varit att exempelvis göra
slöjdaren mer medveten om tidens och årstidernas gång samt att reflektera kring klimatet i
stort och temperaturmönster i arbetet, är jag intresserad av att undersöka genom den fjärde
forskningsfrågan om personer som tillverkar temperaturfiltar är mer klimatmedvetna än andra.
Är slöjdarna som tillverkar temperaturfiltar mer insatta i klimatförändringen och
miljöärenden, eller har de valt att tillverka temperaturfiltar på grund av andra orsaker?

6.2 Val av datainsamlingsmetod
Jag har valt att utföra en kvalitativ undersökning med vissa kvantitativa inslag. Enligt Stukát
(2011) är den kvalitativa forskningens främsta uppgift att ”tolka och förstå de resultat som
framkommer, inte att generalisera, förklara och förutsäga” (Stukát, 2011, s. 36). De kvalitativa
dragen i undersökningen syns bland annat i enkätens öppna frågor samt i att informanterna
kunde tillägga egna svar i alla frågor. Däremot kan exempelvis den relativt stora mängden
informanter tolkas som ett kvantitativt drag, samt enkäten som datainsamlingsmetod och
avsikten att jämföra olika grupperingar inom informanterna med varandra. Stukát (2011)
lyfter fram att det kan vara fruktbart att förena de kvalitativa och kvantitativa synsätten och
låta dem komplettera varandra (Stukát, 2011). Innehållsanalys, som Stukát (2011) även kallar

34
textanalys eller dokumentanalys, används för att kategorisera och bearbeta enkätens öppna
svar (Stukát, 2011).
Stukát (2011) menar att det är ett bra val att använda sig av en enkätundersökning ifall
man vill nå fler människor än vad som skulle vara möjligt i fråga om observation eller
intervju som metod (Stukát, 2011). Fördelar med enkäten, i det här fallet webbenkäten, är att
det är lätt och snabbt att få in svar av ett stort antal informanter och att alla som fyller i
enkäten får se frågorna i exakt samma form och man slipper omedveten styrning genom den
så kallade intervjuareffekten. Det går också lättare att bearbeta svaren efteråt, jämfört med
exempelvis långa öppna intervjuer. Nackdelar med enkäten är att man inte kan kontrollera att
informanterna faktiskt läser igenom anvisningarna eller handlar efter dessa. Ifall någon fråga
är dåligt formulerad, går det inte i efterhand att omformulera den, utan man får nöja sig med
de svar man får. Det går inte heller att kontrollera hur många som besvarar enkäten och det
kan vara svårt att få in tillräckligt många svar. (Stukát, 2011.) Bryman (2011) anser att
webbenkäter kan ses som både strukturerade intervjuer och enkäter.
Under andra omständigheter skulle jag gärna ha använt mig av intervju och
observation som datainsamlingsmetoder för undersökningen, men jag valde bort dem på
grund av coronapandemin och resulterande begränsningar, som skulle ha gjort det svårt eller
omöjligt att undersöka fler än ett fåtal informanter. Genom en halvstrukturerad intervju skulle
jag ha fått en personligare kontakt med informanterna och kunnat ställa dem passande
följdfrågor på intressanta svar. Samtidigt kunde de ha visat mig sina temperaturfiltar
personligen och jag skulle på så sätt ha fått en djupare förståelse för deras arbete och
bakomliggande syften. Under de nuvarande omständigheterna med undantagsförhållanden
ansåg jag att en enkätundersökning med mestadels öppna frågor var det bästa valet för att nå
så många personer som möjligt och samtidigt få in personliga svar för en kvalitativ
undersökning.

6.3 Uppgörande av enkät
I enkäten finns fler frågor än vad som egentligen behövs för att besvara forskningsfrågorna,
men jag ville ha tillräckligt många frågor för att få ut så mycket information som möjligt ur
informanterna. Jag valde att börja med enkla bakgrundsfrågor för att värma upp informanterna

35
och få dem att börja berätta om sina produkter. Mer abstrakta frågor som kunde kännas
svårare att besvara kommer först mot slutet av enkäten för att informanterna skulle hållas så
motiverade som möjligt och slutföra enkäten i sin helhet. Enkätfrågorna består av
envalsfrågor, flervalsfrågor och öppna frågor, sammanlagt 15 stycken. I alla enkätfrågor,
förutom de första bakgrundsfrågorna om informantens kön och ålder, finns möjlighet att
skriva in ett eget svar ifall det inte färdigt fanns ett passande svarsalternativ. Alla frågor
gjordes obligatoriska att besvara, förutom den sista frågan, som ger informanterna en
möjlighet att kommentera undersökningen och enkäten eller tillägga något om sitt slöjdarbete
som inte har passat in på någon av de tidigare frågorna. Jag valde att de flesta frågor skulle
vara obligatoriska att besvara för att informanterna inte skulle kunna hoppa över sådana frågor
som de inte hade ett färdigt svar till, utan jag ville att de skulle stanna upp och begrunda sina
val och åsikter.
I Tabell 2 ses hur enkätfrågorna och forskningsfrågorna hänger ihop med varandra.
Enkätfrågorna är numrerade i tabellen för att göra deras presentation tydligare, trots att de inte
är numrerade i själva enkäten. Det finns sju frågor som ger bakgrundsinformation om
informanterna, men bara delvis eller inte alls svarar på någon forskningsfråga. Dessa är
frågorna 1–4, 6, 10 och 15. Endast fråga 5 besvarar den första forskningsfrågan, som
behandlar informanternas orsaker att tillverka en temperaturfilt. Frågorna 6–9 besvarar den
andra forskningsfrågan, som tangerar budskap i temperaturfiltarna. Fråga 6 ger både
bakgrundsinformation och svarar på forskningsfrågan genom att uppgiften om slöjdteknik
både kan användas för att skilja mellan olika använda slöjdtekniker och om temperaturfilten
exempelvis virkas som sammanfogade mormorsrutor, kan tekniken även användas för att
synliggöra vecko- eller månadsskiften, vilket kan ses som budskap i produkten. Frågorna 11–
13 besvarar den tredje forskningsfrågan, som utreder vilka känslor det väcker hos slöjdaren att
tillverka en temperaturfilt. Frågorna 11–14 söker svar på den fjärde forskningsfrågan, det vill
säga vilket samband som finns mellan klimatmedvetenhet och tillverkningen av en
temperaturfilt. Bara fråga 14 behandlar rakt informanternas syn på klimatförändringen, men
jag har tagit i beaktande att de även kan svara något som har att göra med sina känslor
gällande temperatur och klimat i frågorna 11–13, som behandlar deras känslor under arbetets
gång.

36
Tabell 2
Sammankopplingen mellan enkätfrågorna och forskningsfrågorna
Enkätfråga

Forskningsfråga

1. Kön?

Bakgrund

2. Ålder?

Bakgrund

3. Hemland?

Bakgrund

4. Vilken produkt tillverkar du?

Bakgrund

5. Varför har du valt att tillverka en temperaturfilt?
6. Vilken slöjdteknik använder du i produkten?

1
Bakgrund & 2

7. Vilka data använder du i produkten?

2

8. Beskriv hur du har valt färgerna för din produkt.

2

9. Berätta gärna något mer om din produkt...

2

10. Berätta varför du är med i Facebook-gruppen...?

Bakgrund

11. Har du känt följande känslor under arbetets gång?

3&4

12. Ge några exempel på i vilka sammanhang du har känt någon av
känslorna i den förra frågan under arbetets gång.

3&4

13. Beskriv tankarna och känslorna som väcks hos dig då du ser
färgsättningen i din framväxande produkt.

3&4

14. Berätta hur du tänker om klimatförändringen i allmänhet.
15. Finns det något annat du vill berätta eller kommentera?

4
Bakgrund

6.4 Val av informanter
Eftersom denna avhandling skrivs på svenska, var det ändamålsenligt att även utföra
undersökningen på svenska och därför använda svenskspråkiga informanter. Tillverkningen
av temperaturfiltar, som står i undersökningens fokus, hör inte till de vanligaste slöjdprojekten
och är därför inte välkänt av de flesta fritidsslöjdare. Därför valde jag att samla in
undersökningens datamaterial genom sociala medier; i det här fallet Facebook, för att lättast
nå så många personer som möjligt som håller på att tillverka en temperaturfilt oberoende av
sitt geografiska läge. Waters nämner att sociala media kan användas som informationskälla
och som verktyg i forskningen, samt anger Facebook som ett exempel (Bell & Waters, 2016).
Jag var mest intresserad av situationen i Finland, men eftersom jag ville utföra
undersökningen på svenska, verkade det förnuftigast att använda en svenskspråkig grupp,

37
även om de flesta medlemmarna i gruppen kunde antas vara bosatta i Sverige. I finskspråkiga
grupper hade jag antagligen inte fått in många svar på en svenskspråkig enkät. Översättning
av enkäten till finska och översättning av svaren till svenska hade troligen lett till
översättningsfel och på så vis gjort undersökningens resultat mindre trovärdiga.
Jag valde att använda mig av en aktiv Facebook-grupp med lite under 800 medlemmar,
där jag själv redan var medlem. Det finns också en annan svenskspråkig grupp med ca 1000
medlemmar, men den fokuserar bara på en speciell slöjdteknik. Det finns flera finländska
grupper med under 600 medlemmar, men jag valde bort dem på grund av att de är
finskspråkiga. Det finns även många engelskspråkiga grupper med till och med 13 000
medlemmar, men även de valdes bort på grund av språket.
Jag valde därmed inte själv ut de enskilda informanterna, utan valde gruppen där
undersökningen utfördes, lade upp länken till webbenkäten i gruppen tillsammans med ett
missiv (se Bilaga 2) och hoppades på att få tillräckligt många frivilliga deltagare. Detta kallar
Stukát (2011) ett frivilligt urval och varnar att resultatens representativitet vid ett sådant urval
är lågt eller obefintligt eftersom deltagarna kan ha olika anledningar att bidra till
undersökningen (Stukát, 2011, s. 70). Jag kunde också ha använt mig av ett snöbollsurval, det
vill säga att leta fram en eller några få passliga informanter och använda deras nätverk för att
hitta fler. Snöbollsurvalet kunde ha lett till ett mer representativt urval, men det kändes
onödigt att försvåra datainsamlingen genom att låta bli att använda slöjdgruppen.

6.5 Genomförande av undersökningen
Efter att jag valt att använda mig av enkätundersökning, tog jag kontakt med
administratörerna i Facebook-gruppen, presenterade mig själv och mitt arbete och bad om lov
att få utföra undersökningen i gruppen (Bilaga 1). Administratörerna gav sitt godkännande, så
nästa steg var att utforma enkäten. Jag använde mig av programmet Google formulär för att
forma en elektronisk enkät (Bilaga 3). Jag valde att utföra undersökningen elektroniskt
eftersom det är snabbare än att sända pappersenkäter ut och in och det är gratis, vilket papper,
kuvert och frimärken inte är. Det är också både lättare för informanterna att besvara enkäten
och för mig att komma åt och bearbeta deras svar.
Jag försökte göra enkäten så kort som möjligt för att informanterna skulle vara

38
motiverade att delta i undersökningen, samtidigt som deras svar så väl som möjligt skulle
kunna

besvara

avhandlingens

frågeställningar.

Jag

strävade

också

till

att

hålla

frågeställningarna neutrala, för att inte påverka informanternas svar. Av Youngmans
förteckning på olika sorts frågor (refererad i Bell & Waters, 2016, s. 172) består enkäten av
kategorifrågor, alternativfrågor och öppna frågor. Enkäten är indelad i tre delar enligt tema.
Först kommer tre bakgrundsfrågor gällande informanternas kön, ålder och hemland. Enkätens
andra del består av sju frågor kring designval av deras temperaturfilt samt varför de är med i
Facebook-gruppen. Den sista delen består av fyra frågor rörande känslor kring
temperaturfilten och klimatförändringen, samt en sista fråga för övriga kommentarer.
Forskningsfrågorna framkommer inte i enkätfrågorna i strikt kronologisk ordning, utan mer i
logisk ordning. Enkäten börjar med bakgrundsfrågor om informanterna, fortsätter med
allmänna frågor om deras produkter, mer detaljerade frågor om produkterna och avslutas med
mer abstrakta frågor om informanternas känslor, tankar och åsikter om exempelvis
klimatförändringen.
Då enkäten var fullbordad, utförde jag en liten pilotundersökning för att försäkra mig
om att frågorna är tydliga, att de mäter det som är meningen och att den elektroniska enkäten
fungerar som den ska. Jag bad några familjemedlemmar och vänner fylla i enkäten och ge mig
respons på den. Jag fyllde också själv i enkäten för att se hur lång tid det tar att besvara
frågorna. Till sist innan jag skickade ut enkäten raderade jag de svar jag fått i
pilotundersökningen, för att de inte av misstag skulle blandas med de riktiga svaren. Slutligen
lade jag upp länken till enkäten i Facebook-gruppen tillsammans med ett inlägg där jag
presenterade mig själv, min undersökning och gav lite information gällande enkäten (Bilaga
2). Jag lade upp en påminnelse i undersökningsgruppen tre dagar innan enkäten stängdes samt
ännu et timme innan tiden tog slut, för att alla intresserade skulle ha möjlighet att delta i
undersökningen samt för att klargöra att klocktiden är i finsk tid. Enkäten fanns tillgänglig i
åtta dygn och gav in sammanlagt 58 svar.

6.6 Analys av datainsamling
Efter att ha fått in tillräckligt många svar och stängt enkäten enligt schemat, läste jag i stora
drag igenom svaren och lade upp dem i kalkylbladsprogrammet Microsoft Excel. Där lade jag

39
upp varje enkätfråga på ett eget blad, delade in alla svaren i passande kategorier och gjorde
upp olika sorts diagram för att bättre åskådliggöra resultaten. Jag har gjort cirkeldiagram av
bakgrundsfrågorna och andra envalsfrågor. Då synliggörs enkelt hur stor andel av
informanterna som exempelvis hör till en viss ålderskategori eller har valt att tillverka en viss
produkt. Då det gäller flervalsfrågorna, räknade jag först ihop med hjälp av Excel hur många
personer som valt varje enskilt svarsalternativ och sedan gjorde jag upp ett liggande
stapeldiagram enligt svaren. I dem synliggörs alltså hur många personer som har valt ett visst
svarsalternativ som en del av sitt svar, inte hur stor andel av alla svar det utgör. Liggande
stapeldiagram valdes över stående stapeldiagram på grund av att texten är lättare att läsa då
den finns på stapelns ena sida istället för under den. För att göra figurerna så tydliga som
möjligt är också svaren ordnade i storleksordning uppifrån ner. Då är alltså det populäraste
svarsalternativet högst upp i figuren och det minst populära lägst ner. I en del flervalsfrågor
och öppna svar var jag tvungen att räkna svaren för hand, eftersom alla informanter inte
använde samma slags ord, som kunde ha räknats med hjälp av Excel. Varje informant fick ett
personligt identitetsnummer som används i citat. Siffrorna delades ut i den ordning
informanterna besvarade enkäten.
De öppna svaren bearbetades med hjälp av innehållsanalys (Bryman, 2011). Jag läste
först igenom alla svar för att få en överblick av ofta förekommande teman och nyckelord.
Sedan gjorde jag upp kategorier med hjälp av nyckelorden för svar som liknade varandra och
delade in alla delar av svaren i de olika kategorierna. En informants öppna svar kan alltså vara
del av ett eller flera svarskategorier, beroende på vad informanten har svarat. Senare har jag
ännu slagit ihop en del kategorier som jag tyckte att var för lika varandra. Jag hade planerat
att jämföra informanternas svar med varandra exempelvis i fråga om kön, hemland och ålder.
Det framkom i undersökningen att informanterna var en väldigt homogen grupp i fråga om
hemland och kön, varmed deras ålder förblev den enda faktorn som kunde användas för
jämförelser i resultaten. På grund av detta har jag även gjort upp diagram för svaren enligt hur
informanterna i de olika åldersgrupperna har svarat för att se om det finns skillnader eller
samband mellan informanter i olika åldrar. Åldersgruppernas svar presenteras i
procentmängder för att göra svaren bättre jämförbara med varandra, då det finns väldigt olika
mängder informanter i de olika ålderskategorierna. Slutligen presenteras resultaten i kapitel 7
enligt undersökningens forskningsfrågor.

40

7. Resultatredovisning

I detta kapitel redovisas undersökningens resultat. Kapitlet är indelat i fem delar utgående från
de fyra forskningsfrågorna samt presentation av studiens informanter. I den första delen
presenteras informanterna genom undersökningens bakgrundsfrågor. I den andra delen
behandlas resultaten för den första forskningsfrågan, som gäller olika orsaker att tillverka en
temperaturfilt. Den tredje delen berör den andra forskningsfrågan, som gäller olika budskap i
temperaturfiltarna. Den fjärde delen tangerar den tredje forskningsfrågan, som gäller
informanternas känslor under arbetet med temperaturfilten. Slutligen handlar den femte delen
om studiens fjärde forskningsfråga, som behandlar sambandet mellan klimatmedvetenhet och
tillverkningen av en temperaturfilt.

7.1 Presentation av informanter
I undersökningen deltog sammanlagt 58 informanter, varav alla besvarade sig vara kvinnor.
Ingen valde något av de andra alternativen, det vill säga ”man”, ”annat” och ”vill inte
berätta”. I Figur 2 synliggörs informanternas åldersfördelning. Av de 58 informanterna
svarade sig 9 personer (16%) vara i åldern 18–35 år, 30 personer (52%) i åldern 36–55 år och
19 personer (33%) i åldern 56–75 år. Ingen (0%) av informanterna besvarade sig vara 76 år
gammal eller äldre, trots att även det fanns som alternativ. Detta betyder att lite över hälften
av informanterna var i åldern 36–55 år. Ungefär fem sjättedelar av informanterna var äldre än
35 år gamla och ungefär en tredjedel av informanterna var äldre än 55 år gamla.

41
Figur 2
Informanternas åldersfördelning

I enkäten efterfrågades även informanternas hemland. Endast en av informanterna
uppgav Finland som sitt hemland, vilket betyder att 57 personer, alltså 98%, av informanterna
var svenskar och en person, alltså 2%, var finländare.
I Figur 3 visualiseras vilken produkt informanterna tillverkar. Överlägset största delen,
alltså 49 personer (84%), tillverkar en filt. Det är ungefär fem sjättedelar av informanterna. På
andra plats med fyra svar (7%) kommer en löpare eller duk. Två svar var har gått till ett
sängöverkast (3%) och en halsduk eller schal (3%). Endast en person har svarat att hon
tillverkar en väggbonad (2%).

42
Figur 3
Informanternas produktval

Efter att informanterna grupperas enligt sin ålder synliggörs i Figur 4 att största delen
av informanterna i varje ålderskategori har valt att tillverka en filt. I den lägsta ålderskategorin
(18–35 år) har åtta personer valt att tillverka en filt, det vill säga 89%. Bara en person, det vill
säga 11%, i ålderskategorin har valt att tillverka något annat, i det här fallet en schal eller
halsduk. I den mellersta ålderskategorin (36–55 år) har 25 personer valt att tillverka en filt, det
vill säga 83%. Tre personer (10%) tillverkar en löpare eller duk, en person (3%) ett
sängöverkast och en person (3%) en väggbonad. I den högsta ålderskategorin (56–75 år) är
det 16 personer som tillverkar en filt, det vill säga 84%. En person (5%) tillverkar en löpare
eller duk, en person (5%) tillverkar ett sängöverkast och en person (5%) tillverkar en schal
eller halsduk. Detta betyder att de yngsta informanterna är den mest homogena gruppen och
de äldsta informanterna är den mest heterogena gruppen i fråga om vilken produkt de
tillverkar, men skillnaderna är små mellan åldersgrupperna.

43
Figur 4
Informanternas produktval enligt ålder

Vidare behandlas vilken slöjdteknik informanterna har använt i sina produkter (se
Figur 5). Utav de 58 informanterna har 42 personer (72%) använt sig av virkning och 16
personer (28%) av stickning. Detta betyder att nästan tre fjärdedelar av informanterna har valt
att virka sin produkt. Ingen (0%) av informanterna har valt sömnad eller lappteknik, trots att
det fanns som svarsalternativ. En person har tillagt att hon använder sig av sicksack-mönster i
virkningen.

44
Figur 5
Informanternas val av slöjdteknik

Vid val av slöjdteknik är åldersfördelningen ojämnare (se Figur 6) än vid
informanternas val av produkt. I den lägsta ålderskategorin (18–35 år) har åtta personer valt
virkning, det vill säga 89%, och bara en person stickar (11%). I de återstående
ålderskategorierna kan samma trend avläsas, men i olika grad. I den mellersta ålderskategorin
(36–55 år) har 23 personer valt att virka, det vill säga 77% och sju personer (23%) att sticka. I
den högsta ålderskategorin (56–75 år) är det 11 personer, det vill säga 58%, som virkar och
åtta personer (42%) som stickar. I alla ålderskategorier är det fler informanter som har valt
virkning över stickning, men skillnaden mellan slöjdteknikerna är störst i den yngsta gruppen
och minst i den äldsta gruppen.

45
Figur 6
Informanternas val av slöjdteknik enligt ålder

I en enkätfråga utreds varför informanterna är med i Facebook-gruppen där
undersökningen utförs. Informanterna ombeds även berätta om de håller på att tillverka sin
första temperaturfilt eller om de redan tidigare har gjort en eller flera. Ur de öppna svaren har
101 nyckelord plockats ut. Därmed har varje informant angett i medeltal 1,7 svar. Eftersom
det finns två frågeställningar i samma enkätfråga, är svaren presenterade skilt. Den första
frågeställningen är besvarad av 54 informanter. 39 av informanterna (72%) nämner att de är
med i gruppen på grund av att de vill få inspiration och se andras arbeten, vilket är
informanternas absolut vanligaste orsak till att vara med i gruppen. Nio personer (17%)
nämner att de är med i gruppen för att få tips och idéer och sex personer (11%) nämner att de
är med för att kunna få och ge hjälp och råd i samband med slöjdarbetet. Sammanlagt 47
informanter svarade på den andra frågeställningen, det vill säga om de håller på med sin första
temperaturfilt eller om de har tillverkat någon tidigare. Av dessa 47 svarade 29 informanter
(62%) att de håller på med sin första produkt och 15 personer (32%) att det inte är deras
första. Därtill svarade tre personer (6%) att de inte ännu har påbörjat sin första produkt.
Största delen av dem som besvarade frågan arbetade alltså på sin första temperaturfilt. Ett
cirka hälften mindre antal personer svarade att de arbetar på sin andra eller tredje filt eller har
till och med tillverkat ännu fler. Några enstaka informanter är med i gruppen, men har inte

46
ännu börjat arbeta på en temperaturfilt.
I den lägsta ålderskategorin (18–35 år) har fem personer (83%) svarat att de är med i
gruppen på grund av inspiration och för att se andras arbeten. Ingen (0%) i gruppen har svarat
att de är med för tips och idéer. En person (17%) svarade att hon är med för hjälp och råd. I
den mellersta åldersgruppen (36–55 år) har 24 personer (73%) svarat att de med i gruppen på
grund av inspiration och för att få se andras arbeten. Sex personer (18%) svarade att de är med
på grund av tips och idéer och tre personer (9%) att de är med på grund av hjälp och råd. I den
högsta åldersgruppen (56–75 år) har 10 personer (67%) svarat att de är med på grund av
inspiration och för att se andras arbeten. Tre personer (20%) nämnde tips och idéer och två
personer (13%) nämnde hjälp och råd. Svaren var väldigt jämnt fördelade gällande inspiration
och att få ta del av andras alster i den lägsta och högsta åldersgruppen, samt mellan alla
informanterna gällande hjälp och råd. De två högsta åldersgrupperna svarade ganska lika
gällande tips och idéer, medan det inte alls nämndes i den yngsta gruppen.
Angående tillverkningen av temperaturfiltar nämner fem personer (56%) i den lägsta
ålderskategorin (18–35 år) att de tillverkar sin första filt. Tre personer (33%) svarar att de har
tillverkat temperaturfiltar tidigare och en person (11%) svarar att hon ska börja på med sin
första filt. I den mellersta gruppen (36–55 år) är det 15 personer (65%) som arbetar på sin
första temperaturfilt, sex personer (26%) som har tillverkat dem tidigare och två personer
(9%) som inte ännu har börjat på sin första. I den äldsta gruppen (56–75 år) nämnde nio
informanter (60%) att de gör på sin första filt och sex personer (40%) att de har gjort dem
tidigare. Ingen (0%) av de äldsta informanterna nämner att de inte ännu har tillverkat en
temperaturfilt. Sammanfattningsvis är det flest informanter i alla ålderskategorier som håller
på med sin första produkt, en mindre del som svarade att de har tillverkat en eller flera
tidigare och minst informanter som svarade att de inte ännu har tillverkat någon alls.
Enkätens sista fråga är den enda som inte är obligatorisk att besvara. Där efterfrågas
bara om informanterna har något de vill tillägga eller om de har kommentarer till enkäten eller
undersökningen. Största delen av informanterna har inte svarat något på frågan, några har gett
mer information om sitt eget arbete eller berättat att enkäten har ändrat på deras syn på sitt
projekt. Några informanter har svarat att de inte vill kommentera något mer.

47

7.2 Orsaker att tillverka en temperaturfilt
Till följande presenteras studiens resultat som besvarar den första forskningsfrågan, det vill
säga vilka orsaker som finns att tillverka en temperaturfilt. Resultaten baseras på den femte
enkätfrågan.
I Figur 7 åskådliggörs varför informanterna har valt att tillverka en temperaturfilt.
Enkätfrågan är en flervalsfråga, så respondenterna har fått kryssa för så många svar som har
passat in på deras situation. De 58 informanterna gav sammanlagt 154 svar. Varje informant
har i medeltal valt 2,7 svarsalternativ. De färdigt givna svarsalternativen är visualiserade i
blått och informanternas självkomponerade svar i gult. De två populäraste orsakerna är med
37 svar (64%) att informanten är intresserad av hur temperaturens växling kan avbildas i en
slöjdprodukt samt med 33 svar (57%) att temperaturfilten är något nytt som informanten vill
testa på. 19 personer (33%) har svarat att informanten vill avbilda temperaturen från en
tidsperiod som är viktig för henne eller någon nära henne. 18 personer (31%) har svarat att
informanten tycker om att använda mycket färger i sina slöjdprojekt. På femte plats med 17
svar (29%) finns svaret att informanten vill utmana sig själv med ett större projekt som tar
lång tid att tillverka. På sjätte plats med 13 svar (22%) kommer alternativet att informanten är
intresserad av att jämföra temperaturer från olika år eller orter. Sjunde populärast med åtta
svar (14%) är alternativet där informanten är intresserad av hur klimatförändringen påverkar
temperaturen. På sista plats av de färdigt givna svaren med fem svar (9%) ligger svaret där
informanten tycker om slöjdprojekt som ger henne samhörighetskänsla med andra i en grupp.
Förutom de färdigt givna svaren har frågan fått fyra svar till som informanterna själva givit.
Två personer (3%) har tillagt att de virkar en temperaturfilt till ett barnbarn. En person (2%)
har svarat att hon behövde ett större projekt för en hantverkskurs och en person (2%) att hon
tycker om att skapa något som hjälper en att minnas. De populäraste orsakerna att tillverka en
temperaturfilt tycks vara att konkret få visualisera temperaturer med olika färger samt att
slöjdprojektet är något nytt och spännande för informanterna. De minst populära orsakerna är
att koppla ihop slöjdprojektet med klimatförändringen, att använda projektet och
Facebookgruppen som social kanal till andra människor, samt olika personliga skäl.

48
Figur 7
Informanternas orsaker att tillverka en temperaturfilt

Som det kan avläsas i Figur 8, har de olika orsakerna att tillverka en temperaturfilt
fördelats rätt så jämnt mellan åldersgrupperna. De två äldre åldersgrupperna har svarat rätt så
lika, men den yngsta gruppen har flest svar på alternativen som allt som allt kommer på andra
och tredje plats. Av de nio informanterna i den lägsta ålderskategorin (18–35 år) har endast tre
personer (33%) valt det allmänt populäraste alternativet, det vill säga att de är intresserade av
hur temperaturens växling kan avbildas i en slöjdprodukt. Det populäraste svaret för
åldersgruppen med sex svar (67%) är att temperaturfilten är något nytt som informanten vill
testa på. Fem personer (56%) svarar att de vill avbilda temperaturen från en tidsperiod som är
viktig för dem eller någon nära dem. Två personer (22%) svarar att de tycker om att använda
mycket färger i sina slöjdprojekt. Tre personer (33%) vill utmana sig själv med ett större
projekt som tar lång tid att tillverka. Två personer (22%) är intresserade av att jämföra
temperaturerna från olika år eller orter och en person (11%) skriver att hon tycker om att
skapa något som hjälper en att minnas. Ingen (0%) i den lägsta åldersgruppen har valt
alternativen om hur klimatförändringen påverkar temperaturen eller samhörighetskänsla.

49
Utav 30 personer i den mellersta ålderskategorin (36–55 år) har 22 personer (73%)
valt att tillverka en temperaturfilt på grund av att de är intresserade av hur temperaturens
växling kan avbildas i en slöjdprodukt. För 15 personer (50%) är temperaturfilten något nytt
som de vill testa på. 10 personer (33%) vill avbilda temperaturen från en tidsperiod som är
viktig för dem eller någon nära dem. Åtta personer (27%) tycker om att använda mycket
färger i sina slöjdprojekt. Nio informanter (30%) vill utmana sig själv med ett större projekt
som tar lång tid att tillverka. Nio informanter (30%) är också intresserade av att jämföra
temperaturerna från olika år eller orter. Tre personer (10%) är intresserade av hur
klimatförändringen påverkar temperaturen. Tre personer (10%) svarar även att de tycker om
slöjdprojekt som ger dem samhörighetskänsla med andra i en grupp, två personer (7%) har
skrivit in att de tillverkar temperaturfiltar för sina barnbarn och en person (3%) berättar att
hon behövde ett större arbete för en handarbetskurs.
I den högsta ålderskategorin (56–75 år) är svaren tämligen lika som i den mellersta
ålderskategorin. Av 19 respondenter är 12 stycken (63%) intresserade av hur temperaturens
växling kan avbildas i en slöjdprodukt. Lika många, alltså 12 informanter (63%) anser också
att temperaturfilten är något nytt som de vill testa på. Fyra personer (21%) vill avbilda
temperaturen från en tidsperiod som är viktig för dem eller någon nära dem. Åtta informanter
(42%) tycker om att använda mycket färger i sina slöjdprojekt. Fem personer (26%) vill
utmana sig själv med ett större projekt som tar lång tid att tillverka. Två informanter (11%) är
intresserade av att jämföra temperaturerna från olika år eller orter. Fem respondenter (26%) är
intresserade av hur klimatförändringen påverkar temperaturen och två personer (11%) tycker
om slöjdprojekt som ger dem samhörighetskänsla med andra i en grupp. Det är intressant att
klimatförändringens påverkan på temperaturen verkar vara viktigast för de äldsta
informanterna jämfört med de andra åldersgrupperna. Ingen i den lägsta ålderskategorin hade
valt det svaret över huvud taget.

50
Figur 8
Informanternas orsaker att tillverka en temperaturfilt enligt ålder

7.3 Budskap i temperaturfiltar
Här presenteras resultaten för den andra forskningsfrågan, det vill säga vilka budskap som
finns i temperaturfiltarna. Resultaten baserar sig på enkätfrågorna 6–9.
Figur 9 visar vilka olika data informanterna synliggör i sina produkter. Detta är i
enkäten också en flervalsfråga och den har fått in sammanlagt 133 svar, alltså har varje
informant i medeltal valt 2,3 svarsalternativ. Det populäraste alternativet har varit att använda
sig av temperaturen vid ett visst klockslag. Svaret valdes av 37 personer (64%). Näst
populärast, med 27 svar (47%) har varit att använda sig av personliga viktiga dagar,
exempelvis födelsedagar. Tredje kommer markeringen av månadsskifte med 19 svar (33%).
Till näst kommer dygnets högsta temperatur med 15 svar (26%) och dygnets lägsta temperatur
med 14 svar (24%). På sjätte plats med nio svar (16%) ligger dygnets medeltemperatur och på

51
sjunde plats med fem svar (9%) väderleksförhållanden. På delad sista plats av de färdigt givna
alternativen ligger veckoskifte med tre svar (5%) och allmänna högtider eller viktiga dagar,
exempelvis julen, även den med tre svar (5%). Utöver de färdigt givna alternativen har en
person (2%) angivit att hon under vinterhalvåret använder dygnets lägsta temperatur och
under sommarhalvåret dygnets högsta temperatur.

Figur 9
Data i informanternas temperaturfiltar

De olika åldersgrupperna har svarat ganska olika på frågan, som kan ses i Figur 10,
men alla åldersgrupper har flest svar på temperaturen vid ett visst klockslag. I den yngsta
gruppen (18–35 år) har sex personer (67%) svarat att de använder temperaturen vid ett visst
klockslag. Tre personer var (33%) har valt personliga viktiga dagar, dygnets högsta
temperatur (33%) och dygnets lägsta temperatur (33%). Två personer (22%) har valt att
avbilda månadsskiftet. En person var (11%) använder dygnets medeltemperatur och vädret
(11%). Ingen (0%) har valt veckoskifte eller allmänna högtider.

52
I den mellersta åldersgruppen (36–55 år) har 15 personer var (50%) valt temperaturen
vid ett visst klockslag och personliga viktiga dagar (50%). 11 personer var (37%) har valt att
avbilda månadsskiftet, dygnets högsta temperatur (37%) och dygnets lägsta temperatur (37%).
Sex personer (20%) har valt att använda sig av dygnets medeltemperatur, tre personer (10%)
av vädret, två personer (7%) av allmänna högtider eller viktiga dagar och en person (3%) av
veckoskifte.
I den äldsta åldersgruppen (56–75 år) har 16 personer (84%) valt att använda
temperaturen vid ett visst klockslag. Nio personer (47%) har valt att synliggöra personliga
viktiga dagar och sex personer (32%) har valt månadsskifte. Två personer var har valt dygnets
medeltemperatur (11%) och veckoskifte (11%). En person var har valt att använda vädret
(5%), allmänna högtider (5%), dygnets högsta temperatur (5%) och det personliga svaret att
använda sig av både dygnets högsta och lägsta temperatur under olika årstider (5%). Ingen
(0%) i åldersgruppen har svarat sig använda dygnets lägsta temperatur.
Det är intressant att de flesta har svarat att de kontrollerar temperaturen vid ett visst
klockslag, vilket jag tolkar som att de flesta ser på en fysisk termometer samma klockslag
varje dag. Bara den mellersta åldersgruppen har använt sig av alla färdigt givna
svarsmöjligheter. Här har de två lägsta åldersgrupperna svarat ganska lika på många
svarsalternativ, medan den äldsta gruppen tydligt prioriterar temperaturen vid ett visst
klockslag.

53
Figur 10
Data i informanternas temperaturfiltar enligt ålder

Nästa fråga handlar om hur informanterna har valt färgsättningen för sin produkt (se
Figur 11). Frågan är öppen, så resultaten har analyserats av svaren som informanterna själva
har formulerat. Frågan fick in 104 svar, vilket betyder att informanterna i medeltal har gett 1,8
svar var. Av svaren framgick att 29 av respondenterna (50%), det vill säga hälften, inte
specificerar vilka färger de använder, som i det följande citatet.
Jag har valt färger jag tycker om och sen fördelat de efter vilken temperatur det är. (Informant 35)

Av de 58 respondenterna har 22 personer (38%) i stora drag beskrivit sina färger som ett
spektrum, det vill säga att färgen för den kallaste temperaturen i färgskalan är violett eller
mörkblå och i och med varmare temperaturer övergår färgen i ljusare blått, grönt, gult, orange
och slutligen rött. 15 respondenter (26%) har valt att använda en färdig färgskala eller ett
förvalt garnpaket och har alltså inte valt färgerna själv. De flesta av dessa respondenter har

54
inte gjort ändringar i färgskalan, men ett fåtal har svarat sig ha bytt ut någon färg som de inte
tycker om.
Jag letade upp ett garn som hade vackra och många pastellfärger. Har därefter placerat dem efter hur jag
tycker de ligger i färgspectrat. Utifrån det sedan en temperaturskala. Inte nödvändigtvis med kalla färger
till minus och varma till plus. (Informant 56)

11 av respondenterna (19%) har använt sig av sina favoritfärger. Åtta respondenter (14%) har
valt färgerna enligt vad som ”känns rätt” för dem. Här följer ett citat som belyser en
respondents färgval.
Blått för kallt, vitt för 0, grått för +1 - +2, grönt-gult-rött för varmare temp. Har stoppat in gult vid +3
för vintergäck och ljus vid jul, blått glittergarn vid +9 för scilla och blått melerat garn vid +27 för
badväder. Jag har olika färger för +5 till +14 beroende på om det är vår eller höst. Tempskalan går från
-10 till +30 och jag har 1 grad/färg. (Informant 31)

Sju respondenter (12%) har först valt vilket garn de vill använda och sedan valt färgskalan
enligt vilka färger som garnet i fråga finns i. Sex personer (10%) har nämnt sig ha valt sin
färgskala på bas av färgerna i väderkartor, framför allt Sveriges meteorologiska och
hydrologiska institut (SMHI).
Traditionellt enl samma typ av skala som väderkartor med blåa skalor för kallt, gröna skalor för mildare
och röda för varmare väder. (Informant 41)

Tre personer (5%) nämner att de använder speciella färger eller speciellt garn för speciella
dagar, exempelvis födelsedagar. Två personer (3%) har valt färgsättningen enligt tips från
andra som håller på med samma projekt eller efter att ha sett på bilder på andras
temperaturfiltar. En person (2%) har baserat sin färgskala på garn som hon redan hade hemma
och har bara inhandlat några färger som inte fanns eller som tog slut under arbetets gång.

55
Figur 11
Informanternas val av färgsättning i sin produkt

I Figur 12 synliggörs hur svaren fördelas mellan de olika åldersgrupperna. Den yngsta
gruppen (18–35 år) använder mest spektrumets färger och färger som ”känns rätt”. Ingen i den
gruppen har nämnt att de skulle ha använt sig av en färdig färgskala eller ett garnpaket. Inte
heller att de skulle använda sig av speciellt garn för speciella dagar. Den mellersta gruppen
(36–55 år) anger oftast inte vilka färger de använder. Av den som anger färgerna använder de
flesta spektrumets färger. I den mellersta åldersgruppen används även mest garnpaket eller
färdiga färgskalor av alla åldersgrupper. Ingen av dem nämner att de skulle ha tagit intryck av
andras arbeten. Den äldsta gruppen (56–75 år) är den grupp som oftast inte anger vilka färger
som används i arbetet. Här används egna favoritfärger mer än i de andra grupperna. Ingen i
åldersgruppen nämner att de skulle ha valt färgerna på basis av garnet.

56
Figur 12
Informanternas val av färgsättning i sin produkt enligt ålder

I den följande frågan fick informanterna berätta något mer om sin produkt. Givna
exempel på sådant de kunde berätta om är tidsperioden som används i produkten, hur
produkten kommer att användas då den är färdig samt om data från ett eller flera år och orter
används i samma produkt. Ur de öppna svaren plockades ut 102 nyckelord, så informanterna
har i medeltal angett 1,8 svar. 36 personer (62%) nämner att de använder data från ett helt
kalenderår i sin produkt, men inte att året skulle vara speciellt på något sätt. 10 personer
(17%) nämner att den färdiga produkten kommer att användas i soffan eller fåtöljen,
exempelvis i följande citat.
Jag gör temperaturen år 2021 och virkar en ruta/dag farmorsruta, tar temperaturen kl 12 och i min
hemort. Antar att den ska få ligga framme som en färgklick i soffan, självklart att använda den.
(Informant 44)

Sju personer (12%) nämner att produkten kommer att avbilda ett barns eller barnbarns
födelseår eller första levnadsår. Sju personer (12%) var har även berättat att den färdiga

57
produkten kommer att användas som prydnad eller på sängen, exempelvis som ett överkast.
Sex personer (10%) har också nämnt att de använder data från den ort där de befinner sig den
dagen, alltså inte från en och samma ort varje dag. Ett exempel på det ses i följande citat.
Jag har tänkt att min filt ska täcka hela 2021. Jag gör ett varv varje dag. Jag tar temperaturen nån gång
mitt på dagen där jag befinner mig. Så filten färger följer med var jag är. En skidresa gav lägre
temperaturer en vecka vilket syns. Ingen aning om hur jag ska använda den. Fokus har varit och är mer
på själva skapandet och framväxandet av den i samma takt hela tiden än själva resultatet. Den får väl
pryda soffan eller nåt .., (Informant 33)

Fem personer (9%) svarar att deras produkt kommer att bestå av virkade delar, till exempel
mormors- eller farmorsrutor eller hexagoner, som senare fogas ihop. Fyra personer (7%) var
har nämnt att de inte ännu vet hur produkten kommer att användas då den är färdig och att
tidsperioden som används i produkten innefattar ett kalenderår, men att året i fråga är
speciellt, till exempel på grund av coronapandemin eller informantens första år som
pensionär, som i citatet nedan.
Min första filt är från mitt första pensionärsår, 1/7 - 30/6. Den andra filten är hela kalenderåret efter.
Filtarna ligger just nu på varsin säng. (Informant 45)

Det är även fyra personer (7%) som nämner att de arbetar på flera produkter samtidigt med
olika år som datamaterial och fyra personer (7%) som nämner att de använder sitt eget
födelseår som tidsperiod i produkten. Detta konkretiseras i följande citat.
Tidsperioden är ett år och det valda året är mitt födelseår. Den färdiga filten kommer att användas som
en symbolik för hur året jag föddes såg ut i temperatur och som en sak som verkligen bara är min och
symboliserar början på min resa (Informant 12)

Tre personer (5%) var har nämnt i sitt svar att de tänker ge bort den färdiga produkten som
gåva. På grund av att det som tidigare nämnts finns sju personer som använder data från sitt
barns eller barnbarns första levnadstid, är det möjligt att det egentligen är sju personer som
tänker skänka bort sin färdiga produkt till barnet i fråga, men att alla inte har nämnt det alls,
eller i det här svaret. Som en rolig detalj kan det konstateras att alla tre som kommer att få en
temperaturfilt som gåva är slöjdarnas söner som fyller 18 år i år eller får studenten. Här följer
ett citat från en av dem.
Jag gör en filt för min son att få på sin 18årsdag i sommar, som visar hans första levnadsår med
guldränder för viktiga händelser som första jollret, leendet etc. (Informant 42)

58
Två personer (3%) svarar att de kommer att använda den färdiga produkten på sin
sommarstuga. Två personer (3%) nämner även att tidsperioden i deras produkt är kortare än
ett kalenderår. Den ena produkten avbildar en informants graviditetstid och den andra är en
rund filt som avbildar några månader från och med midsommar. Två personer (3%) nämner
även att flera år är avbildade i samma produkt. Det finns sex teman som bara är nämnda av en
person (2%) var. Dessa är följande: tidsperioden består av ett vanligt kalenderår, men på en
annan ort än där slöjdaren själv bor. Vidare beskriver en informant hur produkten till en
början kan användas dubbelvikt som en babyfilt och senare ovikt då barnet vuxit upp. I de
sista svaren har informanterna beskrivit att viktiga dagar senare kommer att broderas på
produkten samt att produkterna kommer att användas på bordet, på balkongen och på
hedersplats i vardagsrummet.
Då svaren kategoriseras enligt informanternas ålder ses att de flesta i alla
åldersgrupper har svarat sig använda data från ett vanligt kalenderår. I den yngsta gruppen
(18–35 år) svarade sju informanter (78%) endast att de använder data från ett kalenderår.
Därtill finns fem enskilda svar. Exempel på dessa är att en informant (11%) använder ett barns
eller barnbarns födelseår, en informant (11%) använder sitt eget födelseår och en informant
(11%) tillverkar sin filt av virkade bitar. I den mellersta åldersgruppen (36–55 år) har 16
informanter (53%) svarat att de använder data från ett vanligt kalenderår. Informanterna i
åldersgruppen gav väldigt många olika svar. Åtta personer (27%) svarade att den färdiga
produkten kommer att användas i soffan eller fåtöljen och sex personer (20%) att de använder
ett barns eller barnbarns födelseår som data. Vidare är det exempelvis fyra informanter (13%)
som använder data från flera olika orter samt fyra informanter (13%) som tillverkar sin
produkt av virkade bitar. Det är endast informanter i den mellersta åldersgruppen som
exempelvis tänker ge bort sin produkt som gåva, använder en kortare tidsperiod än ett
kalenderår, använder data från flera år i samma produkt och broderar in viktiga händelser i
produkten i efterhand. I den äldsta åldersgruppen (56–75 år) är det 13 informanter (68%) som
angav sig använda ett vanligt kalenderår som data. Det är intressant att ingen i den äldsta
gruppen har nämnt att de skulle ge den färdiga produkten som gåva eller använda data från ett
barns eller barnbarns första år eller sitt eget födelseår. Ingen i gruppen svarade heller att de
skulle virka sin produkt i bitar som senare fogas ihop. Däremot har bara informanter i den
äldsta gruppen nämnt andra skäl till att året de använder som data är speciellt på något annat
sätt.

59

7.4 Känslor vid tillverkningen av en temperaturfilt
Till näst behandlas resultaten för forskningsfråga tre, det vill säga vilka känslor det väcker hos
slöjdaren att tillverka en temperaturfilt. Resultaten baseras på enkätfrågorna 11–13.
Nästa fråga behandlar informanternas känslor under arbetet med temperaturfilten (se
Figur 13). Frågan är en flervalsfråga där informanterna kunde kryssa för alla alternativ som
passade in på deras situation och därtill skriva in om de hade känslor som inte fanns
uppräknade i de givna alternativen. Informanternas egna svar är markerade i gult, till skillnad
av de givna alternativen, som är markerade i blått. Frågan fick allt som allt 278 svar, vilket
betyder att informanterna i medeltal har kryssat för 5,0 svarsalternativ. Två svar har
avlägsnats från summan, eftersom informanterna svarade skriftligt att de inte har känt någon
av känslorna i frågan. Som kan ses i figuren, har överlag de positiva känslorna fått flest svar
och de negativa känslorna minst. Tre av de givna svarsalternativen har inte fått några svar alls
och informanterna har lagt till åtta olika svarsalternativ. Flest svar har fått glädje med 47 svar
(84%), lugn med 45 svar (80%) och belåtenhet med 40 svar (71%). På fjärde plats kommer
nyfikenhet med 35 svar (63%) och på femte plats längtan med 29 svar (52%). Därefter
kommer hopp med 18 svar (32%), kärlek med 16 svar (29%) och förvåning med 14 svar
(25%). Då vi kommer till alternativ som fått färre än tio svar, finns besvikelse med åtta svar
(14%) och missnöje med fyra svar (7%). Av de färdigt angivna svaren har tre svar var fått
likgiltighet (5%), sorg (5%) och ångest (5%). Förtvivlan (2%) och vrede (2%) har båda fått ett
svar och alternativen avsky (0%), rädsla (0%) och skam (0%) har inte fått några svar alls. Av
informanternas egna förslag har mest svar fått uttråkning med tre svar (5%) och förväntan
med två svar (4%). Ett svar (2%) var har gått till alternativen frustration, otålighet,
sentimentalitet, spänning, stolthet och överväldigande.

60
Figur 13
Informanternas känslor vid tillverkningen av en temperaturfilt

I Figur 14 ses hur svaren fördelas mellan informanterna i olika åldersgrupper. I den
lägsta åldersgruppen (18–35 år) har alla informanter (100%) svarat att de känner sig lugna
under arbetets gång. Andra populära känslor är glädje (86%), längtan (71%) och belåtenhet
(57%). En person i den yngsta åldersgruppen är den enda i studien som har svarat att hon har
känt förtvivlan. Däremot har ingen av de yngsta informanterna svarat att de känt ångest eller
vrede under sitt arbete av de färdigt angivna svarsalternativen. I den mellersta ålderskategorin
(36–55 år) stämmer informanternas svar till största delen överens med alla informanternas

61
svar på frågan (se Figur 13). Ingen i den mellersta åldersgruppen har svarat att de skulle ha
känt missnöje, likgiltighet, sorg eller förtvivlan. Däremot är alla enskilda svar, det vill säga
vrede, frustration, otålighet, sentimentalitet, spänning, stolthet och överväldigande givna av
informanter i den här ålderskategorin. Även alla av informanterna angivna svarsalternativ är
givna av personer i den mellersta ålderskategorin. I den högsta ålderskategorin (56–75 år) har
informanterna svarat långt likadant som i den mellersta ålderskategorin. Skillnaden är att de
äldsta informanterna har känt mindre längtan, hopp, kärlek och besvikelse än informanterna i
den mellersta gruppen, men mer lugn och ångest jämfört med dem. De äldsta och yngsta
informanterna har svarat sig känna missnöje, likgiltighet och sorg, till skillnad från den
mellersta åldersgruppen.

62
Figur 14
Informanternas känslor vid tillverkningen av en temperaturfilt enligt ålder

I Figur 15 synliggörs vilka känslor i Figur 13 och Figur 14 som kategoriserats som
positiva, neutrala och negativa. Av svarsalternativen är nio känslor positiva, tre neutrala och

63
14 negativa. Av de färdigt angivna alternativen är sex stycken positiva, två neutrala och 10
negativa. Informanterna bidrog därtill med tre positiva alternativ, ett neutralt och fyra
negativa. Allt som allt fick de positiva känslorna 205 svar (74%), de neutrala känslorna 44
svar (16%) och de negativa känslorna 29 svar (10%). Enligt ålderskategorierna uppgav den
lägsta åldersgruppen (18–35 år) 62% positiva känslor, 18% neutrala känslor och 21% negativa
känslor. Den mellersta åldersgruppen (36–55 år) uppgav 75% positiva känslor, 17% neutrala
känslor och 8% negativa känslor. Den högsta åldersgruppen (56–75 år) uppgav 78% positiva
känslor, 12% neutrala känslor och 10% negativa känslor. Det betyder att de positiva känslorna
verkar vara mer dominerande ju äldre informanterna är, att de neutrala känslorna är svagare ju
äldre informanterna är, och att de yngsta och äldsta informanterna känner mer negativa
känslor än de som ligger emellan de två ytterligheterna.

64
Figur 15
Värdering av känslorna (positiv, neutral och negativ)

Kommentar. Även svarsalternativen avsky, rädsla och skam är negativa.

Nästa fråga bygger på den föregående frågan och utreder i vilka sammanhang
informanterna har känt av känslorna (se Figur 16). Ur svaren har plockats ut 101 nyckelord,
men fem informanter har inte besvarat frågan, så i medeltal har de som besvarat frågan gett
1,9 svar. De överlägset flesta informanterna, 24 personer (45%), nämner i sina svar en positiv
attityd till det fysiska slöjdandet och produktens tillväxt. 16 personer (30%) känner positiva
känslor i fråga om produktens utseende och de använda färgerna. 16 personer (30%) känner

65
sig även positiva och nyfikna till tidens gång och framtidens temperatur som kommer att
avbildas i deras produkter. 10 informanter (19%) nämner att de känner negativa känslor
gentemot temperaturen, sina färgval eller hur färgerna inverkar på varandra i produkten. Nio
informanter (17%) nämner i sina svar positiva sociala aspekter, såsom kärlek till personen
som slutligen kommer att få produkten. Åtta personer (15%) nämner negativa känslor i fråga
om tillverkningen av produkten eller själva slöjdprojektet. Sju personer (13%) nämner sig
vara förväntansfulla eller nyfikna på slutresultatet. Sex informanter (11%) nämner att de
längtar efter att få använda en ny färg efter långa tider med liknande temperatur. Fyra
informanter (8%) nämner sig vara förvånade över temperaturskillnaderna, både positivt och
negativt. En person (2%) har känt negativa känslor i samband med händelser som avbildas i
produkten.

Figur 16
Sammanhang i slöjdandet där informanterna har upplevt känslor

Då svaren delas upp i ålderskategorierna i Figur 17 synliggörs hur informanterna i
olika åldrar har besvarat frågan. I den yngsta åldersgruppen (18–35 år) känner sig lika många

66
informanter positiva som negativa till slöjdandet och även positiva till produktens utseende.
Ingen i gruppen har svarat sig ha en negativ attityd till produktens färger eller negativa sociala
aspekter. Däremot har de inte heller svarat sig ha positiva sociala aspekter eller att de skulle
vara speciellt förväntansfulla över resultatet. Den mellersta åldersgruppen (36–55 år) är
mycket mer positiv än negativ gällande slöjdandet, samt positiv gällande produktens utseende
och framtiden. Informanterna i den mellersta åldersgruppen har nämnt alla andra nyckelord i
sina svar utom negativa sociala aspekter. Den högsta åldersgruppen (56–75 år) har i sina svar
nämnt alla nyckelord som synliggör kategorierna i Figur 17. Informanterna i åldersgruppen
har svarat sig vara mer positiva eller nyfikna gällande framtiden och samtidigt mer negativa
gällande temperaturen och färgerna i sina produkter än de andra åldersgrupperna. Även här är
informanterna mest positiva gällande slöjdandet. De har svarat sig vara minst förväntansfulla
eller nyfikna över resultatet, förvånade över skillnader i temperaturen samt att de minst
längtar efter nya färger eller nämner negativa sociala aspekter i sitt svar.

67
Figur 17
Sammanhang i slöjdandet där informanterna har upplevt känslor enligt ålder

Följande fråga behandlar vad informanterna tänker och känner då de ser sin produkt
växa fram. Frågan fick in 85 svar eftersom fem informanter inte hade besvarat frågan eller
inte hade några speciella tankar till frågan. Därmed har varje informant gett 1,6 svar i
medeltal. Svaren är väldigt lika den föregående frågans svar. De flesta har svarat med positiva
känslor överlag, 28 personer (53%), eller i samband med färgerna i sin produkt, 15 personer
(28%). Därefter har sex personer (11%) var svarat att det är intressant och att de är ivriga att
fortsätta med sin produkt (11%). Sex informanter (11%) svarade också att de har negativa
känslor gällande färgerna eller färgskalan i sin produkt. Fem personer (9%) har svarat positivt
om själva slöjdandet och fem personer (9%) nämnde också medvetenhet över tidens gång och
livet överlag. Fyra personer (8%) har svarat att de har negativa känslor till temperaturen som
avbildas i produkten. Tre personer (6%) svarade att de hade positiva känslor till temperaturen
och vädret. Två personer (4%) kände sig osäkra gällande sin produkts utseende. Två personer

68
(4%) svarade att de funderar på framtiden. Två personer (4%) nämnde att det kommer att bli
roligt att få se slutresultatet och samtidigt nämnde en person (2%) att det är roligt att inte veta
hur produkten kommer att se ut till slut.
I alla åldersgrupper är det populäraste svaret att informanterna känner positiva känslor
överlag till sin växande produkt. I den lägsta åldersgruppen (18–35 år) angav två av
informanterna (29%) positiva känslor överlag och två (29%) att de var positivt inställda till
färgerna i sin produkt. En informant var (11%) har nämnt positiva känslor till slöjdandet,
medvetenhet till tidens gång, negativa känslor till temperaturen och att de är fundersamma
över produktens utseende. I den andra åldersgruppen (36–55 år) var det 17 informanter (61%)
som kände positiva känslor överlag och 10 informanter (36%) som hade positiva känslor till
färgerna i sin produkt. Fem informanter var (18%) svarade att det var intressant och att de var
ivriga att få fortsätta med sitt arbete. Ett mindre antal informanter svarade att de hade positiva
känslor gällande slöjdandet (11%), kände sig medvetna över livets gång (11%), hade negativa
känslor gällande temperaturen (7%), hade positiva känslor till temperaturen och vädret (4%)
samt att det kommer att vara roligt att få se resultatet (4%). I den högsta åldersgruppen (56–75
år) var det nio informanter (50%) som svarade positiva känslor överlag, fyra (22%) som hade
negativa känslor till färgerna i sin produkt och tre (17%) som däremot hade positiva känslor
till färgerna. Två informanter var (11%) har svarat sig ha negativa känslor gällande
temperaturen, positiva känslor gällande temperaturen och vädret samt att de funderar över
framtiden. Resten av svarsalternativen har fått ett svar var (6%) av informanterna i gruppen.

7.5 Samband mellan klimatmedvetenhet och tillverkningen av en
temperaturfilt
Avslutningsvis behandlas den fjärde forskningsfrågans resultat, det vill säga vilket samband
som finns mellan klimatmedvetenhet och tillverkningen av en temperaturfilt. Enkätfråga 14
används i resultatet.
Enkätens

näst

sista

fråga

behandlar

informanternas

tankar

angående

klimatförändringen i stort (se Figur 18). Största delen av informanterna anser att
klimatförändringen är ett allvarligt hot som de känner negativa känslor inför, men det finns
också enstaka informanter som inte ser klimatförändringen som ett hot och flera som inte

69
tänker på det. Frågan besvarades av 51 informanter och fick sammanlagt in 96 svar. Därmed
har informanterna i medeltal angett 1,8 svar var. 17 informanter (33%) kräver gemensamma
handlingar för att minska klimatförändringens inverkan. 16 informanter (31%) känner oro och
15 informanter (29%) känner rädsla inför klimatförändringen. Tio personer (20%) nämner att
de har observerat klimatförändringens inverkan i sina liv och sex personer (12%) svarar att de
inte tänker på klimatförändringen eller föredrar att inte tänka på den. Däremot finns det fem
informanter (10%) som nämner att de aktivt tänker på klimatförändringen och också fem
informanter (10%) som känner sorg. Tre informanter (6%) svarar att de inte tidigare har
kopplat ihop klimatförändringen med temperaturfilten och tre informanter (6%) svarar också
att de har gjort ändringar i sin livsstil på grund av klimatförändringen, för att leva mer
naturvänligt. Tre informanter var nämner även att klimatförändringen är något som vi allmänt
behöver tänka på (6%), att de är osäkra över sina åsikter gällande klimatförändringen (6%)
samt att de inte tror på att klimatförändringen beror på mänsklig aktivitet (6%). Två
informanter var svarar att de känner ilska eller frustration över klimatförändringen (4%), att
de känner hopp och inte låter ångesten ta över sina liv (4%) och att temperaturen är tråkig i
fråga om temperaturfiltens färger (4%). En informant (2%) nämner sig vara förvånad över
klimatförändringens inverkan på temperaturen och vädret.

70
Figur 18
Informanternas tankar gällande klimatförändringen

I Figur 19 syns hur svaren är kategoriserade enligt informanternas åldersgrupper. I den
lägsta åldersgruppen (18–35 år) svarar fyra informanter (57%) att de känner rädsla inför
klimatförändringen och att de har lagt märke till klimatförändringens effekter i sitt liv (57%).
Två informanter (29%) kräver att något måste göras för att minimera klimatförändringens
negativa inverkan. En person var (14%) har nämnt oro, sorg, ilska, att de tänker på
klimatförändringen och att det är något som vi allmänt behöver tänka på. Den mellersta
åldersgruppen (36–55 år) har svar i varje kategori. 12 informanter (43%) kräver gemensamma
handlingar, åtta informanter (29%) känner oro och sex informanter (21%) tänker inte på

71
klimatförändringen. Fem informanter (18%) känner rädsla över klimatförändringen, fyra
informanter (14%) känner sorg över det och tre informanter (11%) nämner att de aktivt tänker
på klimatförändringen. Resten av svarsalternativen har fått tre svar eller färre av
informanterna i den mellersta åldersgruppen. I den högsta åldersgruppen (56–75 år) svarade
sju informanter (44%) att de känner oro och sex informanter (38%) att de känner rädsla över
klimatförändringen. Fem personer (31%) har observerat klimatförändringens inverkan i sina
liv och tre personer (19%) kräver gemensamma handlingar för klimatförändringens
motverkan. Därtill känner sig två informanter (13%) i gruppen osäkra över sina åsikter
gällande klimatförändringen. En informant var (6%) har svarat att hon tänker på
klimatförändringen, att hon inte tidigare har gjort en koppling mellan klimatförändringen och
temperaturfilten, att hon har gjort förändringar i sin livsstil på grund av klimatförändringen
och att hon anser att klimatförändringen är naturlig och inte beror på människan.
Sammanfattningsvis kan det avläsas ur resultaten att de yngsta och äldsta
informanterna mest har lagt märke till klimatförändringens inverkan på vädret och
temperaturen och känner rädsla över förändringarna. Den mellersta åldersgruppen anser också
att det krävs handlingar som alla borde hjälpa till med, men samtidigt är den mellersta
gruppen de enda som svarat att de inte tänker på klimatförändringen, avsiktligt eller
oavsiktligt. Det är bara de två äldsta åldersgrupperna som har svarat att de inte har gjort en
koppling mellan klimatförändringen och temperaturfilten, att de är osäkra på sina tankar
angående klimatförändringen samt att de inte tror att klimatförändringen existerar eller att den
beror på människan. Däremot är de två äldsta åldersgrupperna även de enda som nämnt att de
har ändrat på sin livsstil på grund av klimatförändringen. Den mellersta gruppen är även den
enda som nämnt att de också känner hopp och tror eller önskar att allt till slut kommer att gå
väl.

72
Figur 19
Informanternas tankar gällande klimatförändringen enligt ålder

73

8. Diskussion

I kapitlet diskuteras och reflekteras kring undersökningens resultat i anknytning till tidigare
forskning och genom forskningsfrågorna. Även den i undersökningen använda metoden
diskuteras, samt studiens tillförlitlighet och trovärdighet. Avhandlingen knyts ihop i den
avslutande diskussionen med studiens betydelse och slutligen ges förslag till fortsatt
forskning. Slutligen presenteras exempel på budskap i temperaturfiltar, samt färdiga och
halvfärdiga temperaturfiltar i bildform.

8.1 Resultatdiskussion
Undersökningens första forskningsfråga söker svar på vilka orsaker informanterna har att
tillverka en temperaturfilt. De flesta har svarat att de tillverkar en temperaturfilt på grund av
att de är intresserade av att se hur temperaturen kan avbildas i en slöjdprodukt och att
temperaturfilten är något nytt som de vill testa på. Enligt Sjöberg och Porko-Hudd (2019) är
två av de grundläggande orsakerna till människornas slöjdande kreativitet eller estetisk
upplevelse och social tillhörighet. Trots att slöjdande ofta sker ensam, framför allt nu under
pandemitiden, anser jag att båda av Sjöbergs och Porko-Hudds (2019) orsaker uppfylls i form
av tillverkning av temperaturfiltar inom grupper på sociala medier. Egentligen uppfylls alla
fyra orsaker, eftersom slöjd som terapeutisk hjälp kan behövas under pandemitiden, som
också matar slöjd som meditativ ensamhet. Jag tolkar intresset för att avbilda temperaturen
som kreativitet, men också som inlärning och intresse för omvärlden. Att temperaturfilten är
ett nytt projekt som informanterna vill testa på, tolkar jag också som kreativitet, men även
som social tillhörighet, eftersom människor ofta vill dela erfarenheter med varandra. Det är
ändå intressant att svarsalternativet som handlar om slöjdprojekt som ger samhörighetskänsla
med andra i en grupp fick minst svar av de färdiga svarsalternativen i frågan. Det kan vara att
informanterna inte speciellt har tänkt på den sociala aspekten, men de är ändå med i en
Facebookgrupp där tyngdpunkten ligger i att tillverka slöjdprodukter av samma slag. Som
Pöllänen (2015) nämner om socialt välmående, kan olika former av fritidsaktiviteter förbättra
människans välmående på olika sätt, både ensamma och sociala. De två äldsta

74
åldersgrupperna hade liknande åsikter som hela deltagargruppen i stort, medan största delen
av de yngsta informanterna svarade att temperaturfilten är något nytt som de vill testa på och
att de vill avbilda temperaturen från en för dem eller någon annan viktig tidsperiod. Jag tolkar
detta som att det är viktigt för den yngsta åldersgruppen att synliggöra och konkretisera
viktiga tidsperioder i sina egna eller sina näras liv. Det verkar också vara viktigt för den äldsta
åldersgruppen att få använda mycket färger i sina slöjdprojekt och se hur klimatförändringen
påverkar temperaturen. Ingen i den yngsta åldersgruppen har valt alternativet att de skulle
vara intresserade av hur klimatförändringen påverkar temperaturen, vilket jag anser är av
intresse, eftersom jag själv påbörjade min temperaturfilt på grund av klimatångest och intresse
för klimatförändringen. Jag hade förväntat mig att det svaret skulle ha varit mer populärt. Det
kan vara att de yngsta informanterna är mycket medvetna om klimatförändringen, men inte
vill tänka på den i samband med en trevlig fritidsaktivitet som slöjd. Både Huotilainen m.fl.
(2018) och Pöllänen (2017) anser slöjd vara avslappnande, terapeutiskt och stärkande i form
av flow-upplevelser, vilket gör att det är bra för stresshantering. I motsats till The Tempestry
Project, där huvudsyftet till slöjdandet är att dokumentera och presentera klimatdata i en
lättförståelig och lätt jämförbar form, är orsakerna för tillverkning av temperaturfiltar mer
komplexa och varierande (The Tempestry Project, u.å.).
Den andra forskningsfrågan behandlar budskap i temperaturfiltarna. De allmänt
populäraste alternativen var att filten innehåller data från ett helt kalenderår, samt
temperaturen vid ett visst klockslag och personliga viktiga dagar, som födelsedagar. Det känns
ovanligt för mig att det är så vanligt att använda temperaturen vid ett visst klockslag, vilket
jag tolkar som att informanterna kanske hemma varje dag vid samma tidpunkt kontrollerar
temperaturen genom att avläsa termometern i fönstret. Eftersom det inte direkt kom fram i
undersökningen hur informanterna tar reda på temperaturen, är det också fullt möjligt att de
hittar den på nätet eller exempelvis i dagstidningen. Alla åldersgrupper använder sig mest av
de två tidigare nämnda alternativen, men de två yngsta åldersgrupperna använder sig också
mycket av dygnets högsta och lägsta temperatur. Temperaturfiltens främsta budskap är att de
olika färgerna symboliserar olika temperaturer i enighet med Peirces kännemärken för tecken
(refererad i Luutonen, 1997), men filten kan också representera en viktig tidsperiod,
exempelvis ett barns eller barnbarns första levnadsår. Enligt Vygotskij (refererad i AhlskogBjörkman, 2007) kan exempelvis diagram och artefakter fungera som redskap för
kommunikation, men för att kunna tyda temperaturfiltens budskap behöver man känna till den

75
använda färg- och temperaturskalan. Ifall slöjdaren har använt sig av ljusets spektrum som
färgskala är det relativt lätt att få en bild av förhållandet mellan olika temperaturnivåer, trots
att man inte skulle känna till den exakta skalan. I frågan om informanternas val av
färgsättning använder de flesta sig av färgerna i ljusets spektrum, även de flesta i alla
åldersgrupper. De yngsta informanterna använder mest färger som ”känns rätt” för dem,
utöver ljusspektrumet och de äldsta informanterna använder sig också till stor grad av sina
egna favoritfärger. I sådana fall kan färgerna symbolisera även något annat än temperaturer.
Olika färger kan ha väldigt olika innebörd beroende på kultur, menar exempelvis Jacobson
(2009). Också enligt Niiniluotos fyra huvuddimensioner av kulturföremålets betydelse
(refererad i Ahlskog-Björkman, 2007) kan ett föremål, som en temperaturfilt, ha väldigt olika
betydelser för exempelvis tillverkaren, mottagaren och en utomstående person. Tillverkaren
kan vara till exempel en mormor eller farmor som tillverkar filten för sitt barnbarn. Hennes
färgval och andra formgivningsval är beroende av hennes egna erfarenheter, associationer och
tycken. För tillverkaren är det självklart att exempelvis färgränderna symboliserar olika
temperaturer, glittertråden födelsedagar och de regelbundna svarta ränderna månadsskiften
och att filten som helhet visar på hennes kärlek till barnbarnet. Däremot för utomstående som
inte känner till ”nyckeln” till temperaturfiltens budskap kan det se ut som ett väldigt färgglatt
men oregelbundet virrvarr som inte har någon djupare betydelse. Barnbarnet som är filtens
mottagare kanske associerar filten exempelvis med tillverkarens hem eller den röda färgen
med fotbollsträning, eftersom han har en röd träningsskjorta, och den vita med stearin, som
fallit från ett levande ljus. Därmed är det svårt om inte omöjligt att föra vidare sin egen
tolkning till någon annan, om inte ”nyckeln” följer med, till exempel som färgskala i filtens
kant, men inte ens den kan fånga alla meningar. Utöver de givna svarsalternativen har en del
informanter berättat i andra svar att de exempelvis tillverkat en liknande filt med idrottsdata
över sig själv eller att temperaturfilten kan ha väldigt olika former. Största delen virkar sin
produkt, andra stickar och det kan göras till exempel med sicksack- eller hålmönster. Även
om största delen av informanterna tillverkar filtar, finns även halsdukar, schalar, borddukar
och sängöverkast medräknade.
Den tredje forskningsfrågan utreder vilka känslor som väcks hos slöjdaren vid
tillverkningen av en temperaturfilt. Allt som allt uttryckte informanterna att de till största
delen känner positiva känslor och i den lägsta ålderskategorin hade till och med alla
informanter svarat att de känner lugn då de arbetar på sin produkt. Jag kände till redan från

76
tidigare att slöjdande är bra för välmåendet. Enligt Huotilainen m.fl. (2018) kan
slöjdverksamhet vara terapeutiskt och till och med sänka högt blodtryck och förbättra
kroppens immunförsvar. Jag hade ändå förväntat mig att fler informanter skulle känna
negativa känslor i samband med temperaturfilten, eftersom den påminner mig så starkt om
klimatförändringen och miljöförstöring. Min egen temperaturfilt är känslomässigt ett väldigt
tudelat projekt. Å ena sidan synliggörs det tydligt i filten att vintrarna har blivit ganska varma
och att somrarna samtidigt har blivit väldigt varma, men det var trevligt att ta sig an ett så
stort slöjdprojekt och få det färdigt. Orterna och åren som används för temperaturdatat i filten
är också personligen viktiga för mig, så filten kommer antagligen att ha både positiva och
negativa konnotationer för mig. Pöllänen (2017) lyfter fram att slöjd är viktigt eftersom det
kan lära en att känna att man kan påverka sin situation och också för att man kan lära sig som
sig själv, kulturer och exempelvis att även respektera och ta hand om naturen. Genom
undersökningen ville jag var även utreda ifall unga kvinnor faktiskt känner mest klimatångest,
som till exempel Pihkala (2019) och Ogunbode m.fl. (2021) menar. Resultaten visar att de
yngsta informanterna faktiskt procentuellt känner mest besvikelse, missnöje, likgiltighet, sorg
och förtvivlan, men undersökningsgruppen i den lägsta åldern var så liten att det inte går att
dra några slutsatser utifrån svaren. Gällande sammanhang där informanterna kände de tidigare
nämnda känslorna, svarade även där största delen att de kände positiva känslor gällande
slöjdandet, produktens utseende och framtiden. De yngsta informanterna svarade däremot att
lika många kände sig positiva till slöjdandet och positiva till produktens utseende, men också
negativa till slöjdandet. Även här balanseras resultaten ut då man kommer ihåg att det bara
finns en handfull informanter i den lägsta ålderskategorin. Av deras svar kan också utläsas att
många har haft slöjdtekniska problem med sina produkter, som att garnet har tagit slut precis
innan produktens avslutning, vilket är jobbigt, men inte så farligt. Det fanns en informant som
svarade sig ha känt starka negativa känslor under arbetets gång, men hon valde att inte berätta
något mer om dem.
Den fjärde forskningsfrågan försöker besvara vilket samband som finns mellan
klimatmedvetenhet och tillverkningen av en temperaturfilt. Resultaten visar att största delen
av informanterna kräver gemensamma handlingar för att kontrollera klimatförändringens
negativa effekter, att de känner oro och rädsla inför klimatförändringen samt att de själva har
lagt märke till klimatförändringens effekter. Av IPCC:s specialrapporter (SMHI, 2019; 2020a;
2020b) framgår att informanternas känslor kan anses vara grundade i verkligheten. Pihkala

77
(2019) råder personer som känner klimat- eller miljöångest att ta till handling för att
överkomma de svåra känslorna och sätta sig själv i en aktiv roll. Även slöjd kan vara ett
exempel på aktiv handling, anser även Pöllänen (2017). Det framgår i resultaten att det även
ingår informanter i studien som aktivt eller passivt inte tänker på klimatförändringen i sina liv
och ett fåtal informanter som inte tror på att klimatförändringen finns eller att den beror på
människans växthusgasutsläpp. Det är intressant att alla informanter som svarade att de inte
tänker på saken, hör till den mellersta ålderskategorin och är därmed födda mellan 1966 och
1985. Även informanter i den högsta ålderskategorin, som är födda mellan 1946 och 1965 har
i lite mindre utsträckning svarat att de anser klimatförändringen vara naturlig och i större
utsträckning att de är osäkra gällande sin åsikt på ämnet. Informanterna i den lägsta
ålderskategorin, födda mellan 1986 och 2003, har endast svarat på ett klimatmedvetet sätt.
Det är möjligt att de äldre informanterna av olika skäl faktiskt inte tror på att
klimatförändringen är ett riktigt fenomen, men det finns också en möjlighet att åtminstone en
del av dem känner så stark ångest över klimatförändringen att det enligt Stanley m.fl. (2021)
orsakar en flyktrespons och de undviker att ens tänka på saken. Både Stanley m.fl. (2021),
Pihkala (2019) och Sangervo (2020) menar att ilska kunde vara en bättre reaktion, eftersom
den aktiverar till handling och förbättrar den mentala hälsan, jämfört med klimatångest utan
ilska. Slutligen verkar det som om de flesta informanterna inte har kopplat ihop
klimatförändringen och temperaturfilten, så även om många informanter är klimatmedvetna,
finns det inget samband mellan klimatmedvetenhet och tillverkningen av en temperaturfilt.

8.2 Metoddiskussion
Studiens syfte var att söka svar på varför vuxna fritidsslöjdare tillverkar temperaturfiltar, vilka
budskap och känslor som finns med i slöjdarbetet och hur det hänger ihop med slöjdarens
klimatmedvetenhet. I studien användes både kvalitativa och kvantitativa metoder och
undersökningen utfördes med hjälp av en webbenkät med envals- och flervalsfrågor samt
öppna frågor. Utöver det hade informanterna möjlighet att skriva in extra kommentarer vid
varje enkätsvar. Efter att ha utfört datainsamlingen lade jag märke till att enkäten kunde ha
varit bättre formulerad. Nu var en del frågor otydligt utformade, vilket ledde till att en del
informanter inte svarade på det som efterfrågades eller att de inte visste hur de skulle svara.

78
Det skulle också ha varit nyttigt för bearbetningen av datat om jag hade numrerat frågorna i
enkäten, men det kom jag inte att tänka på då. I det här fallet kan enkätfrågornas avsedda
numreringar ses i Tabell 2, samt enkätfrågornas sammankoppling till forskningsfrågorna. Jag
märkte också först i efterhand att enkätfrågornas anvisningar inte stämmer i enkäten. Det står i
varje fråga att informanten kan skriva in ett eget svar i ”övrigt”, men i stället står det ”annat” i
själva enkäten. Det här beror på att Googles språkinställningar är på finska på datorn som har
använts för enkätens konstruktion, så svarsalternativet jag själv såg var ”muu”, som jag utan
vidare tankar översatte till ”övrigt”. Bilderna i Bilaga 3 har tagits i efterhand efter att
språkinställningarna ändrats på datorn.
I allmänhet är jag väldigt nöjd med enkäten och datainsamlingen. Undersökningen fick
åtminstone dubbelt så många deltagare som jag hade förväntat mig och trots att det blev
väldigt mycket data att bearbeta och analysera för en mestadels kvalitativ undersökning,
känns det trevligt att så många ville delta och dela med sig av sina tankar och åsikter. I och
med det kan det också bekräftas att undersökningen utfördes i en passande grupp. Samtliga
forskningsmetodologiska författare som jag har stött mig på under avhandlingens skrivande
(Bryman, 2011; Stukát, 2012, Bell & Waters, 2016) varnar läsaren för att det kan vara svårt att
få in tillräckligt många svar i enkätundersökningar, men tacksamt nog var det inte något
problem i denna undersökning.
Undersökningens missiv och informationsrutan i enkätens början var inte tillräckligt
långt uttänkta och de har alla i princip samma information. Jag borde ha tagit mig tid att se på
missiv och enkäter formade av andra studerande eller forskare, men jag var ivrig att få ut
enkäten, så jag stannade inte upp för att tänka tillräckligt mycket över texten. Det kunde också
ha varit bra att skriva antingen i enkätens början eller missivet att jag hoppas få utförliga svar
på frågorna, men det betyder ändå inte att informanterna nödvändigtvis skulle ha läst
någondera texten eller svarat utförligare än de gjorde nu. Många enkätsvar var väldigt korta
och flera informanter hoppade över enkätfrågor genom att exempelvis bara skriva in en punkt
i svarsfältet, trots att jag hade försökt undvika detta genom att göra nästan alla frågor
obligatoriska att besvara. Det är sannolikt att många informanter inte läste enkätens missiv
eller svarsinstruktioner, men det är en sidoeffekt av att göra en enkätundersökning. Forskaren
kan inte kontrollera hur informanterna besvarar frågorna (Stukát, 2012, s. 48).
Det svåraste i enkätsvarens bearbetning var de öppna svarens analysering. Jag hade

79
inte på förhand kommit att tänka på hur mycket arbete det medför, eller på vilket sätt det
egentligen är bäst att göra. Nu läste jag igenom svaren en i taget och gjorde anteckningar för
hand eller på dator, men det kändes svårt att hålla styr på alla svar och kategorier och jag var
tvungen att göra om det ett par gånger på grund av felräkningar. Efteråt känns det som att det
effektivaste och överskådligaste sättet kanske skulle ha varit att fysiskt skriva ut åtminstone
alla öppna svar och markera dem med olika färger, men det skulle förstås inte ha varit så bra
för naturen att slösa papper på det sättet.
I avhandlingen hade jag ursprungligen planerat att jämföra svaren mellan olika
åldersgrupper, kön och nationaliteter, men kunde slutligen bara använda åldern som
jämförande faktor. Jag hade hoppats få informanter som skulle vara olika varandra för att
försöka få så olika svar som möjligt, men det är tydligt och förutsett att det mest är kvinnor
som håller på med garntekniker i slöjden (Sjöberg & Porko-Hudd, 2019) och att det för det
mesta är svenskar som är med i svenskspråkiga grupper på Internet.
I resultatkapitlet har jag valt att även skriva ut mycket av informationen som är synlig
i figurerna eftersom det i den nyaste APA-manualen nämns att avhandlingarna borde skrivas
så att informationen är tillgänglig för så många människor som möjligt. Då samma
information finns i både text- och bildform tror jag att den är bättre tillgänglig för exempelvis
blinda personer som använder sig av text-till-tal-applikationer, färgblinda personer som kan
ha svårt att skilja på färgerna i figurerna, eller personer som har svårigheter att förstå och
utläsa figurer.

8.2.1 Validitet, reliabilitet och etik
Stukát (2011) beskriver reliabilitet som studiens mätnoggrannhet eller tillförlitlighet, det vill
säga hur skarpt eller trubbigt studiens mätinstrument är (Stukát, 2011). Min forskningsprocess
var rätt så kaotisk och jag kom att tänka på många saker först i efterhand som kunde ha gjort
syftet, forskningsfrågorna och därmed enkätfrågorna tydligare. Exempelvis fanns det flera
frågeställningar i en enkätfråga samt åtminstone en dikotom enkätfråga som går att besvara
med ”ja” eller ”nej”. Gällande några enstaka svar hade jag svårigheter att förstå om de var
menade som positiva eller negativa. Detta kan bero på informanternas personliga sätt att
uttrycka sig, skillnader mellan rikssvenska och finlandssvenska, samt att svenskan inte är mitt

80
modersmål. I allmänhet anser jag att undersökningen är rätt så tillförlitlig eftersom
undersökningens syfte samt alla forskningsfrågor fick ett svar.
Validitet eller giltighet beskrivs som ett svårtolkat begrepp, som ”brukar anges som
hur bra ett mätinstrument mäter det man avser att mäta” (Stukát, 2011, s. 134). Jag strävade
efter att fråga informanterna direkt om det jag ville få svar på, men jag kan inte veta om de
svarade ärligt på frågorna. De kan också ha lämnat bort sådant som jag skulle anse vara viktig
information och de kan även ha låtit bli att svara på en fråga över huvud taget, trots att jag
försökte minska risken till detta genom att göra nästan alla frågor obligatoriska att besvara.
Jag anser att de flesta enkätfrågorna inte är sådana som kunde ta fasta på informanternas
negativa sidor, som de kanske inte vill berätta om. Studiens ämne är sådant som många
slöjdare gärna berättar om, det vill säga detaljer om ett intressant projekt som de håller på
med. Ungefär hälften av enkätfrågorna är på så sätt onödiga att de inte rakt besvarar någon
forskningsfråga, men jag ville i varje fall ha med dem som bakgrundsfrågor och för att
”värma upp” informanterna inför de viktigare frågorna. Enkätfrågorna är direkta, är starkt
kopplade till forskningsfrågorna och har för det mesta besvarats så som jag planerade, så jag
tycker därför att undersökningen är tämligen giltigt.
Stukát

(2011)

nämner

fyra

allmänna

grundkrav

för

det

grundläggande

individskyddskravet inom forskningens etiska aspekter. Dessa är: informationskravet,
samtyckeskravet, konfidentialitetskravet och nyttjandekravet (Stukát, 2011, s. 138–140). I
undersökningen uppfylls informationskravet genom att deltagarna informerades om studiens
syfte och om att det är frivilligt att delta i undersökningen. Jag skrev inte rakt ut att deltagarna
har rätt att avbryta sitt deltagande när som helst, men i en elektronisk enkätundersökning går
det ju lätt att helt enkelt inte skicka in sina svar eller att stänga fliken med enkäten ifall man
inte vill delta. Jag berättade i missivet vad jag studerar och vid vilken högskola samt att
enkätsvaren kommer att användas i min magisteravhandling. Samtyckeskravet fylls genom att
alla deltagare är vuxna och de fick själv bestämma om sin medverkan i undersökningen. Det
fanns inga beroendeförhållanden mellan mig och deltagarna. Jag påminde några gånger i
gruppen om möjligheten att delta i undersökningen, men utsatte ingen för påtryckning.
Konfidentialitetskravet uppfylls genom att deltagarna är anonyma och jag vet inte ens själv
vilka som har deltagit och vem som har svarat vad. En del människor kommenterade på sitt
eget initiativ i Facebook-gruppen att de hade fyllt i enkäten, men jag undvek att se på deras
namn. Jag ”gillade” deras kommentarer för att visa min uppskattning över att de deltagit i min

81
undersökning och eftersom det eventuellt kunde tolkas som ointresse eller kylighet om jag
inte reagerade på något sätt. Deltagarna informerades i enkätens början om att alla svar
kommer att behandlas konfidentiellt och om att informanterna inte kommer att kunna
identifieras i det färdiga arbetet. På grund av konfidentialitetskravet valde jag att inte citera
sådana svar i arbetet som innehåller identifierande uppgifter om informanten, exempelvis
födelseår och -ort. Jag har lovat dela länken till det färdiga arbetet i Facebook-gruppen där
undersökningen utfördes, så att alla intresserade kommer åt att läsa det. Nyttjandekravet
uppfylls genom att deltagarna informerades om att deras enkätsvar endast kommer att
användas i forskningssyfte. Jag glömde skriva ut det, men de individuella svaren kommer att
förstöras efter att undersökningen är gjord och avhandlingen är klar.
Generaliserbarhet tar enligt Stukát (2011) fasta på om studiens resultat bara gäller för
den undersökta gruppen eller en större grupp människor (Stukát, 2011, s. 136). Resultaten för
denna undersökning är inte generaliserbara, eftersom undersökningen är kvalitativ och inte
försöker få generaliserbara resultat (Stukát, 2012, s. 37.). Undersökningsgruppen var stor för
en kvalitativ undersökning, men alla informanterna var av samma kön, nästan alla bodde i
samma land och hälften var i ungefär samma ålder, så urvalet är inte representativt för en
större population. Resultaten kan däremot vara relaterbara för svenska kvinnor som tillverkar
temperaturfiltar och är med i en Facebook-grupp med samma tema. Det kan också vara att
svenska medelålders kvinnor är mest motiverade att delta i webbenkäter som behandlar slöjd.

8.3 Avslutande diskussion och förslag till fortsatt forskning
Denna avhandling har behandlat temperaturförändringar, känslor i förhållande till dem, slöjd
och välmående samt budskap i slöjdprodukter och har gett en inblick i temperaturfilten som
slöjdarbete och som kommunikationsmedel för flera olika sorts budskap. I undersökningens
resultat framkommer att det finns många olika orsaker att tillverka en temperaturfilt och de
flesta av dem berör inte klimatförändringen. I vanliga budskap finns framför allt tanken att
olika färger symboliserar olika temperaturer. Andra vanliga budskap är glada familjefester
som födelsedagar och månadsskifte. De överlägset flesta informanterna känner positiva
känslor medan de arbetar på sina temperaturfiltar eller andra liknande produkter och de
känner även mest positiva känslor till slöjdandet, produktens utseende och framtiden. De

82
flesta informanterna tar klimatförändringen på allvar samt känner oro, rädsla och andra
negativa känslor mot klimatförändringen, men de flesta av dem har inte kopplat ihop den med
temperaturfilten.
Som det framkom i avhandlingens inledning, verkar det inte finnas akademisk
forskning om temperaturfilten, trots att den är ett populärt slöjdprojekt. Det saknas också
forskning mer allmänt om hur exempelvis klimatförändringen kan avbildas i slöjdprodukter
och hur människor använder slöjd för att speciellt bearbeta sina klimatrelaterade känslor.
Vidare kunde samma sorts forskning som denna utföras i andra undersökningsgrupper, till
exempel i Finland och med mångsidigare population. Det kunde också vara värt att utföra
undersökningen som intervju för att möjliggöra fortsatta frågor om intressanta ämnen.
Avslutningsvis följer bilder på färdiga och halvfärdiga temperaturfiltar som samlades
in i samband med enkätundersökningen. Det som är speciellt med temperaturfilten är dess
färgsättning, som istället för att vara färdigt utarbetad under slöjdprocessens planeringsfas, är
beroende av varje dags temperatur och kan därför inte planeras i förväg. Det gör att varje
enskild temperaturfilt blir unik beroende på vilket års och vilken orts data som används, samt
slöjdarens personliga handlag, val av färger och slöjdteknik. Varje slöjdare som tillverkar en
temperaturfilt kan antingen själv välja färgskalan för sitt arbete, eller använda sig av färdigt
utarbetade färgskalor eller garnpaket. Ofta väljer slöjdare också att betona exempelvis
födelsedagar och andra glada festdagar i sitt arbete med guld- eller glittertråd och eventuellt
dödsdagar i släkten med svart tråd eller silvertråd. Många slöjdare väljer att framställa ett varv
i svart eller någon annan neutral färg vid månadsskiften, för att bättre se efteråt hur vädret var
under olika månader. Tiden kan visualiseras veckovis exempelvis genom att virka
mormorsrutor eller andra geometriska figurer med sju varv; ett för varje dag i veckan.

83
Figur 20
Detalj av stickad temperaturfilt

Hultberg, A. (2021). Detalj av stickad temperaturfilt med data från januari till april 2021,
med reflexgarn och svart månadsskifte [Fotografi].

84
Figur 21
Sicksack-stickad temperaturfilt

Stigbäck, M. (2021). Sicksack-stickad temperaturfilt med data från januari till april 2021,
silvertråd i månadsskiften och guldtråd för högtidsdagar i familjen [Fotografi].

85
Figur 22
Temperaturfilt av mormorsrutor

Lagerqvist Nilsson, M. (2019). Virkad temperaturfilt av mormorsrutor för år 2019, rutorna
visar både temperatur och väder [Fotografi].

86
Figur 23
Detalj av virkad temperaturfilt

Sundberg, S. (2020). Detalj av temperaturfilt, virkad med halvstolpar och med svart
månadsskifte [Fotografi].

87
Figur 24
Detalj av temperaturfilt med hålmönster

Håkansson, E. (2021). Detalj av virkad temperaturfilt med hålmönster, silvertråd vid
månadsskiften [Fotografi].

88

Referenser

Ahlskog-Björkman, E. (2007). Textilt skapande som estetisk-etisk transformation. Om
medierat lärande i vårdutbildning [Doktorsavhandling, Åbo Akademi]. Doria.
https://www.doria.fi/bitstream/handle/10024/29027/AhlskogEva.pdf
Ahlskog-Björkman, E., Porko-Hudd, M., Koch, M., Westerlund, S. & Carlsen, K. (2020).
Nordiska

slöjdpedagogers

syn

på

hållbar

utveckling

som

innehåll

i

slöjdundervisningen. Techne serien – Forskning i slöjdpedagogik och slöjdvetenskap,
27(2), 64–80. https://journals.oslomet.no/index.php/techneA/article/view/3771
Bell, J. & Waters, S. (2016). Introduktion till forskningsmetodik (5:e uppl.). Studentlitteratur.
Bryman, A. (2011). Samhällsvetenskapliga metoder (2:a uppl.). Liber.
Dyster, L. (2020). Tunteista käsin : eroon liittyvien tunteiden käsittely käsitöiden avulla.
[Magisteravhandling, Helsingfors universitet]. Helda. http://urn.fi/URN:NBN:fi:hulib202006162911
Forsblom, C. & Riiki, J. (2019). Hälsofrämjande slöjd: ”För mig är det nog, kanske inte för
alla”

[Magisteravhandling,

Åbo Akademi].

Doria.

http://urn.fi/URN:NBN:fi-

fe201902054128
Hawkins, E. (u.å.). Warming Stripes. #ShowYourStripes. Hämtad 21 juni 2021, från
https://showyourstripes.info/
Hawkins, E. [@ed_hawkins]. (9 maj 2016). Spiraling global temperatures [Bifogad GIF].
[Tweet]. Twitter. https://twitter.com/ed_hawkins/status/729674452628344833
Huotilainen, M., Rankanen, M., Groth, C., Seitamaa-Hakkarainen, P., & Mäkelä, M. (2018).
Why our brains love arts and crafts: Implications of creative practices on
psychophysical well-being. FormAkademisk - forskningstidsskrift for design og
designdidaktikk, 11(2). https://doi.org/10.7577/formakademisk.1908
Institutet för hälsa och välfärd. (24.1.2020). Anvisningar för resenärer: Hur kan man skydda
sig

mot

Wuhan-coronaviruset?

[Pressmeddelande].

https://thl.fi/sv/web/thlfi-

sv/-/anvisningar-for-resenarer-hur-kan-man-skydda-sig-mot-wuhan-coronaviruset-

89
IPCC. (u.å.). Hämtad 21 juni 2021, från https://www.ipcc.ch/
Jaakkola, J.J.K., Juntunen, S. & Näkkäläjärvi, K. The Holistic Effects of Climate Change on
the Culture, Well-Being, and Health of the Saami, the Only Indigenous People in the
European

Union.

Curr

Envir

Health

Rpt

5,

401–417

(2018).

https://doi.org/10.1007/s40572-018-0211-2
Jacobson, M. (2009). Färgen gör människan. Om färg, kläder och identitet från antiken till
våra dagar. Carlsson.
Johansson, M. (2002). Slöjdpraktik i skolan: hand, tanke, kommunikation och andra
medierande

redskap

[Doktorsavhandling,

Göteborgs

universitet].

GUPEA.

http://hdl.handle.net/2077/15749
Kaipainen, A. C. (9.8.2018). Lämpötilapeitto ja kuinka se syntyi. Nörttitytöt.
https://geekgirls.fi/wp/blog/2018/08/09/lampotilapeitto-ja-kuinka-se-syntyi/
Kansan Uutiset. (26.4.2021). Tutkimus: Nuorten aikuisten ilmastoahdistuksella yhteys
mielenterveyteen

–

yhteys

voimakkain

Suomessa.

https://www.kansanuutiset.fi/artikkeli/4492891-tutkimus-nuorten-aikuistenilmastoahdistuksella-yhteys-mielenterveyteen-yhteys-voimakkain-suomessa
Kosunen, M. (2019). Käsityön tekemisen merkityksiä surussa [Magisteravhandling,
University

of

Eastern

Finland].

Erepo.

https://erepo.uef.fi/bitstream/handle/123456789/22111/urn_nbn_fi_uef-20191258.pdf?
sequence=-1
Kouhia, A. (2016). Unraveling the meanings of textile hobby crafts [Doktorsavhandling,
Helsingfors universitet]. Helda. http://urn.fi/URN:ISBN:978-951-51-2497-5
Krapi, S. (2018). Käsitöiden tekemisen merkitys käsityöharrastajan psyykkiseen hyvinvointiin
ja psyykkiseen itsesäätelyyn [Magisteravhandling, Åbo universitet]. UTUPub.
https://www.utupub.fi/bitstream/handle/10024/145528/Pro_gradu_tutkielma_valmis_K
rapi_Sofia.pdf?sequence=1
Kronqvist, E. (2020). Käsityöt vastavoimana masennukselle : narratiivinen tutkimus
käsitöiden hyödystä masennuksen itsehoidon välineenä [Magisteravhandling,
Helsingfors universitet]. Helda. http://urn.fi/URN:NBN:fi:hulib-202009094066

90
Luutonen, M. (1997). Kansanomainen tuote merkityksenkantajana. Tutkimus suomalaisesta
villapaidasta. Akatiimi.
Miljöministeriet (u.å.a). Klimatavtalet från Paris. Hämtad 21 juni 2021, från
https://ym.fi/sv/klimatavtalet-fran-paris
Miljöministeriet

(u.å.b).

Kyotoprotokollet.

Hämtad

21

juni

2021,

från

https://ym.fi/sv/kyotoprotokollet
Moisio, E. (2020). Käsityöharrastus työuupumuksen ehkäisijänä [Magisteravhandling,
University

of

Eastern

Finland].

eRepo.

https://erepo.uef.fi/bitstream/handle/123456789/23504/urn_nbn_fi_uef-20201254.pdf
Morris, J. (24.11.2020).Knit the sky — knitting meets journaling, one row at a time. The
Mercury

News.

https://www.mercurynews.com/2020/11/24/knit-the-sky-knitting-

meets-journaling-one-row-at-a-time/
Museiverket. (2017). Museoviraston esitys elävän perinnön kansalliseen luetteloon
hyväksyttävistä

kohteista

opetus-

ja

kulttuuriministeriölle.

https://www.aineetonkulttuuriperinto.fi/assets/Kansallinen-luettelo-2017.pdf
Mäkinen, S. & Tossavainen, A-M. (2013). Voimaannuttava käsityö - Huovutus
mielenterveyskuntoutuksessa [Examensarbete, South-Eastern Finland University of
Applied

Sciences].

Theseus.

https://www.theseus.fi/bitstream/handle/10024/64686/oppari.pdf?sequence=1
Nationalencyklopedin. (u.å.a). Färgperception. Hämtad 18 juni 2021, från https://www-nese.ezproxy.vasa.abo.fi/uppslagsverk/encyklopedi/l%C3%A5ng/f
%C3%A4rgperception
Nationalencyklopedin. (u.å.b). Hälsa. Hämtad 30 mars 2021, från https://www-nese.ezproxy.vasa.abo.fi/uppslagsverk/encyklopedi/l%C3%A5ng/h%C3%A4lsa
Nationalencyklopedin. (u.å.c). Klimatförnekelse. Hämtad 20 juni 2021, från https://www-nese.ezproxy.vasa.abo.fi/uppslagsverk/encyklopedi/l %C3%A5ng/klimatf
%C3%B6rnekelse
Nationalencyklopedin. (u.å.d). Klimatförändring. Hämtad 18 juni 2021, från https://www-nese.ezproxy.vasa.abo.fi/uppslagsverk/encyklopedi/l%C3%A5ng/klimatf%C3%B6r

91
%C3%A4ndring
Naturvårdsverket.

(u.å.a).

Klimatkonventionen.

Hämtad

21

juni

2021,

från

https://www.naturvardsverket.se/Miljoarbete-i-samhallet/EU-ochinternationellt/Internationellt-miljoarbete/miljokonventioner/Klimatkonventionen/
Naturvårdsverket.

(u.å.b).

Vad

är

Parisavtalet?

Hämtad

21

juni

2021,

från

https://www.naturvardsverket.se/Miljoarbete-i-samhallet/EU-ochinternationellt/Internationelltmiljoarbete/miljokonventioner/Klimatkonventionen/Parisavtalet/Vad-ar-Parisavtalet/#
Ogunbode, C. A., Pallesen, S., Böhm, G., Doran, R., Bhullar, N., Aquino, S., Marot, T.,
Schermer, J. A., Wlodarczyk, A., Lu, S., Jiang, F., Salmela-Aro, K., Hanss, D.,
Acquadro Maran, D., Ardi, R., Chegeni, R., Tahir, H., Ghanbarian, E., Park, J.,
...Lomas, M.J. (2021). Negative emotions about climate change are related to
insomnia symptoms and mental health. Cross-sectional evidence from 25 countries.
Current Psychology. https://doi.org/10.1007/s12144-021-01385-4
Pihkala, P. (2019). Ilmastoahdistus ja sen kanssa eläminen. MIELI Suomen Mielenterveys ry.
https://mieli.fi/sites/default/files/materials_files/ilmastoahdistusraportti-mieli2019web.pdf
Puuperä, P. (22.3.2018). Aito luotolainen. Kodin Pellervo. https://kodinpellervo.fi/kodinpellervossa/2018/03/22/aito-luotolainen/
Pöllänen, S. (2008). Käsityö terapiana ja terapeuttisena toimintana. Savonlinnan
opettajankoulutuslaitos. http://sokl.uef.fi/verkkojulkaisut/monitiet/pdf/pollanen.pdf
Pöllänen, S. (2015). Crafts as Leisure-Based Coping: Craft Makers' Descriptions of Their
Stress- Reducing Activity. Occupational Therapy in Mental Health, 31(2), 83–100.
http://dx.doi.org/10.1080/0164212X.2015.1024377
Pöllänen, S. (2017). Käsin tehtyä hyvinvointia: käsityö psyykkisen hyvinvoinnin tuottajana. I
A. Kivilaakso, M. Luutonen & L. Marsio (Eds.), Itsetekemisen perinne: käsityöt
elävänä

kulttuuriperintönä

(s.

73–85).

Museiverket.

https://www.museovirasto.fi/uploads/Meista/Julkaisut/itsetekemisen-perinne-v09.pdf
Rautio, P. (13.12.2018). Ekoteolog Panu Pihkala: Det finns hopp mitt i klimatångesten.

92
Helsingfors

universitet.

https://www.helsinki.fi/sv/nyheter/opetus/ekoteolog-panu-

pihkala-det-finns-hopp-mitt-i-klimatangesten
Sangervo, J. (2020). Ilmastoahdistus ja ilmastotoivo: tunteiden yhteys ilmastotoimiin
[Magisteravhandling, Tammerfors universitet]. Trepo. http://urn.fi/URN:NBN:fi:tuni202009096932
Sjöberg, B. & Porko-Hudd, M. (2019). A life tangled in yarns - leisure knitting for well-being.
Techne serien - Forskning i slöjdpedagogik och slöjdvetenskap, 26(2), 49–66.
https://journals.oslomet.no/index.php/techneA/article/view/3405
SMHI. (2019). FN:s klimatpanel, IPCC – Sammanfattning för beslutsfattare. Global
uppvärmning

på

1,5ºC.

Klimatologi,

53.

https://www.smhi.se/polopoly_fs/1.144804!/SPM_SR15_svensk.pdf
SMHI. (2020a). FN:s klimatpanel IPCC – Sammanfattning för beslutsfattare. Specialrapport
om

Klimatförändringar

och

marken.

Klimatologi,

57.

http://www.smhi.se/polopoly_fs/1.165969!/Klimatologi_57%20Specialrapport%20om
%20klimatf%C3%B6r%C3%A4ndringar%20och%20marken.pdf
SMHI. (2020b). FN:s klimatpanel IPCC – Sammanfattning för beslutsfattare. Specialrapport
om

Havet

och

kryosfären

i

ett

förändrat

klimat.

Klimatologi,

58.

http://www.smhi.se/polopoly_fs/1.165852!/Klimatologi_58%20Specialrapport%20om
%20Havet%20och%20kryosf%C3%A4ren%20i%20ett%20f%C3%B6r%C3%A4ndrat
%20klimat.pdf
Språkrådet. (2017). Svenska skrivregler O. Karlsson, Red. (4:e uppl.). Liber.
Stanley, S. K., Hogg, T. L., Leviston, Z., & Walker, I. (2021). From anger to action:
Differential impacts of eco-anxiety, eco-depression, and eco-anger on climate action
and

wellbeing.

The

Journal

of

Climate

Change

and

Health,

1.

https://doi.org/10.1016/j.joclim.2021.100003
Statistikcentralen.

(u.å.).

Kyotoprotokollet.

Hämtad

21

juni

2021

från,

https://www.stat.fi/meta/kas/kioton_poytakir_sv.html
Statsrådet. (16.3.2020). Regeringen har i samverkan med republikens president konstaterat
att undantagsförhållanden råder i Finland på grund av coronavirusutbrottet
[Pressmeddelande]. https://valtioneuvosto.fi/sv/-/10616/hallitus-totesi-suomen-olevan-

93
poikkeusoloissa-koronavirustilanteen-vuoksi
Stewart, J. (6.2.2020). People Are Knitting the Weather to Track Climate Changes Throughout
the Year. My Modern Met. https://mymodernmet.com/temperature-blanket-knittingcrochet/
Stukát, S. (2011). Att skriva examensarbete inom utbildningsvetenskap (2:a uppl.).
Studentlitteratur.
Swahn, J-Ö. (2006). Klassiska symboler. En uppslagsbok. Ordalaget.
Taitoliitto.

(2021).

Maakuntalapaset.

Hämtad

10

juni

2021,

från

https://taitoshop.fi/kategoria/tee-se-itsetuotteet/tarvikepaketit/lapaset/maakuntalapaset/
The

Tempestry

Project.

(u.å.).

Hämtad

21

juni

2021,

från

https://www.tempestryproject.com/about/
Toivanen, E. (2017). Käsityön tekemisen yhteys masennuksesta toipumiseen [Examensarbete,
Karelia University of Applied Sciences]. Theseus. http://urn.fi/URN:NBN:fi:amk2017111116910
Veivo, H. & Huttunen, T. (1999). Semiotiikka. Merkeistä mieleen ja kulttuuriin. Edita.
Ylikarjula, S. (2014). Värillä on väliä. Värien symboliikkaa ja merkityksiä. Katharos.

94

Bilagor
Bilaga 1. Missiv till administratörer
Hej!
Jag heter Erika Kraemer och studerar slöjdpedagogik vid Åbo Akademi i Vasa. Jag håller på
att skriva min magisterexamen om slöjdprodukter som medel för att handskas med
klimatångest. Jag inriktar mig på att studera temperaturfiltar och olika personers motiv till att
tillverka dem. Jag utför studien i form av en elektronisk enkätundersökning och
Temperaturfilt 2021-gruppen skulle vara en perfekt undersökningsgrupp för mitt arbete. Får
jag lov att lägga ut enkäten här i gruppen inom några veckor? Alla svar kommer att behandlas
konfidentiellt och endast i forskningssyfte. Respondenterna kommer inte att kunna identifieras
i det färdiga arbetet.

Med vänliga hälsningar
Erika Kraemer

95
Bilaga 2. Missiv till Facebook-inlägg
Hej!
Jag heter Erika Kraemer och jag håller på att skriva min magisteravhandling i slöjdpedagogik
vid Åbo Akademi i Vasa, Finland. I avhandlingen undersöker jag vuxna fritidsslöjdares
designval, tankar och känslor kring tillverkningen av temperaturfiltar.
Jag delar enkäten här i gruppen med tillåtelse av administratörerna, så gå gärna in och besvara
den om du håller på med en temperaturfilt eller annan mjuk produkt där statistiska data
framförs med hjälp av olika färger eller mönster.
Enkäten består av bakgrundsfrågor, envalsfrågor, flervalsfrågor och öppna frågor. Frågorna är
sammanlagt 15 till antalet och det tar ca 15 minuter att besvara dem. Det är valfritt att delta i
studien och alla svar kommer att behandlas konfidentiellt och endast i forskningssyfte.
Respondenterna kommer inte att kunna identifieras i den färdiga avhandlingen.
Enkäten kommer att finnas tillgänglig fram till fredagen 12.3.2021 kl. 21.00.
Jag är väldigt tacksam för alla svar!

96
Bilaga 3. Webbenkät

97

98

99

100

101

