”Men interiören är ju människan själv!”
Representationer av rum i Karoliina Hellbergs (f. 1987) interiörporträtt

Sofia Simelius, 40765
Pro gradu-avhandling i konstvetenskap
Handledare: Marie-Sofie Lundström
Handledare: Mikael Andersson
Fakulteten för humaniora, psykologi och teologi
Åbo Akademi 2021

Sofia Simelius

ÅBO AKADEMI – HUMANISTISKA FAKULTETEN
Abstrakt pro gradu-avhandling
Ämne: Konstvetenskap
Författare: Sofia Simelius
Arbetets titel: ”Men interiören är ju människan själv!” Representationer av rum i
Karoliina Hellbergs (f. 1987) interiörporträtt
Handledare: Marie-Sofie Lundström
Handledare: Mikael Andersson
Rummet existerar både materiellt och abstrakt där de båda komponenterna är
oskiljaktiga och påverkar hur människan integrerar med omvärlden. Genren
interiörporträtt, som avbildar rummet i ordets båda bemärkelser, har vuxit fram
samtidigt som ett borgerligt identitetssökande i den materiella och avbildade
interiören, vilket har kristalliserats i dess strukturer. Karoliina Hellbergs (f. 1987)
folktomma målningar leker med den borgerliga traditionen samtidigt som de
innehåller talrika detaljer som representerar en mänsklig närvaro i verken. I
skildringarna möts flera representationer av rummet med utgångspunkt i vilka detaljer
som synliggörs i verken i kombination med betraktarens subjektiva erfarenheter.
Syftet med avhandlingen är att undersöka hur detaljer förenar representationer av rum
med mänsklig närvaro i Karoliina Hellbergs interiörporträtt. Vilka föreställningar av
rummet representeras i interiörporträtten? Hur förmedlar detaljer spår av mänsklig
närvaro? Hur har interiören i måleriet gått från bakgrundsutfyllnad till gestaltning av
människan som person? Hur samsas betraktarens och skaparens tolkning av verket i
rummet? Genom att analysera och jämföra fem av Karoliina Hellbergs interiörporträtt
med utgångspunkt i teorier kring rummet och detaljen som punctum undersöks hur
människan representeras i de olika rummen. Den teoretiska referensramen utgörs av
Gaston Bachelards och Henri Lefebvres fenomenologiska teorier om rummet.
Primärmaterialet består av fem målningar av Karoliina Hellberg från 2016–2019.
Witold Rybczynskis Home: A Short History of An Idea (1986) i kombination med
Charles Rices The Emergence of the Interior (2007) och Mario Praz An Illustrated
History of Interior Decoration (1962) används för att lägga fram hemmets funktion,
dess relation till interiören och interiörporträttets framväxt. För en ökad förståelse om
detaljen som koncept inom konst används bland annat Roland Barthes Det Ljusa
Rummet (1986) och Altti Kuusamos texter om detaljer. Texter om och av Hellberg
utnyttjas för en ökad kontextualisering av konstnären.
I Hellbergs interiörporträtt samsas representationer av konstnärens eget rum med
betraktarens subjektiva tolkningar. Rummet i interiörporträttet är en social produkt av
samhällets och konstnärens rum och mäts med utgångspunkt i betraktarens interaktion
med det. De borgerliga uppfattningarna av interiörens och interiörporträttets dubbla
natur möjliggör detaljerna i målningarna att fungera som brytningspunkter där
konstnären och betraktaren kan projicera sina egna upplevelser. Dessa skapar en
mänsklig närvaro i rummet och påverkar tolkningen av verket. De synliggjorda
detaljerna skapar en länk mellan det historiska och personliga rummet och förklarar
hur olika rum kan representeras i verken. Samtidigt skapar Hellbergs interiörporträtt
sitt eget rum, som bryter mot de borgerliga strukturerna, men som fortfarande mäts
med startpunkt i hur den mänskliga kroppen approprierar det geometriska och
avbilade rummet. Rummen i Hellbergs verk produceras aktivt genom detaljerna i dem,
dess tidsliga kontext samt människans närvaro som en aktiv del av konstverket.
Nyckelord: detalj, Henri Lefebvre, Gaston Bachelard, borgerlighet, punctum
Datum: 11.5.2021
Sidantal: 66 + 8

Sofia Simelius

INNEHÅLLSFÖRTECKNING
1 INLEDNING ............................................................................................................. 1  
1.1 Syfte, problemformulering och ämnets avgränsning ....................................................... 2  
1.2 Material och metod ........................................................................................................ 3  
1.3 Begreppsdefinitioner ...................................................................................................... 3  
1.3.1 Interiörporträtt ........................................................................................................ 4  
1.3.2 Punctum.................................................................................................................. 5  
1.3.3 Detalj ...................................................................................................................... 7  
1.3.4 Rum och rumslighet ...............................................................................................10  
1.4 Tidigare forskning och litteraturöversikt ........................................................................11  
1.5 Disposition....................................................................................................................13  
2 MÄNNISKAN SOM FÖRSVANN ......................................................................... 13  
2.1 Hemmet och interiören som idé .....................................................................................14  
2.2 De inbyggda detaljerna..................................................................................................17  
2.3 Interiörens dubbla natur och interiörporträttets evolution ...............................................19  
3 KONSTENS RUM .................................................................................................. 22  
3.1 Rummets poetik ............................................................................................................23  
3.2 Produktionen av rum .....................................................................................................26  
4 ESTETISKA VÅLNADER ..................................................................................... 31  
4.1 Karoliina Hellbergs konstnärliga utgångspunkter...........................................................32  
4.2 Fem interiörporträtt .......................................................................................................35  
4.2.1 Orange Room.........................................................................................................36  
4.2.2 Ingrid / Incu ...........................................................................................................37  
4.2.3 BB .........................................................................................................................39  
4.2.4 Winter Room .........................................................................................................40  
4.2.5 Stormy ...................................................................................................................41  
4.3 Interiörporträttens elementa...........................................................................................42  
5 RUMMEN I INTERIÖRPORTRÄTTEN ................................................................ 48  
5.1 Det personliga rummet ..................................................................................................48  
5.2 Samhällets sociala rum..................................................................................................51  
5.3 Människan som rummets utgångspunkt .........................................................................56  
6 SAMMANFATTNING OCH AVSLUTNING......................................................... 63  
KÄLLFÖRTECKNING ............................................................................................. 67  
BILDFÖRTECKNING ............................................................................................... 69  
BILDER ..................................................................................................................... 70  

Sofia Simelius

1 INLEDNING
Ett objekt i en interiör kan säga mera om människan i rummet än den fysiska personen i
fråga. Enligt den franske kritikern Henry Houssaye (1848–1911) kunde ett fem minuters
besök i en människas hem säga mera om personen än en två timmars konversation.
”Men interiören är ju människan själv” utropar Houssaye i sin kritik av Salongen i Paris
1883.1 Detta åskådliggörs även i interiörporträtt, där objekten kunnat användas för att
representera en människlig närvaro även då den fysiska kroppen saknats.
En interiör innebär det inre och är motsatsen till exteriör, det yttre. Ordet används bland
annat för att konkret beskriva den sammansatta planlösningen, möblemanget och andra
inredningsdetaljer i en inomhusmiljö. Samtidigt innefattar begreppet även
representationer av interiörer i exempelvis bildkonst. Avbildningar av interiörer har
förekommit sedan urminnes tider, men dessa har varit för fragmentariska för att kunna
berätta desto mera om omgivningen. I takt med att interiören som borgerligt fenomen
har vuxit fram, för att kulminera under 1800-talet, har också interiörporträttet som ett
självständigt motiv uppkommit.2 Interiören och interiörporträttet kan ses som ett fönster
till en viss tid, plats och rumslig kontext, och kan innehålla flera olika representationer
av rum – det vill säga hur olika rum är förankrade i verken.
Konstnären Karoliina Hellbergs (f. 1987) interiörporträtt reflekterar interiörporträttets
och interiörens borgerliga tradition, där mening skapas genom detaljer som artikulerar
den inneboendes person. De till synes neutrala detaljerna kan öppna upp för andra
representationer av rum i verket, beroende på betraktarens subjektiva tolkning av dessa.
Då Hellberg väljer att synliggöra vissa detaljer i målningarna, styr hon vilka
representationer av rum som kommer att utläsas i verket. Betraktaren och konstnären
påverkas av sina tidigare erfarenheter, upplevelser och samhällets aktivt producerade
rum, och approprierar, det vill säga tillägnar sig, sina föreställningar av konstverket
genom sin egen historiska och tidsliga kontext. Att undersöka hur detaljerna i rummet är

1

Palin 2004, 163.
Borgerlighet behandlas i avhandlingen i bemärkelsen av en samhällsklass ovanför arbetarklassen under
1800-talet, och den sociala kultur som uppstod med dem. Till de borgerliga sociala mönstren hörde att
skilja på privat och offentlighet och en återhållsamhet som ännu präglar den sociala kontexten idag
(Nationalencyklopedin). Enligt David Tjeder var det den borgerliga medelklassen som främst
förkroppsligade dessa värderingar, men de kom ofta att dominera och genomsyra hela samhällen (Tjeder
2003, 30–31).
2

1

Sofia Simelius

en källa till verkets ständigt föränderliga tolkning tillför en förståelse för hur människan
närmar sig konst med utgångspunkt i den egna personen. I denna avhandling undersöks
hurdana rum Hellberg producerar i sina interiörporträtt, vilken mening de får och vad de
kan säga om det rum som konstnären respektive betraktaren befinner sig i.
1.1 Syfte, problemformulering och ämnets avgränsning
Syftet med avhandlingen är att undersöka hur detaljer förenar representationer av rum
med mänsklig närvaro i Karoliina Hellbergs interiörporträtt. Vilka föreställningar av
rummet representeras i interiörporträtten? Hur förmedlar detaljer spår av mänsklig
närvaro? Hur har interiören i måleriet gått från bakgrundsutfyllnad till gestaltning av
människan som person? Hur samsas betraktarens och skaparens tolkning av verket i
rummet? Genom att analysera och jämföra fem av Hellbergs interiörporträtt med
utgångspunkt i teorier kring rummet och detaljen som punctum undersöks hur
människan representeras i de olika rummen. Den teoretiska referensramen utgörs av
Gaston Bachelards (1884–1962) och Henri Lefebvres (1901–1991) fenomenologiska
teorier om rummet i form av texterna The Production of Space (1974) och Rummets
poetik (1958). Referensramen utvidgas av bland annat Roland Barthes (1915–1980)
teori om detaljer som punctum samt av texter om interiörens historia och
interiörporträttet som motiv.
Materialet avgränsas till fem verk av konstnären Hellberg, eftersom hon har ett explicit
fokus på motivet i sin produktion. Hellbergs egen beskrivning av hur detaljerna i hennes
interiörporträtt kan ses som symboler för andra personer och händelser samt motivens
tydliga borgerliga referenser gör dessa målningar särskilt lämpade för avhandlingens
analys. Att verken dessutom bryter mot interiörporträttets konventioner gör dem till
intressanta forskningsobjekt inom den teoretiska referensramen om hur rummet aktivt
skapas. Utgångspunkten för verken korrelerar med Bachelards och Lefebvres teorier,
eftersom Hellberg artikulerar att målningarna är narrativa vars tolkning förändras vid
varje återberättelse.
Eftersom syftet är att undersöka hur detaljer indikerar olika representationer av rum och
mänsklig närvaro i Hellbergs interiörporträtt avgränsas materialet till ett antal verk i
konstnärens produktion som uppfyller dessa kriterier. Hellberg målar även interiörer
med människor, landskap, porträtt och exteriörer men då syftet explicit är att undersöka
folktomma interiörporträtt har dessa motiv valts bort. Inom ramen för en pro gradu2

Sofia Simelius

avhandling är det inte möjligt att analysera alla interiörporträtt i Hellbergs produktion,
som omfattar ett hundratal verk. Det representativa urvalet har gjorts på basen av vilka
verk bäst skildrar borgerliga miljöer och innefattar en detaljrikedom som kan analyseras
genom den teoretiska referensramen och Barthes punctumbegrepp.
1.2 Material och metod
Primärmaterialet i avhandlingen består av olje- och akrylmålningarna Orange Room
(2018), Ingrid / Incu (2017), BB (2016), Winter Room (2019) och Stormy (2019).
Verken beskrivs och analyseras med utgångspunkt i avhandlingens teoretiska
referensram, bestående av Bachelards och Lefebvres texter, i kombination med
interiörporträttets historia. Texterna har en fenomenologisk grundton och används för
att få en förståelse för hur människan skapar olika rum som reflekteras i detaljer i
omgivningen. Också litteraturforskaren Barthes punctumbegrepp (se kapitel 1.3.2)
implementeras för att tydliggöra hur de detaljer som skapar mening i verket är
subjektiva för varje betraktare.
Det angreppssätt som tillämpas i avhandlingen är bildanalys ur ett teoretiskt perspektiv
med fokus på detaljer. Interiörporträtten analyseras med hjälp av den teoretiska
referensramen för att identifiera hur människan interagerar med rummet och skapar en
subjektiv tolkning av det. Interiörporträttets och interiörens historia används för att
påvisa hur detaljerna i verken har en historisk funktion av att förmedla mänsklig
närvaro. Även Barthes punctumbegrepp nyttjas för att identifiera hur detaljer i verk som
Hellbergs förenar förställningar av rummet med mänsklig närvaro. Interiörporträtten
beskrivs ingående för att synliggöra deras detaljrikedom. Ändamålet är inte att
identifiera specifika detaljer i verken där närvaron uttrycks, utan att redogöra för hur
närvaron möjliggörs och återfinns i verken samt vilka föreställningar av rummet som de
förmedlar.
1.3 Begreppsdefinitioner
I det följande kapitlet definieras en rad begrepp som är avgörande för förståelsen av
avhandlingens teoretiska resonemang: interiörporträtt, punctum, detalj samt rum och
rumslighet. Termerna definieras, deras funktion i avhandlingen förklaras och relationen
till avhandlingens syfte klargörs.

3

Sofia Simelius

1.3.1 Interiörporträtt
Ordet interiörporträtt finns inte i Svenska Akademiens ordlista. Ordet är en direkt
översättning från franskans portrait d'intérieur och engelskans interior portrait samt en
härledning från tyskans Zimmerbild. Ett liknande ord verkar inte finnas på svenska men
jag har valt att använda en egen översättning, interiörporträtt, för att beskriva
avhandlingens forskningsobjekt. Detta beror på att jag tydligt vill identifiera en skillnad
mellan ett interiörporträtt och andra liknande termer, som interiör, genremåleri, stilleben
och miljöporträtt.3 I och med att det är en särskild form av måleri som står i centrum i
avhandlingen är det viktigt att det definieras så exakt som möjligt. Därför använder jag
min egen översättning i texten.
Ett interiörporträtt är en detaljrik avbildning, ett porträtt, av en interiör där interiören är
det sammansatta rummet bestående av planlösning, möbler, andra objekt samt rymden i
rummet. Det förekommer aldrig människor i ett interiörporträtt och avbildningen
behöver inte vara realistisk. Inom konsthistorien benämns skildringar av rum ofta som
interiörer. Forskaren Charles Rice menar i The Emergence of the Interior (2007) att
begreppet interiör har en dubbel innebörd och syftar förutom på materiella interiörer
även på avbildade sådana.4 Därför finns det en inbyggd medvetenhet i begreppet att en
avbildad interiör inte behöver vara en avbildning av ett verkligt rum utan
representationen kan vara av ett rum skapat i upphovspersonens fantasi. 5 Genom att
förena begreppet interiör med begreppet porträtt skapas en ny benämning som direkt
skiljer sig från den verkliga interiören och precis som porträttet ämnar föra fram vissa
egenskaper hos interiören.
Interiörporträttet står i kontrast till genremåleriet eller genrekonsten, som innebär
bildkonst med ett motiv från vardagslivet, genom att interiörporträttet varken avbildar
människor eller annat än rum. Interiörporträttets syfte är heller inte att skildra en
verklighetstrogen vardagsscen, utan ett ihopsatt motiv som inte nödvändigtvis finns i
verkligheten. Interiörporträttet skiljer sig från miljöporträttet på basen av samma orsak
som det skiljer sig från genremåleriet, det vill säga avsaknaden av människor. Dock
delar interiörporträttet miljöporträttets djupare mening som ofta skapas genom detaljer.

3

Ordet interiörsporträtt har ibland förekommit som synonym till motivet interiör som genre.
Rice använder sig emellertid enbart av begreppet “interior” vare sig han syftar till ett materiellt eller
avbildat rum. Han gör dock ingen skillnad på om en avbildad interiör innehåller en avbildning av en
människa eller inte.
5
Rice 2007, 2–4.
4

4

Sofia Simelius

Motivet kan jämföras med stilleben, i och med att ingendera genren avbildar människor.
Skillnaden är att stillebenet avbildar ett eller flera objekt, ibland till och med utan
bakgrund, medan interiörporträttet fokuserar på rummet som helhet.
Interiörporträttet har delvis vuxit fram ur andra genrer, till exempel ur genremåleriet och
miljöporträttet. Motivets tradition, dess relation till konsthistorien samt hur det kommit
att förknippas med detaljer som reflekterar människan granskas i kapitel två. I
avhandlingen ska begreppet interiörporträtt förstås som en självständig genre inom
föreställande målerikonst där detaljrika interiörer och rum avbildas utan att en fysisk
människa syns i bildrummet. Begreppet stärks av hur Hellberg beskriver valet av
exkluderingen av människor i sina verk som medvetet, då deras närvaro inte hade
tillfört någonting till motivet.6
1.3.2 Punctum
Begreppet punctum härstammar från Roland Barthes essä Det ljusa rummet – tankar om
fotografiet från 1980. I essän diskuterar Barthes enbart fotografiet som konstform med
utgångsläge i sina begrepp och beskriver fotografiet som bestämt skilt från andra
konstformer. Eftersom begreppet punctum blivit allmänt känt inom konstvärlden och i
andra studier applicerats på till exempel måleri, väljer jag att använda mig av begreppet
här.
Forskaren Jean Duffy använder sig i artikeln ”The punctum in the paintings of Pierre
Bonnard” (1993) av Barthes punctumbegrepp för att beskriva och analysera Pierre
Bonnards (1867–1947) målningar och fotografier. Duffy yrkar på att trots att Barthes
utvecklade sina begrepp för fotografiet går de bra att applicera på andra konstformer,
exempelvis måleriet. Begreppet punctum erbjuder en möjlighet att förstå skillnader,
som förekommer i såväl fotografier som måleri, i betraktarens omedelbara och senare
reaktioner vid kontakt med ett verk. Hon applicerar begreppet på Bonnards konst
eftersom hon upplever att det i den finns en spänning mellan det uppenbara motivet och
detaljer som tävlar om betraktarens uppmärksamhet.7

6
7

Se kapitel 4.1 för en närmare beskrivning av Hellbergs konstnärliga utgångspunkter.
Duffy 1993, 147.

5

Sofia Simelius

I sin essä utgår Barthes från att ett fotografi eller en bild har två olika nivåer av mening,
en kulturell och en subjektiv. Bildens kulturella innebörd kallar Barthes för studium.
Studium är den sinnesrörelse som bilden förmedlar och vars mottagande hos betraktaren
kan ses som ett resultat av hens kulturella kontext. Bilden kan påstås förmedla ungefär
samma mening till de flesta betraktare inom en viss kultur i och med vad Barthes
beskriver som ett avtal som kulturellt slutits mellan användare och skapare. Resultatet
av studium hos betraktaren är att betraktaren kan identifiera fotografens, operatorns för
att använda Barthes terminologi, mål med bilden. Hen kan sedan komma i harmoni med
dem och välja att antingen tycka om dem eller inte.8
Punctum däremot är främst en subjektiv läsning av bilden genom betraktarens,
spectatorns, erfarenheter. Punctum identifierar Barthes som en störning i studium, det
vill säga en detalj som skakar bildens kulturellt förutbestämda mening.9 Det finns två
olika slags punctum i bilden; detaljen och tiden. Punctum som detalj är en detalj i bilden
som spectatorn lägger märke till utan att kunna förklara varför, och tolkar in en
subjektiv mening i. Detaljen går inte att hitta genom objektiv analys av bilden utan är ett
ständigt närvarande komplement som ter sig olika för varje spectator och fyller hela
bilden med en subjektiv mening som inte är kulturellt bunden.10 Punctum motiverar
spectatorn att göra om operatorns mening med bilden till sin egen och hitta ett sorts
sanning, även om denna inte finns där.11 Förutom punctum som detalj kan också
konceptet tid ses som en punktering av bilden. Barthes beskriver hur en bild av en död
person punkteras av vetskapen om att personen i fråga är död.12 I avhandlingen
diskuteras främst punctum i bemärkelsen detalj.
I avhandlingen används Barthes punctumbegrepp för att identifiera hur detaljer i
Hellbergs interiörporträtt kan representera olika rum. Målningarna i sig och konstnärens
avsikt ses som studium som sedan punkteras av olika representationer av rummet
genom människans närvaro och förhållningssätt till rummet. Målningarna punkteras
dessutom av en tidslig kontext, bestående av interiörporträttets tradition och interiörens
historia. Punctum framstår som en länk mellan spectator, det vill säga betraktare, detalj
och verk. Begreppet används för att förklara hur olika rum, tolkningar och verkligheter

8

Barthes 1986, 42–46.
Barthes 1986, 44.
10
Barthes 1986, 65–70.
11
Barthes 1986, 144.
12
Barthes 1986, 137.
9

6

Sofia Simelius

kan representeras i samma verk. Då punctum är subjektivt och Barthes skriver att ingen
analys kan identifiera vad det är som träffar betraktaren, kommer utgångspunkten i
avhandlingen också vara att detaljerna som lyfts fram i verken är subjektiva för
författaren ifråga. Detta är relevant speciellt i beskrivningarna av Hellbergs målningar i
kapitel 4, som inte kan ses som objektiva beskrivningar utan subjektiva upplevelser av
konstverkens detaljer.
1.3.3 Detalj
En detalj är en avgränsad del av en helhet.13 För min förståelse av begreppet använder
jag mig av Barthes punctumbegrepp (se kapitel 1.2.1) i kombination med
konsthistoriker Altti Kuusamos texter ”Yksityiskohdan teoria I” (1998) och
”Yksityiskohdan teoria II” (1999) samt Peter Cornells Saker: Om tingens synlighet
(1993). Det finns flera synsätt på vad en detalj är och hur den ska tolkas men i
avhandlingen fogar jag mig efter Kuusamos linje där han utstakar detaljen som
tillhörandes en viss helhet som väljs ut då perspektivet och avgränsningen för
forskningen definieras.14 Detaljens tolkning är helt beroende av hur den läses, det vill
säga från vilket perspektiv och genom vilka tolkningshistoriska lager.15
Kuusamo beskriver hur begreppet detalj har haft olika innebörd genom historien och att
det genom tiden fästs olika vikt vid detaljens relation till ett konstverks helhet.
Dikotomin mellan konst och dekoration har reglerat andra dikotomier som helhet och
detalj sedan antiken och är enligt Kuusamo kopplade till genus. Eftersom det var
kvinnans roll att måla detaljer och dekorationer i målningar och fresker och därför
ansågs detaljerna inte vara lika viktiga som bildens helhet.16 Tutta Palin artikulerar i sin
doktorsavhandling Oireileva miljöömuotokuva: yksityiskohdat sukupuoli- ja
säätyhierarkian haastajina (2004) hur det därmed var mera attraktivt att se verk som en
sublim helhet, skapat av ett manligt geni.17 På grund av ämnets avgränsning kommer
jag inte att diskutera materialet närmare ur ett genusperspektiv men det är värt att notera
att diskussionen kring detaljer är präglad av genus.

13

Svenska akademiens ordlista: ”Detalj”, https://svenska.se/saol/?id=0469584&pz=7, 9.2.2020.
Kuusamo 1998, 67.
15
Kuusamo 1999, 40.
16
Kuusamo 1998, 64.
17
Palin 2004, 47.
14

7

Sofia Simelius

Under slutet av 1800-talet utvecklades studien av detaljer till att bli mera vetenskapligt
accepterad, kanske främst genom Giovanni Morellis (1816–1891) forskning i hur
detaljer kunde användas för att attribuera renässansmålningar. Under den här tiden
spelade detaljen en viktig roll i vad som ansågs vara konstnärlighet och konstnärlighet
kunde beskrivas som en helhet av fragment. Morellis tankar påverkade bland annat
Sigmund Freuds (1856–1939) teorier om hur ingen detalj kunde vara slumpmässig utan
alla kunde tolkas som en del av det undermedvetnas mekanik. Men den övergripande
synen på detaljen som kom att prägla modernismen var detaljen som någonting
distraherande för betraktaren från helhetsbilden. Helheten ansågs vara större än summan
av detaljerna.18
Då modernismen ville göra detaljen till någonting oviktigt och vardagligt motsatte sig
bland annat Barthes och andra semiotiker under 1960-talet synsättet. Istället förde de
fram detaljen som verktyg för att ge det oviktiga en mening, som i sin tur hade en
inverkan på helhetens budskap. Inom semiotiken ifrågasatte forskare tanken om att
bildens hela mening fanns synlig i själva bilden och argumenterade istället för att
bildens diskurs inte kunde vara helt uppenbar i bilden i fråga. Detaljens och helhetens
relation diskuterades på en diskursiv nivå där förutsättningen var att betraktarens
kontext bestämmer vilka delar av bilden som ses som detaljer och på vilket sätt dessa
granskas.19 Detta är även förhållningssättet i min avhandling.
Barthes argumenterade för begreppen studium och punctum och förde fram detaljen
som dynamisk i förhållande till betraktaren, där en detalj kan påverka tolkningen av
hela bilden. Vid samma tid började konsten röra sig bort från det minimalistiska
uttrycket som utplånat detaljen och verken började åter igen fyllas med personliga
minnesföremål.20 Kuusamo ser att detaljen hos Barthes är kontaktpunkten mellan läsare
och text och beskriver detaljen som den krok på vilken läsaren hänger sin fantasi och
projicerar sina personliga myter. Det är genom studium och punctum som betraktaren
genom sin personliga historia aktivt klipper loss detaljen från helheten i verket. En
detalj kan inte ha en statisk funktion utan får en ny mening genom betraktarens aktiva
blick.21

18

Kuusamo 1998, 62–63; 82.
Kuusamo 1998, 64–65; 73.
20
Kuusamo 1999, 32.
21
Kuusamo 1998, 89; 94–95.
19

8

Sofia Simelius

Kuusamo menar att en detalj bara är en detalj i ett bestämt system som både beror på
verkets och betraktarens historiska och kulturella kontext. Bland annat hur stor, hur
abstrakt eller hur viktig en detalj kan vara för att fortfarande räknas som detalj skiljer
sig verk emellan. Genom repetition av detaljer utplånas tanken om att en detalj skulle
vara någonting slumpmässigt eller onödigt för bildens helhet. I till exempel stilleben,
som kan ses som bara uppvisning av detaljer, ser Kuusamo att stilen i vilken detaljerna
avbildats spelar en större roll.22 Det här förklarar hur detaljerna framstår som viktigare
än helheten i en samling och ger helheten sin betydelse.23 I sin tur klargör det hur en
samlare värdesätter individuella objekt framför samlingen som helhet. Objekt och
detaljer hör ihop då detaljer ofta, men inte alltid, är objekt. Exempelvis konstnärens
signatur är en detalj av konstnärens närvaro i bilden utan att vara ett objekt. Det samma
gäller objekt som kan vara så detaljerade att de enskilda detaljerna inte märks.24 Ofta är
det ändå konkreta objekt som ses som detaljer i bilden, då de är lättare att urskilja och
poängtera än mera abstrakta detaljer.
Peter Cornell argumenterar för att objekt som detaljer i måleri är ett sätt att ge synlig
existens åt de ting som det vardagliga seendet gör osynligt. Det som förenar ting är
varandet och att de väntar på att människan ska projicera sina minnen och upplevelser
på dem. I sig berättar ting historier på språk vi inte förstår före vi approprierar dem och
gör historierna till våra egna.25 Kuusamo fyller på med att ting har en dualistisk roll i
verk då de samtidigt kommunicerar sitt förflutna och samtiden i ett.26 Objekt som
detaljer har alltid haft en nära relation till människan då de både förenat och skiljt
människor åt genom att agera markörer för bland annat smak, klass och värderingar.27
Det faller sig därför naturligt att detaljer och objekt i konstverk har kunnat referera till
en viss persons identitet och närvaro i bilden. Detaljen har garanterat en igenkänning av
både en person och dess sinnesstämning.28

22

Kuusamo 1998, 76–77.
Kuusamo 1999, 37.
24
Kuusamo 1999, 40.
25
Cornell 1993, 5–13; 19.
26
Kuusamo 1999, 37.
27
Cornell 1993, 23.
28
Kuusamo 1999, 39.
23

9

Sofia Simelius

I avhandlingen ses en detalj som en avgränsad del av konstverket som inte är statisk
utan där både konstverkets och den historiska och kulturella kontexten påverkar vad en
aktiv betraktare anser vara en detalj. Detaljen kan vara ett objekt men också någonting
mera abstrakt i enlighet med Barthes punctumbegrepp. Avhandlingens teoretiska
referensram om rummet styr mitt perspektiv och därmed vilka detaljer som jag anser
vara viktiga att uppmärksamma i min analys av konstverken. Detaljerna är de punkter
där betraktaren kan identifiera representationer av olika rum, det vill säga en viss
realitet eller tolkning som förankras genom en detalj i rummet, med basen i människans
interaktion med det. Genom att olika detaljer kan ge olika tolkningar av rummet kan
flera olika representationer av rum finnas i samma bild.
1.3.4 Rum och rumslighet
Ett rum kan vara ett geometriskt begrepp och innebära både en avgränsad del av en inre
plats, som ett rum i ett hus, men kan också ha en mera filosofisk innebörd. I
avhandlingen avvänds ordet i dubbel bemärkelse. Å ena sidan används ordet för att
beskriva ett geometriskt rum inuti ett hus eller en lägenhet som avgränsas av väggar, tak
och golv. Å andra sidan kan ordet rum härledas från det engelska ordet space eller rymd
och används i den betydelsen.
I meningen rymd innebär rummet en gränslös, tredimensionell enhet som innehåller
allting. Det här rummet går inte att identifiera med sinnena, men kan ses som det
vakuum som människan finns och existerar i.29 Detta rum påverkas också av sociala
aspekter som förändras enligt den sociala och historiska kontext som råder då
betraktaren interagerar med rummet. I avhandlingen ska det filosofiska rummet förstås i
enlighet med Henri Lefebvres (se kapitel 3.2) beskrivning av rummet som socialt
producerat av en förening av fysiska, mentala och sociala aspekter i växelverkan med
människan. Här är rummet ett levande begrepp som kan te sig olika beroende på vem
det är som interagerar med rummet och i vilken kontext. Rum är någonting som
människan i det skapar efter sina egna behov och samtidigt som rummet mäts i relation
till individens kropp. Vårt vardagliga liv äger rum i det sociala rummet.30 Människan
knyts samman med rummet med hjälp av kroppen, då det är kroppen som interagerar
med rummet.31

29

Torretti, “Space”, https://www.rep.routledge.com/articles/thematic/space/v-1, 13.3.2020.
Elden 2007, 105.
31
Franzén 2003, 52; 57.
30

10

Sofia Simelius

Ordet rumslighet blir en kombination av det materiella och det upplevda rummet.
Rumslighet kan beskrivas som hur rummet och sociala relationer skapas genom
varandra och kan ses som de upplevelser och känslor som rummet frammanar.32 I
avhandlingen ska rum förstås som både den geometriska platsen rum samt den rymd
som uppstår i volymen av det geometriska rummet. Denna volym och detta tomrum ska
förstås som rumslighet, där läsaren projicerar sin egen sociala kontext genom detaljerna
i rummet.
1.4 Tidigare forskning och litteraturöversikt
Konstnärer som Jan Vermeers (1632–1675), Vilhelm Hammershøis (1864–1916) och
Henri Matisses (1869–1954) interiörer har varit fokus i otaliga artiklar och utställningar.
Ändå är det först under de senaste 20 åren som hemmet i konsten fått ett större
genomslag inom konstvetenskaplig forskning, identifierar Katarina Wadstein Macleod i
Bakom gardinerna: hemmet i svensk konst under nittonhundratalet (2018).33 Trots att
hemmet som metafor för människans själsliv undersökts allt flitigare har en skillnad
sällan gjorts mellan interiörer med en fysisk närvaro av människor och interiörporträtt.
Wadstein Macleods djupdykning i ämnet ur ett feministiskt perspektiv uppmärksammar
heller inte indelningen men diskuterar i korthet andra tema som förekommer i
avhandlingen, som Bachelards teori och det borgerliga hemmet.34
Diskussionen om människans relation till hemmet är inte strikt bunden till en
konstvetenskaplig kontext då mycket skrivits om inredning inom andra discipliner.
Witold Rybczynski har i Home: A Short History of an Idea (1986) kartlagt hur hemmet,
dess koncept och inredningen av det har utvecklats i relation till människan och
samhället. Rybczynski använder sig ofta av konstverk som exempel för att illustrera
utvecklingen, vilket kan ses som ett tecken på att interiören och hemmet i konsten
speglar samhällets skiftningar. Mario Praz har kartlagt interiören som motiv i texten An
Illustrated History of Interior Decoration (1964) men även här ligger fokus på
interiören som inredning snarare än representation, även om Praz i sitt förord nämner att
interiören kan ses som en spegling av dess invånare. Charles Rice diskuterar i The

32

Hubbard & Kitchin 2005, 351; Wiman 2010, 31.
Wadstein Macleod 2018, 20.
34
Wadstein Macleods kartläggning av sex svenska konstnärer och hur hemmets betydelse för deras
produktion visar hur ämnet präglas av en tydlig genusaspekt. På grund av ämnets avgränsning har inte
perspektivet applicerats på Hellbergs konst.
33

11

Sofia Simelius

Emergence of the Interior (2007) och Rethinking Histories of the Interior (2004)
interiören som både plats och representation, men fokuserar förhållandevis lite på den
avbildade interiören som plats för flera olika abstrakta rum. Texterna av Rybczynski,
Praz och Rice tillämpas i avhandlingen för att skapa en överblick över interiörens och
interiörporträttets utveckling som ett borgerligt fenomen från medeltiden och framåt.
Som nämnt förekommer det mycket forskning inom konstvetenskap om detaljen som
fenomen och Barthes punctumbegrepp har ofta applicerats på bildkonst, exempelvis i
Duffys redan nämnda artikel. I Finland har Tutta Palin forskat i miljöporträtt i sin
doktorsavhandling, i vilken hon uppmärksammar detaljer i rummen och vad dessa tillför
verkens helhet. Palin tar dock rummet för givet och fäster ingen uppmärksamhet vid det
som produkt av människan och samhället i en viss kontext. I sin avhandling använder
sig Palin av Altti Kuusamos teori om detaljen ur essän ”Yksityiskohdan teoria I” som i
sin tur härstammar från Barthes punctumbegrepp.35 Barthes och Kuusamos teori om
detaljen används för analysen av hur en mänsklig närvaro förmedlas i Hellbergs
interiörporträtt.
Rummet har intresserat en rad författare och filosofer, men i Finland har lite skrivits om
Lefebvre och Bachelard, med undantag för Aleksi Lohtajas pro gradu-avhandling Tila,
asuminen ja arkkitehtuuri – Henri Lefebvren teoria tilasta ja tilan tuottamisesta (2015).
Också arkitekten Juhani Pallasmaa har behandlat Bachelards teori i ett antal texter.
Rummet, detaljen och deras förekomst i bildkonst har däremot diskuterats mycket inom
forskning i Danmark och Sverige. Sara Danius har skrivit Den blå tvålen: romanen och
konsten att göra saker och ting synliga (2013) och Peter Cornell Saker: om tingens
synlighet (1993) om synliggörandet av objekt och deras inverkan på de som kommer i
kontakt med dem. Lise Bek behandlar ämnet i Reality in the Mirror of Art (2004).
I avhandlingens bildanalys används den teoretiska referensramen bestående av
Lefebvres och Bachelards texter i kombination med litteratur om interiörens och
interiörporträttets framväxt samt Barthes punctumbegrepp. Som komplement till den
teoretiska referensramen och bakgrunden används litteratur om detaljen och rummet
som fenomen. Uppgifterna om Hellbergs konstnärskap hämtas från
utställningspublikationen Karoliina Hellberg (2019). Eftersom Hellberg är en ung

35

Kuusamos essä förekommer i antologin Kuvasta Tilaan: Taidehistoria Tänään (1998).

12

Sofia Simelius

konstnär finns inte mycket litteratur om konstnären till hands. För en djupare förståelse
av Hellbergs utgångspunkter används hennes slutarbete från Bildkonstakademin i
Helsinfors: Haamut (2015).
1.5 Disposition
Avhandlingen består av sex kapitel inklusive inledningen. Det andra kapitlet ger
bakgrund till fenomenet interiörporträtt genom en historisk genomgång av hur motivet
vuxit fram under konsthistorien samt hur konceptet hem och interiör har utvecklats i den
västerländska kulturen. I samma kapitel redogörs för hur interiören som motiv kommit
att reflektera människan och hens person. Det tredje kapitlet presenterar avhandlingens
teoretiska referensram, vilken består av texter av Lefebvre och Bachelard. Författarnas
teorier kring rummet som social konstruktion med utgångspunkt i människan läggs fram
och förklaras. Den teoretiska referensramen används i kombination med bildanalys och
bakgrunden om interiörporträttet för att identifiera representationer av rum i Hellbergs
verk.
I det fjärde kapitlet presenteras Hellberg som konstnär och fem av konstnärens
interiörporträtt beskrivs ingående för att synliggöra detaljer i dessa. Det femte kapitlet
innehåller avhandlingens huvudsakliga analys, där den teoretiska referensramen
appliceras på Hellbergs interiörporträtt och kontextualiseras genom interiörens historia
och Barthes punctumbegrepp. Genom att ha detaljen som utgångspunkt och
reflektionsyta för representationen av rummet och människan som skapare av detta,
undersöks hur koncepten förenas i Hellbergs interiörporträtt. Vilka olika rum som
representeras och till vilken effekt undersöks i kombination med historien bakom
interiörporträttet som kulturell produkt. I det sjätte och sista kapitlet sammanfattas
avhandlingen, forskningsfrågorna besvaras och förslag på vidare forskning ges.

2 MÄNNISKAN SOM FÖRSVANN
Människan har inrett sitt hem sedan det har funnits hem att tala om. I västvärlden har
hemmens arkitektur och möblemang sett olika ut beroende på vilka behov som den
tidsliga och kulturella kontexten har skapat. I linje med hur dessa behov har förändrats
har människans uppfattning om hemmet, dess bekvämlighet och inredningsstilar
uppstått. Då konst ofta är en spegling av en viss tid kan utvecklingen även följas i
13

Sofia Simelius

konstverk. Genom bildkonst i olika genrer, så som interiörer men också genremålningar
och miljöporträtt, kan en tidslinje över hur hemmet förändrats ritas upp. Samtidigt är det
möjligt att följa med hur interiörporträttet som genre utvecklats.
I kapitlet diskuteras först hemmet som idé och hur det historiskt har återspeglat
människans behov. Hur utvecklingen har påverkat människans uppfattning om hemmet
som plats utreds. Borgerliga sociala konstruktioner som hemmet, intimitet och huslighet
läggs fram för att beskriva hur människans närvaro byggdes in i hemmets strukturer.
Hur denna mänskliga närvaro blev manifest i interiören genom objekt och detaljer som
kom att agera attribut för interiörens invånare utvecklas. Till sist förklaras hur den
avbildade interiören, det vill säga interiörporträttet, växte fram jämte interiörens
evolution och hur bilden inte kan ses som en objektiv eller sann avbildning av en
materiell interiör. Genom interiörens och konstens historia kom även interiörporträttet
att få ett kodat innehåll där detaljer i bilden agerar substitut för den avbildade
människan. På grund av avhandlingens avgränsning är det främst interiören och dess
historia ur ett västerländskt perspektiv som behandlas.
2.1 Hemmet och interiören som idé
I interiörporträtt skildras ofta, men inte alltid, rum som kan antas vara en del av ett hem.
Witold Rybczynski argumenterar i Home: A Short History of an Idea för att begreppet
hem inte haft samma innebörd genom historien. Istället har hemmets utformning varit
ett resultat av sociala faktorer, vilka skildras i interiören och således går att utläsa i
interiörporträtt. Hem, hemtrevlighet och huslighet är alla relativt moderna koncept som
vuxit fram genom hur människan har interagerat med och behövt sin bostad, för att
kulminera i jugendstilen under början av 1900-talet och sedan upplösas.
Vi vet förhållandevis lite om hem som härstammar från tidigare än medeltiden, även om
också dessa delvis avbildats i konst.36 Under medeltiden bodde den borgerliga
medelklassen ofta i hus där arbete och boende kombinerades genom en verkstad i den
nedre våningen och en stor sal för boende på den övre. Det förekom få möbler, hemmen
sågs som offentliga platser och dagens medvetenhet om hemmet som en plats för
bekvämlighet saknades.37 Under senmedeltiden och fram till 1600-talet skedde små

36
37

Praz 1982, 76.
Rybczynski 1987, 25–27; 32.

14

Sofia Simelius

förändringar i boendesituationen, speciellt i stora städer som Paris och London där det
var trångt om plats och lösningar med hyrda rum introducerades. Då man hyrde sina
rum ledde det ofta till att man inte mera bodde och arbetade i samma hus, och
arbetslivet och privatlivet började skiljas åt. Huset blev mera privat och började
förknippas med intimitet och familjeliv. Dock fanns det i själva hemmet fortfarande inte
plats för någon avskildhet då hela familjen bodde i samma rum.38
Framväxten av intimitet och enskildhet var en omedelbar reaktion på förändringarna i
det urbana livet som präglade 1600-talets Europa. Förändringarna påverkade både
omgivningen och människans medvetande. Det hemliv och den huslighet som växte
fram kan ses som en uppsättning av känslor av hängivenhet till hemmet som fixerades i
interiören genom inplacerade objekt.39 Uppkomsten av olika rum påverkade möblernas
utveckling och allt flera möbler för olika funktioner togs fram. I rokokostilen, som
uppstod under mitten på 1700-talet, var möblerna mindre formella och mera lättsamma,
vilket i sin tur banade väg för följande århundrades synsätt på hemmet som ett ställe för
fritid och ledighet. I hemmen skildes sociala representationsutrymmen och egna sovrum
för varje familjemedlem åt och medvetenheten om människans personliga inre och en
vilja att uttrycka det ökade. Rummet gick från att vara ett rum bland många till att bli
någons privata rum genom hens personliga objekt och prägel på utrymmet. Rybczynski
beskriver det som att rummet utvecklades från att vara ett rum till att bli en plats.40
Att möbler och föremål sedan 1700-talet blivit tillgängliga för ett bredare klientel gjorde
att begreppet bekvämlighet under det följande århundradet kom att genomsyra det
borgerliga hemmet. En generell känsla av att ha det bra utvecklades med tiden –
någonting som kulminerade under början på 1900-talet. Inte sällan var det kvinnor som
låg bakom förändringarna då det var de som höll till i hemmen.41 I artikeln ”Rethinking
Histories of the Interior” (2004) citerar Rice Paul Virilios (1932–2018) definition av det
borgerliga hemmet som en fixerad knytpunkt där medelklassens frihet att kunna röra sig
i staden ersattes av en frihet i hemmet. Filosofen Walter Benjamin (1892–1940) såg hur
hemmet blev en fristad från det urbana livet i staden, i vilket invånarna kunde finna
psykologisk tröst genom de objekt och möbler som de valde att dekorera sina hem med.

38

Rybczynski 1987, 36–39.
Rybczynski 1987, 49–51; 75–77.
40
Rybczynski 1987, 107–111; 119.
41
Rybczynski 1987, 125; 147; 167.
39

15

Sofia Simelius

Historikern Alain Corbin (f. 1936) ser likheter i borgerliga inredningstendenser som
draperier och tapetserade möbler med tidens ritualiserade på- och avklädning samt
teman som rädsla för kastrering. Viljan att bevara både objekt och ett spår av den egna
existensen i interiören blev central.42
Interiören som plats och koncept hör tätt ihop med 1800-talets kulturella borgerlighet.
Rice beskriver hur interiören under århundradet konceptualiserade både medvetenheten
om och den materiella realiteten av interiören. Med det menar Rice att trots att möbler
och en tradition av arrangerandet av dessa hade existerat kom framväxten av interiören
under tiden att kapsla in ett medvetande om hur de materiella komponenterna av
interiören, i form av bland annat objekt, spelade roll för upplevelsen av hemmets
huslighet och uttryckandet av den egna personen. Denna medvetenhet formades aktivt
under hela århundradet i relation till medelklassens försök till att finna en egen identitet
i den förändrade världen.43
Rybczynski påstår att bekvämlighetbegreppet inte har genomgått större förändringar
sedan 1800-talet. Trots att det har skett flertalet urbana förändringar och teknologins
framfart har påverkat hemmens utformning har de fortfarande utgått från samma
principer om bekvämlighet och att ha det bra.44 Under början på 1900-talet skedde vad
Benjamin i sitt postumt utgivna Passagearbetet (1982) kallat för upplösningen av
interiören, i och med att interiören gick tillbaka mot ett mindre husligt och intimt
ideal.45 Modernismens framfart åstadkom förändringar i och med dess ratande av
traditionen, främst med arkitekterna Le Corbusier (1887–1965) och Adolf Loos (1870–
1933) i spetsen. Enligt dem skulle interiören göra sig av med sin borgerliga historia, den
skulle vara dekorationslös och bli en standardiserad maskin att bo i.46
Interiören och exteriören förenades kring tanken om att ett modernt hem måste se
modernt ut och att intimiteten och husligheten som präglat hemmen under det senaste
århundradet måste avskaffas. I sin text påstår Rybczynski att den moderna interiören
därför var ett steg bakåt i fråga om bekvämlighet då den inte är ett svar på vår
förändrade värld utan ett sätt att försöka ändra sättet vi lever på. Resultatet kan härledas

42

Rice 2004, 275–279.
Rice 2007, 3.
44
Rybczynski 1987, 179.
45
Rice 2007, 11.
46
Rybczynski 1987, 188–191; 199–200.
43

16

Sofia Simelius

till dagens nostalgisering av det förflutna där människan vänder sig till det förgångna
för att finna den bekvämlighet och det välmående som saknas i samtiden.47
Från 1600-talet och framåt har interiören alltid erbjudit en känsla av intimitet och
hemtrevlighet.48 Interiören har det historiskt inbyggt i sina strukturer att kunna
tillgodose människans behov av välmående. Bekvämligheten hör inte ihop med en viss
stil utan fångas av hur interiören fram till början på 1900-talet förändrades med
människans sätt att använda sig av och röra sig i rummen. Interiören har utvecklat och
avspeglat sin samtid samt människans behov och tankesätt i samma tidsliga kontext.49
Enligt Rybczynski går utvecklingen av hemmet som plats hand i hand med hur
konceptet bekvämlighet har mognat under tiden, vilket i sin tur projiceras i interiören.
Rice i sin tur artikulerar hur interiören har definierat huslighet som vi förstår begreppet
och därtill ramat in vår förståelse av hemlivet genom historien.50 Då utvecklingen av
den borgerliga interiören och medvetenheten om den har skett samtidigt har det
borgerliga tankesättet blivit inrotat i den uppfattning som vi har om bekvämlighet,
interiör och huslighet idag.
2.2 De inbyggda detaljerna
Interiören som koncept hör tätt samman med de objekt och de detaljer som finns i
rummen, då dessa kunnat tillskriva interiörerna en ytterligare mening och det till stor
del var genom objekten som hemmet som en intim plats växte fram. Att bo kan ses som
ett ständigvarande tillstånd som materialiseras och konkretiseras i interiörens
möblemang. Benjamin beskriver hur interiören skapar en mjuk yta mot den externa
världen och kapslar in dess invånare med hens objekt. Ytan aktiveras genom den
inneboendes relation till det yttre och tillåter genom objekten skapandet av en
subjektivitet och social identitet som vi kallar borgerlig. Att skapa och bo i en interiör är
en aktiv process, som enligt Benjamin manifesteras i interiörens invånare. Genom
objekten kan personen i interiören tituleras samlare och blir en konnässör av den egna

47

Rybczynski 1987, 214–215.
Charles Rice kritiserar både Witold Rybczynski och Mario Praz för att i sin strävan till att skapa ett
narrativ och enhetlig område för forskning om interiören felaktigt identifierar huslighet och enhetlighet
som stabilt förekommande genom historien. Rice menar att en sådan historieskrivning är allt för simpel
och tyr sig hellre till Walter Benjamins mera fragmentariska teorier om interiören som under 1800-talet
snarare har främmandegjort de borgerliga idealen (Rice 2007, 29).
49
Rybczynski 1987, 217–219.
50
Rice 2007, 4.
48

17

Sofia Simelius

samlingen med en oskriven uppgift att tilldela objekten en ytterligare mening än deras
funktion.51
Den borgerliga interiören växte fram på samma gång som tanken om att man kunde
upprätthålla en förbindelse till traditioner och ackumulera kunskap med tiden genom
objekt, vilka fick agera materiella substitut för de uteblivna upplevelserna. Objekten
blev domesticerade genom samlandet och interiören. Samlaren gör anspråk på sitt rum
genom att lämna spår efter sin person i form av objekt som blir till detaljer.52 Den
borgerliga klassen har haft för vana att kompensera avsaknaden av privatliv genom att
använda sig av objekt för att projicera sin subjektivitet och sociala identitet på. Objekten
samlas som detaljer i hemmen och används som en barriär mot den yttre världen och
skyddar därmed samlingen och samlaren mot den.53
Under början på 1900-talet återgick interiören till att bli skapad i enlighet med en
arkitekts vision med den påföljden att samlaren inte längre kunde kommunicera sin
identitet genom rummet. Enligt Rice är det här förklaringen till upplösningen av
interiören då den inneboende i det strikt kontrollerade hemmet inte längre tilläts
uttrycka sin person. I interiören skapas en naturlig länk mellan objekt och subjekt där
objektet blir ett slags attribut för subjektet som hamnar i beroendeställning till tinget.
Tillhörigheten registreras inte på objektets yta utan i relationen objekt och ägare
emellan.54 Inredningen innehåller detaljer som kan ses som meddelanden om interiörens
historia samt rummets invånare.
Objekt i interiörer har en inbyggd funktion av att förmedla en djupare mening om sig
själva och om personen bakom interiören. Då den borgerliga klassen domesticerat både
objekt och interiören vid samma tillfälle har de genom varandra skapat en naturlig
relation som lever kvar. Objekt förmedlar förutom sin egen sociala historia både ur ett
samtida och traditionellt perspektiv även sin ägares, samlarens, sociala historia samt vad
det är subjektet vill säga med objektet i fråga.

51

Rice 2007, 9–12; 19.
Rice 2007, 11–13; 27.
53
Rice 2007, 9.
54
Rice 2007, 17; 85–86.
52

18

Sofia Simelius

2.3 Interiörens dubbla natur och interiörporträttets evolution
Interiörporträtt ses inte som materiella eller objektiva rum utan som representationer
som bebos av konstnärens fantasi och som härstammar i interiörens tradition. Fokus i
avhandlingen är på hur detaljerna i Hellbergs interiörporträtt leker med historien och
vad de kan säga om interiören som koncept. Objekten i verken ses som spår av olika
rum i interiörens, interiörporträttets samt Hellbergs egen historia som kommer till
uttryck och tolkas i en samtida kontext.
Delar av interiörer har avbildats i västerländsk konst sedan antikens Grekland, men den
visuella informationen har varit för fragmentarisk för att kunna pusslas ihop till en hel
interiör. Det har främst varit fråga om någon enstaka möbel eller draperi. Avbildade
interiörer började förekomma mera frekvent som bakgrund eller tilläggsinformation i
måleri under medeltiden där det centrala motivet var människan, allt som oftast i en
religiös kontext. Då interiörerna var enkla, var detta också fallet i avbildningarna; Praz
menar att de ofta var snarare summeringar av vanliga drag i interiörer än riktiga
avbildningar.55 Redan här går det att se den avbildade interiören som en subjektiv
representation präglad av upphovspersonens tankar snarare än den fysiska realiteten.
Då konst under medeltiden allt som oftast hade en relation till kyrkan är det föga
överraskande att även interiörerna som bakgrundsmotiv kopplades ihop med det
religiösa. Interiören och kyrkan kom att separeras, bland annat genom Jan van Eycks
Arnolfiniporträtt (1434), och istället blev interiören i konst mera vardaglig som också
reflekterade människans allt tätare relation till interiören. Överlag började
avbildningarna i 1400-talets Flandern vara mycket realistiska och detaljrika där varje
objekt hade en distinkt individualitet som bidrog till rummets atmosfär.56
Interiörtraditionen har alltid varit stark i holländskt måleri, mycket på grund av den
intima relationen till hemmet som präglade kulturen.57 Under 1600-talet ville
konstnärerna inte bara måla av interiören utan fånga livet i huset och började därför
måla in en inblick till resten av hemmet genom öppna dörrar. Människan i
avbildningarna sågs inte som isolerade från den yttre världen utan som delaktiga i den.

55

Praz 1982, 76; 81.
Praz 1982, 83, 92.
57
Rice emotsätter sig den här tolkningen av att det holländska genremåleriet skulle uttrycka en särskild
intimitet och huslighet utan argumenterar för att detta synsätt är påklistrat av historiker från 1800-talet
tills idag (Rice 2007, 23).
56

19

Sofia Simelius

Det holländska interiörmåleriet kulminerade i Vermeers stillsamma hyperrealistiska
vardagsskildringar där varje objekt representerade precis vad det utgjorde sig för.58
Under den senare hälften av 1700-talet uppkom de allra första interiörporträtten, där
interiören utan en mänsklig närvaro avbildades som huvudsakligt motiv i konsten.
Enligt Praz är det första exemplet på ett sådant verk Room in the Prinz-Max-Palais in
Dresden (1776) av en okänd konstnär. Förutom att interiörporträtt började förekomma
under 1800-talet präglades mycket av århundradets konst även av stillsamma
avbildningar av personer i interiörer, uppslukade av personliga aktiviteter. Människorna
hade ofta ryggarna mot betraktaren, för att visa att de inte var det centrala i motivet,
utan interiören och sysslan.59
Som exempel kan den danska konstnären Hammershøis stillsamma interiörer nämnas.
Dessa genreporträtt demonstrerar hur interiören hade fått en allt mer central roll i att
förmedla bildens stämning och information om den inneboende. Även fransmannen
Matisse är känd för en rad modernistiska interiörporträtt, ofta vyer från konstnärens
ateljé. I motsats till avbildade interiörer från 1600-talet, där öppna dörrar uttryckte en
anknytning till resten av världen, så skildrade interiörporträtt och genremåleri ofta bara
ett rum eller en del av ett rum. Det här står i stark relation till tidens borgerliga idéer om
interiören som ett skal mot den yttre världen, vilket även speglas i konsten. Därför kan
interiörporträttet dels användas för att avslöja ledtrådar om dess tidsliga kontext och
dess rådande attityder och ideal.
Då symboler i konsten alltid har förekommit, är det naturligt att även de verk som
avbildar interiörer, antingen som huvudsakligt motiv eller bakgrund, har innehållit
detaljer som kunnat tolkas som symboler för något djupare än enbart tidens rådande
ideal. Dessa har traditionellt varit arbiträra och låsta i sin mening, och fram till 1800talet gav interiören i bakgrunden enbart vag tilläggsinformation om de avbildade
personerna. Till exempel har hunden, som bland annat förekommer i det tidigare
nämnda Arnolfiniporträttet, varit en allmänt accepterad symbol för lojalitet.

58
59

Praz 1982, 124; 131.
Praz 1982, 154; 207–208.

20

Sofia Simelius

Förekomsten av arbiträra symboler ändrades under 1800-talet. Tutta Palin menar att
under naturalismen upplöstes de rutinmässiga symbolerna och attributen som präglat
måleriet och istället blev objekten och detaljerna i bilden personliga och syftade till
personen i bilden, eller utanför den. Hon ser att en miljö, eller ett verk, kan innehålla
människor eller referera till dem genom detaljer.60 Interiörporträtt är ett resultat av det
senare, trots att människan har försvunnit som konkret motiv, finns hens närvaro
fortfarande kvar i detaljerna i målningen.
Enligt Charlotte Gere (f. 1937) kom genren interiörporträtt att prägla hela 1800-talet för
att sedan nästan dö ut i slutet av århundrandet.61 Interiörporträttet som självständig
genre fullbordar interiörporträttets evolution, från att förekomma som fragment i
bakgrunden av religiösa motiv till att ta en central plats som motiv. Det går att finna ett
naturligt samband mellan interiörporträttets popularitet under just 1800-talet och
kulminationen av interiören som borgerligt koncept – och sedan upplösningen av båda i
början på följande århundrade.
Interiören hade vuxit sig så viktig i samhället att människans närvaro var inbyggd i den
intima stämningen i rummet och försvann därför som fysiskt medverkande i bilden.
Med avsaknaden av människan i bilden får objekten i interiören axla rollen av att
berätta om deras ägare och hens närvaro i rummet. Praz beskriver det som att objekten i
interiören agerar dörrar till en högre mening, vilken han ser som inte bara är en
spegelbild av den inneboendes själ utan en förstärkning av den. Vidare förklarar han hur
det är avsaknaden av människan i interiörporträtt som gör att objekten i rummet får
funktionen att agera attribut för samlaren.62
Rice redogör för hur interiören under 1800-talet kom att innebära ett medvetande om
interiören som plats och representant för individen i rummet. Då det tvådimensionella
motivet interiörporträtt uppstod samtidigt och som ett resultat av medvetenheten kring
den borgerliga interiören, menar Rice att interiören är dubbel till sin natur. Med det
menar han att begreppet interiör innefattar både rummets materiella tillstånd samt det
avbildade rummet. Interiören produceras lika mycket i den tvådimensionella
avbildningen som i det rumsliga utrymmet och därför är de bägge definitionerna av

60

Palin 2004, 28; 16.
Gere 1992, 14.
62
Praz 1982, 24; 38.
61

21

Sofia Simelius

begreppet lika viktiga. Det betyder dock inte att interiörporträtt kan ses som objektiva
eller neutrala avbildningar av interiörer, utan att dessa alltid är en subjektiv
representation som innehåller element från konstnärens fantasi.63
Vad Rice poängterar är att interiören inte är någonting statiskt utan är ett flytande
koncept och en produkt av sin kontext. Därför är både den materiella och avbildade
interiören en representation som varken är genomskinlig eller objektiv. De båda
förekomsterna av rummet har lika stor auktoritet över betraktaren då alla rum i själva
verket är producerade representationer, någonting som diskuteras vidare i kapitel 3.2.
Rice beskriver interiörporträttet som ett tillstånd av konstant sändning och
mottagande.64
Interiören som motiv har förekommit har utvecklats från att vara ett fragment i
bakgrunden till att bli en självständig genre. Samtidigt har den avbildade interiören följt
med olika stilinriktningar och kan ses som en produkt av sin tid. Trots det är genren
interiörporträtt bunden till och synonym med de borgerliga uppfattningarna om
interiören, vilket också präglar interiörporträttets betydelse idag. På grund av hur
konceptet interiör både innefattar det geometriska rummet och dess avbildning, går
interiörporträttet och dess framväxt som motiv hand i hand med interiörens historia.
Den materiella och avbildade interiören har genom objekt och detaljer kommit att agera
yta för en högre mening om människan i rummet, även om dess fysiska närvaro lyser
med sin frånvaro, vilket artikuleras i Hellbergs produktion.

3 KONSTENS RUM
En plats kan beskrivas som ett rum som har en mening eller ett socialt rum med ett
namn.65 Det finns otaliga texter skrivna om rum, tid och plats, inte bara inom filosofi
utan även inom bland annat arkitektur, urbanism och geografi. I följande underkapitel
presenteras två välkända texter av Gaston Bachelard och Henri Lefebvre om rummet
och hur det socialt skapas. Tillsammans skapar texterna en infallsvinkel genom vilken
människans roll och närvaro i det konkreta rummet och i Hellbergs interiörporträtt kan

63

Rice 2007, 2; 4.
Rice 2007, 26; 99; 118.
65
Franzén 2003, 53.
64

22

Sofia Simelius

förstås. Texterna visar hur människans väsen är en del av rummet, genom olika
representationer, även om hens fysiska närvaro saknas och att detta speglas i konsten.
Både Bachelard och Lefebvre behandlar rummet som ett abstrakt och ständigt
föränderligt koncept men exemplifierar sina tankar i det materiella rummet. Bachelard
använder sig av det konkreta huset som personlig plats för att beskriva hur människan
närmar sig sin omgivning genom sin fantasi. Även om Lefebvres tankegång är mera
abstrakt menar han att det förhållningssätt han presenterar mister sin relevans om det
inte tillämpas på den verkliga världen. Därför kan den teoretiska referensramen
implementeras på Hellbergs interiörporträtt för en ökad förståelse för hur människan
aktivt och subjektivt skapar rummet i interiörporträttet med utgångspunkt i sig själv och
sin kontext.
3.1 Rummets poetik
Bachelard är känd för flera verk om epistemologi, medvetande och fantasi, och hans
tankar har kommit att påverka flera olika områden inom humaniora, speciellt litteratur
och arkitektur. I Rummets poetik använder Bachelard sig av poetik och litteratur för att
undersöka rummet som plats och reflektion av läsarens fantasi, själ och medvetande.66
Tesen är att ett hus är en direkt reflektion av den mänskliga själen och att varje möte
med ett hus eller ett rum skiljer sig åt på grund av betraktarens subjektivitet.67
Bachelard ser att huset eller hemmet är en reflektion av en persons inre. I avhandlingen
appliceras detta tankesätt på Hellbergs interiörporträtt och det argumenteras för att det
avbildade rummet avspeglar både konstnärens och betraktarens inre värld. Rummen
som representeras i verken är därmed sammansatta av konstnärens och betraktarens
upplevelser. Bachelard ser konst som en biprodukt av existentialism och det föreställda
varandet, där konsten blir en representation av samlade uttryck genom vilka människan
kommunicerar sina inre bilder till andra i den yttre världen.68

66

I avhandlingen används Maria Jolas engelskspråkiga översättning av Bachelards text från 1964.
Wadstein Macleod lyfter fram Bachelards bok som färgad av en köns- och klassblindhet då hemmet
inte nödvändigtvis är eller har varit en fristad för alla. I avhandlingen behandlas Hellbergs konst genom
den borgerliga kontexten som även Bachelard är präglad av, men det uppmärksammas även hur Hellberg
bryter mot dessa konventioner vilket kan tolkas ur ett feministiskt perspektiv som ett brott mot den
borgerliga interiören som enligt Wadstein Macleod är maskulint präglad (Wadstein Macleod 2018, 13;
15–16).
68
Bachelard 2014, 202, 169.
67

23

Sofia Simelius

Samtidigt konstaterar Bachelard att betraktaren av ett verk alltid aktivt projicerar sin
egen fantasivärld på bilden och därmed inte någonsin betraktar den objektivt. Detta är
speciellt sant när det kommer till avbildande rum, då rummet som koncept bjuder in
betraktaren att göra det till sitt eget, genom sin fantasi.69 Interiörporträttet bjuder in
betraktaren till en djupare förståelse av den egna existensen. 70 Betraktaren läser denna
reproduktion med utgångsläge i sina egna erfarenheter och fantasi samt hur dessa två
perspektiv kan mötas. I mötet med interiören och interiörporträttet påverkas betraktaren
av medvetenheten om interiören och av den egna fantasin. Betraktaren projicerar sin
person på detaljerna i Hellbergs interiörporträtt och använder dem för att bygga upp och
förstå sin egen identitet, vilket är hur en representation av varje betraktare återfinns i
verken.
Bachelard menar att ett hus, och dess rum, kan användas som verktyg för att analysera
människan och vad det innebär att vara mänsklig. Detta då ett rum alltid är bebott
genom fantasin, som i sin tur är en direkt produkt av just mänsklighet. Försök till
objektiva analyser av rum är begränsande eftersom betraktaren oftast tror att hen
beskriver rummet, men i själva verket så som hen upplever det genom sina tidigare
erfarenheter, tankar och drömmar. Den ständiga fantasin stör människans uppfattning
om vad som är sant. Bachelard beskriver det som att vi inte ser rummet, utan att det är
inne i oss tillsammans med alla våra tidigare rum.71 På samma sätt menar Barthes att
verk inte går att identifiera eller analysera objektivt, vilket han summerar i sitt
punctumbegrepp.72
Rummet som koncept bjuder in läsaren att göra det till sitt eget, genom sin fantasi.
Anledningen till att just rummet och huset är en bra yta att spegla mänskligheten och
betraktarens egna erfarenheter är att alla har en personlig relation till dessa. Hemmet
blir ett icke-jag, det vill säga en förlängning av personen, som skyddar jaget och det är
fantasin som skapar den här funktionen.73 Betraktaren ser dock inte samma hus hela
tiden utan ägnar sig konstant åt att på nytt föreställa sig husets realitet. Att urskilja alla

69

Jämför med Henri Lefebvres begrepp det levda rummet, se kapitel 3.2
Bachelard 2014, 3–21.
71
Bachelard 2014, 139–140; 241.
72
Barthes menar att punctum är subjektivt för varje betraktare och en komponent som beroende på
betraktarens tidigare erfarenheter kommer att förändra bildens mening för personen i fråga (Barthes 1986,
44).
73
Jämför hur Charles Rice beskriver hur interiören skyddas mot den yttre världen genom arkitekturens
skal (se Rice 2004, 276).
70

24

Sofia Simelius

bilder som huset består av skulle vara att beskriva dess själ. Vi uppfattar aldrig dessa
bilder så som de är, på grund av att vi läser dem genom vår egen personliga historia. På
samma sätt ser vi inte rummet i interiörporträttet som objektivt. Därför kommer huset
alltid att symbolisera ensamhet, eftersom vi inte kan dela våra minnen på ett objektivt
sätt.74
Ett hem är inte färdigt då dess väggar har byggts utan först när det har skapats ett liv
inuti det.75 Huset blir den platsen där rummet och människans sociala relationer
innefattande tankar, minnen och drömmar möts i en skapad rumslighet. Enligt
Bachelard är människans minnen fixerade i den här rumsligheten och det sociala
rummet, som i sin tur skapar den intimitet som människan upplever i ett hem. Därför
finns ett helt förflutet i varje hus, gammalt som nytt.76 Samtidigt kan huset bara berätta
om samtiden, inte om det förflutna, minnena kan inte återkallas genom beskrivning utan
genom omnämnande.77 I interiörporträtt återkallas minnen följaktligen aktivt genom
detaljer, på vilka betraktaren projicerar sig själv och sitt förflutna. Detaljer kommer
följaktligen indirekt att representera både samtiden och det förgångna i enlighet med
Kuusamos tankar.78 Hellbergs identitet fixeras i interiörporträtten genom detaljerna.
För att kunna identifiera rummet som intimt måste betraktaren läsa det genom sina egna
minnen, vilket innebär att betraktaren inte kan se ett rum på ett objektivt sätt.79
Detaljerna i bilden, bestående av olika objekt, blir tecken som betraktaren aktivt tolkar.
Dessa detaljer har olika betydelser och associationer och Bachelard argumenterar för att
de hus som betraktaren tidigare har bott i eller kommit i kontakt med fortfarande bor
kvar inom var och en, och påverkar ens tolkning av världen. Genom sina minnen och
tankar kan en betraktare därför rekonstruera sin värld med startpunkt i olika objekt.80
Då en betraktare kommer i kontakt med interiörporträtt, rekonstruerar hen alla versioner
av tidigare rum hen interagerat med, genom liknande detaljer som funnits i rummen.
Detaljerna styr betraktarens tolkning av rummets mening, vilket också sker i

74

Bachelard 2014, 39; 53.
Bachelard 2014, 126–127, 135. Jämför med Lefebvres tes om att rummet skapas socialt, se kapitel 3.2.
76
Bachelard 2014, 27–30.
77
Bachelard 2014, 34–36. Jämför med hur Lefebvre och Kuusamo menar att rummet och detaljen alltid
existerar i samtiden samtidigt som de kommunicerar ett förflutet (se kapitel 1.3.3 och 3.2).
78
Kuusamo 1999, 37.
79
Bachelard 2014, 34–36.
80
Bachelard 2014, 77; 90.
75

25

Sofia Simelius

interiörporträttet. Bachelard ger ett antal exempel på olika detaljer som ofta finns i rum
och som betraktaren kan se som tecken. Någonting så simpelt som ett dörrhandtag
uttrycker för Bachelard funktionen av att öppnas och av att bo. Det finns en skillnad i
om objektet är ett handtag eller en nyckel, då en nyckel stänger mera än den öppnar och
ett handtag öppnar mera än det stänger.81 Bachelards tankar överensstämmer med
Kuusamos beskrivning av hur detaljer tolkas flexibelt enligt betraktarens kontext.82
Detaljerna i Hellbergs interiörporträtt punkterar varje skild betraktare med tidigare
minnen av liknande detaljer eller händelser och gör att rummet skapas subjektivt, i
växelverkan med betraktarens person.
Det är genom betraktarens inre värld med fantasi och minnen som detaljerna i rummet
läses som någonting annat än visuella objekt. Framför en välkänd detalj upplever
betraktaren en förlängning av sitt eget intima rum. Varje detalj i ett intimt rum blir
rummets mittpunkt för betraktaren i fråga.83 Rummet existerar både som geometrisk
plats och i betraktarens fantasi, där det avbildade rummet är en kombination av de två.
Bachelards rum kan därför jämföras med hur Rice beskriver interiören som ett dubbelt
koncept, bestående av både en materiell och en avbildad komponent. I Hellbergs
avbildning av rummet finns förutom betraktarens tolkning av sitt förflutna, dessutom
det samlade uttrycket av konstnärens person och alla dess rum, vilka kristalliseras i
detaljerna. Resultatet är att rummet i interiörporträttet inte bara är en geometrisk plats,
utan skiftar skepnad och mening vid varje interaktion med det.
3.2 Produktionen av rum
Lefebvres mest kända verk är La Production de l'Espace, och kan ses som ett av de
första försöken att förena filosofiska tankar kring konceptet rum med det sociala
rummet samt stadsplanering och den byggda omgivningen.84 Texten ska förstås som
Lefebvres strävan att föra samman de tidigare separerade konkreta och abstrakta
tankarna kring rummets uppkomst och funktion. Lefebvres huvudtes är att rummet inte
bara är en geometrisk kategori utan någonting socialt producerat som yttrar sig genom

81

Bachelard 2014, 92–93.
Se kapitel 1.3.3 för en beskrivning av Kuusamos detaljbegrepp.
83
Bachelard 2014, 216–219.
84
Aronowitz 2007, 133–134. I avhandlingen används Donald Nicholson-Smiths översättning av
Lefebvres text från 1991. De svenska översättningarna av Lefebvres terminologi kommer från Matz
Franzéns artikel om Lefebvre i antologin Urbanitetens Omvandlingar – Kultur och Identitet i den
Postindustriella Staden (2003). Den mesta forskningen om Lefebvres rumsteori har skett utanför
Frankrike med utgångspunkt i engelska översättningar och dessa har därför blivit standardiserade.
82

26

Sofia Simelius

historiska lager.85 Detta innebär följaktligen att rummet har haft olika betydelser genom
historien. För att illustrera sin tes argumenterar han för att det sociala rummet skapas av
en triad av rumsligheter som står i växelverkan till varandra och påverkar hur rummet
produceras och upplevs. I sin text använder sig Lefebvre främst av exempel från den
urbana staden och marxismen för att föra fram sin argumentation, men diskuterar även
konst i relation till rummets produktion.
Så som poängterat i kapitel 1.3.4 kan ett rum både syfta på ett begränsat geometriskt
område och till det vakuum eller sociala rum som människan finns och existerar i.
Enligt Lefebvre bör begreppet rum förstås som en förening av fysiska, mentala och
sociala aspekter och vi måste därmed röra oss bort från tanken om att rummet i sig är
någonting tomt och neutralt innan det fylls av människan och dess aktiviteter.86
Lefebvre arbetar därmed vidare på bland annat Maurice Merleau-Pontys (1908–1961)
fenomenologiska tes om rummet som formas med kroppen som utgångsläge och emot
den cartesianska tanken om rummet som enbart statiskt geometriskt.87 Istället menar
Lefebvre att varje samhälle konstant producerar sitt eget rum och att rummet därför inte
är ett historiskt koncept, utan aktivt skapas i nutiden. Det här rummet produceras av och
genom en triad bestående av rumsliga praktiker, rummets representationer och
representationernas rum.88
Det första elementet i den rumsliga triaden kallar Lefebvre för rumsliga praktiker eller
det upplevda rummet. Här sker produktion och reproduktion samt en relation till
rummet mellan medlemmar i ett specifikt samhälle och hur de upplever rummet. Enligt
Lefebvre säkerställer dimensionen rummets kontinuitet och garanterar en viss nivå av
interaktion mellan samhällets medlemmar och rummet.89 Den rumsliga praktiken
utsöndrar och skapar rummet långsamt, och Lefebvre identifierar att ett samhälles
rumsliga praktik avslöjas genom att dechiffrera dess rum. Rummet är nära associerat

85

Lohtaja 2015, 7.
Lefebvre 1991, 11–12, 15.
87
Lefebvre ställer sig dock kritiskt till Merleau-Pontys uppdelning i subjekt och objekt, som enligt honom
inte relaterar till det sociala rummet (Lefebvre 1991, 183n).
88
Lefebvre 1991, 37–38.
89
Lefebvre 1991, 33. Lefebvre använder sig av Noam Chomskys (1928 –) begrepp competence och
performance för att beskriva samhällets medlemmars relation till rummet. Samtidigt poängterar Lefebvre
att användandet av dessa termer inte ska tolkas som att rumsteorin är underordnad lingvistiken. Jag väljer
att tolka Lefebvres ordval som att de syftar till att medlemmar av ett visst samhälle föds in i ett speciellt
rum och därmed lär sig tolka och interagera med det.
86

27

Sofia Simelius

med vardagliga rutiner och den urbana verkligheten.90 Det upplevda rummet är hur
rummet ter sig för individen genom dess sinnen. Dimensionen av rummet kan mätas
empiriskt med startpunkt i hur individens kropp interagerar med det sociala rummet i
vardagen. Kärnan är hur rummet, det materiella eller det avbildade i interiörporträttet,
uppfattas genom samhällets strukturer.
Det följande elementet i triaden är rummets representationer eller det uttänka rummet,
som relaterar till produktionens relationer i form av bland annat kunskap, koder och
tecken. Rummets representationer är konceptualiserade och oftast dimensionen som
bland annat arkitekter, forskare och stadsplanerare befinner sig i. Lefebvre ser det som
det dominerande rummet i samhället och att det ofta uppfattas som ett system av verbala
tecken. Dimensionen av rummet existerar sålunda i tanken och förmedlas genom
representationer exempelvis verbalt eller i bilder, som interiörporträtt. Det uttänka
rummet behandlar ideologi och rummets påverkan på en strukturell nivå, till exempel
genom arkitektur och stadsplanering.91 Rummet påverkar både samtiden och framtiden i
och med att det formar och styr över hur framtida kroppar kommer att interagera med
rummet. Interiörporträtten i avhandlingen kan ses som en visuell representation av
Hellbergs uttänkta rum.
Den tredje och sista dimensionen av den rumsliga triaden är representationernas rum
eller det levda rummet. Lefebvre skriver att dimensionen består av komplex symbolik,
som ofta är den underliggande meningen i det sociala livet och konsten. För Lefebvre
blir konsten som en kod för det levda rummet.92 Dessa rum levs genom bilder och
symboler som associeras med rummen i fråga. Representationernas rum upplevs passivt
och ligger som ett lager över det geometriska rummet, och som användaren genom sin
fantasi vill appropriera och förändra.93 Det är det här rummet som exempelvis
konstnärer eller författare befinner sig i då de beskriver det levda rummet. Rummet är
ett mera eller mindre sammanhängande system av icke-verbala symboler och tecken
som skapar symboler av materiella objekt, som blir till detaljer i interiörporträtten.

90

Lefebvre 1991, 38.
Lefebvre 1991, 33; 38–39; 42.
92
Lefebvre 1991, 33.
93
Begreppet “appropriera”, att ta någonting i besittning, har under de senaste åren börjat appliceras mera
frekvent som ett modeord inom diskussioner relaterade till konst. I avhandlingen motiveras användningen
av ordet genom att det är det begrepp som Lefebvre väljer för att beskriva sin tes (se till exempel
Lefebvre 1991, 39).
91

28

Sofia Simelius

Representationernas rum har sin rot i historien och därför spelar historiekunskap en stor
roll i förståelsen för hur ett visst levt rum har uppkommit.94 Rummets och
interiörporträttets historia spelar följaktligen en roll i hur Hellbergs interiörporträtt
skapats och uppfattas.
Enligt Lefebvre består varje rum av alla tre dimensioner i olika konstellationer och
dimensionerna ska därför inte ses som separata rum utan som komponenter. Relationen
komponenterna emellan är i ständig förändring i relation till människan som interagerar
med rummet, därmed produceras rummet konstant. Rummet är därmed aldrig statiskt
och Lefebvre menar att det inte går att skilja på rummet som produceras och rummet
som produkt. Även om största delen av Lefebvres text centrerar kring den rumsliga
triaden, kan Lefebvre själv heller inte kommunicera exakt vad som menas med
uppdelningen och forskningen kring begreppet är heller inte överens över dess exakta
betydelse. Lefebvre är dock av den åsikten att triaden måste fästas vid konkreta tankar
och tillämpas i verkligheten, då den förlorar sin mening om den enbart används som en
abstrakt modell.95
Sociologen Mats Franzén ser att den största tillgången i Lefebvres triad är att det kan
uppstå dynamisk spänning mellan de tre elementen, som i sin tur påverkar hur rummet
upplevs. Franzén menar att det i rummet finns en spänning mellan praktiker och
representationer, det vill säga föreställningar om rummet och dess materiella kvalitéer
där det upplevda rummet är praktiskt och det uttänkta och levda rummet är
föreställningar. Dessutom ser han att det finns både erfarenheter och visioner i rummet
där det upplevda och levda rummet är erfarenhetsbaserade och det uttänka rummet mera
en vision mot framtiden.96 I Hellbergs interiörporträtt förekommer alla tre dimensioner,
vilket framkommer i analysen i kapitel 5.2. Eftersom varje betraktare aktivt skapar
rummet med avstamp i sin subjektiva upplevelse av det, kommer spänningen mellan
dimensionerna att yttra sig på olika sätt vid varje interaktion med konstverken.
Spänningarna konkretiseras i detaljer i verken. Då dessa punkterar betraktaren skapar
hen sin egen föreställning av rummet och tolkar därmed konstverket.

94

Lefebvre 1991, 39; 41.
Lefebvre 1991, 32–33; 37; 40; 51.
96
Franzén 2003, 54–55.
95

29

Sofia Simelius

Lefebvre insisterar på att rummet mäts med startpunkt i individen i rummet och dess
kropp, och att rummet därför blir en oändligt pågående social konstruktion. Kroppen
agerar reflektionsyta för den resterande världen och därför blir rummet också någonting
subjektivt och poetiskt så som Bachelard beskriver det.97 De fysiska och sociala
aspekterna hänger samman genom interaktion och kommunikation det materiella
rummet och människan emellan.98 Rummet står i växelverkan mellan individens
subjektiva upplevelser och erfarenheter, och dess sätt att yttra dessa i omvärlden.
Detaljerna i rummet kan agera ledtrådar för rummets produktionsprocess och det sociala
rummet kan i sin tur användas som verktyg för att analysera både människan och
samhället människan är verksam i.99 Rummet kan samtidigt vara subjektivt upplevt som
det är ett resultat av samhällets kollektiva historia. Lefebvre, likt Bachelard, ser att
detaljerna innehar en nyckelposition till hur människan förhåller sig till rummet.
Detaljerna i Hellbergs interiörporträtt kan användas för att analysera Hellbergs person
och identitet, det samhälle som interiörporträttet är en produkt av och på samma gång
betraktarens egen tolkning av dessa.
Att producera rum identifierar Lefebvre som en kreativ process då slutresultatet är att
någonting nytt har skapats, exempelvis ett interiörporträtt.100 Då människan skapar
världen genom att skapa sig själv innebär produktionen av rummet samtidigt
produktionen av människan.101 Att producera rum är därmed människans sätt att bebo
världen och därför drivs människan av en vilja att skapa rum.102 Lefebvre ser att rummet
produceras socialt då människans grundläggande sätt att befinna sig i världen är
rumsligt.103 Därför kan inte rummet skapas färdigt då det ligger i människans natur att
producera det och appropriera det med utgångsläge i sig själv, sin historia och sina
behov. Precis som Bachelard menar att ett hus blir ett hem då det skapas liv i det, skapas
interiörporträttet först då det tolkas genom betraktaren.

97

Lohtaja understryker i sin avhandling att Lefebvre inte behandlar sina influenser av Bachelard
systematiskt, utan väljer att referera till Bachelard på vissa ställen för att utelämna referenser på andra.
Faktum kvarstår dock att Lefebvre drar nytta av Bachelards tankar och koncept i sin text och det är värt
att närmare utforska sambandet mellan rummets produktion och poetik då de har en klar korrelation
(Lohtaja 2015, 82).
98
Lefebvre 1991, 182–183.
99
Lefebvre 1991, 34, 37.
100
Lohtaja 2015, 13.
101
Lohtaja 2015, 57, 69.
102
Lefebvre 1991, 31.
103
Lohtaja 2015, 105.

30

Sofia Simelius

Rummet både existerar och produceras samtidigt beroende på människan och dess
relation till sin omgivning. Detta kan speciellt ses i interiörporträtt då de är rum som
produceras vid kontakt med betraktaren samtidigt som de är en produkt av konstnärens
rum. Då både konstnären och betraktaren aktivt producerar sitt rum samt projicerar det
rummet på interiörporträttet i fråga, uppstår ett separat producerat rum som kan säga
någonting om både konstnärens och betraktarens identitet i relation till rummets
kontext.

4 ESTETISKA VÅLNADER
Människan är aldrig objektiv då hen interagerar med sin omgivning, vilket
demonstrerades i det föregående kapitlet. Istället tolkas omgivningen och rummet
konstant med avstamp i betraktarens kropp och kontext. Både Bachelard och Lefebvre
identifierar att rummet är en direkt reflektion av människans inre och kan användas för
en djupare förståelse av både personen i det geometriska och avbildade rummet samt
betraktaren av det. I avhandlingen undersöks detta med premissen interiörporträtt i
Karoliina Hellbergs produktion. De av konstnären synliggjorda detaljerna i
interiörporträttet blir ledtrådar till deras tillkomstprocess. Bachelard och Lefebvre
menar att det är genom dessa detaljer som betraktaren aktivt återskapar sin egen värld,
genom att framkalla tidigare erfarenheter och med dem appropriera rummet med en
egen tolkning. Som Barthes beskriver kommer vissa detaljer i verken att punktera en
betraktare djupare än andra, beroende på personen i frågas förhållningssätt till rummet.
Betraktaren punkteras både av sin egen och konstnärens närvaro i konstverket.
Kapitlet börjar med en introduktion och beskrivning av Hellberg som konstnär och
hennes utgångspunkter i sitt konstnärskap. Diskussionerna kring Hellbergs konst skapar
ett rum i verken och är därför relevant att ta upp. Efter det följer ingående beskrivningar
av primärmaterialet i avhandlingen för att synliggöra detaljrikedomen i dessa verk.
Konstnärens utgångspunkter tillsammans med verkens samhälleliga kontext skapar det
studium, det vill säga den kulturellt bundna uppfattningen av verken, som varje
betraktare punkteras av. I det sista underkapitlet diskuteras de synliggjorda detaljerna
med hjälp av den teoretiska referensramen som ställen för betraktarens projicering av
sin egen närvaro samtidigt som de kapslar in Hellberg som person och konstnär.

31

Sofia Simelius

4.1 Karoliina Hellbergs konstnärliga utgångspunkter
Karoliina Hellberg har en magisterexamen från Konstuniversitetets Bildkonstakademi
och har även studerat vid Slade School of Fine Art i London samt
utbildningsprogrammet för visuell kultur vid Pekka Halosen akatemia i Tusby. Hon har
ställt ut både i Finland och utomlands i bland annat Ryssland, Island, Sverige, Danmark
och England. Hennes verk finns i flera privata samlingar världen över och i inhemska
museisamlingar som bland annat Nationalgalleriets samlingar, Helsingfors
Konstmuseum HAM och Didrichsens konstmuseum. Hon representeras av Galerie
Anhava i Helsingfors och Galleri Kant i Köpenhamn.104 Hellberg bor och arbetar i
Helsingfors.
I sin avhandling Haamut (2015) från Konstuniversitetets Bildkonstakademi utstakar
Hellberg utgångspunkterna för sitt konstnärskap. I uppsatsen beskriver hon hur hennes
verk är präglade av så kallade estetiska vålnader (finska: esteettiset haamut).
Vålnaderna ser hon som de ting, bilder, platser och personer som vi håller oss med i
vardagen i vår fantasi, utan att de vare sig spökar eller uttrycker sig utåt, och att de
påverkar allting som vi kommer i kontakt med. Dessa vålnader kan vara minnen som
påverkar ens samtid, en känsla av betydelse eller en hemlighet mellan jaget och en
annan som konkretiseras i kontakt med ett objekt eller en växt. De kan få sin skepnad i
exempelvis människor, en röst i en telefonlur eller i ett tomt rum där betraktaren kan
känna av en närvaro. Vålnaderna kan både vara sorliga och melankoliska men även
positiva, och betraktaren kan känna en lättnad av att identifiera dem i bilden.105
Begreppet estetiska vålnader härstammar från modeskaparen Yves Saint Laurent (1936–
2008) som beskrev dem som en del av sin skaparprocess. Han såg vålnaderna som ett
slags följeslagare i form av idéer och preferenser som han medvetet höll sig med och lät
påverka sitt arbete. Hellberg säger sig känna igen sig i beskrivningen och att i sitt arbete
ha en vilja av att förmedla en viss känsla till betraktaren.106 Saint Laurents livspartner
Pierre Bergé (1930–2017) har efter den förstnämndes död beskrivit deras hem och hur
de levde med och genom objekten i hemmet. Genom att föremålen hade tillhört och

104

Karoliina Hellberg: ”About”, https://www.karoliinahellberg.com/about. Hämtad 3.12.2020.
Hellberg 2015, 5–6; 18.
106
Hellberg 2015, 14.
105

32

Sofia Simelius

vidrörts av Saint Laurent, kom Bergé att fästa sig vid objekten på samma sätt som vid
sin partner. Objekten blev som en förlängning av dess ägare.107
Hellberg tar fasta på Bergés ord och identifierar att varje objekt innehåller en vålnad då
stämningar som kärlek, sorg och liv manifesteras i hemmet människor emellan, men
lösgör sig i något skede från dem och kommer istället att resonera i varje ting.108
Vålnader är subjektiva och existerar bara i den mån de koms ihåg och aktivt projiceras
på bilden. De finns dessutom bara i relation till andra fenomen vi känner till. Hellbergs
vålnader blir som ett slags punctum i konstverket och som enbart träffar betraktaren då
hen är medveten om deras existens och kan särskilja dem från andra detaljer i
målningen. Kuusamo beskriver hur en detalj bara är en detalj i ett bestämt system, som
beror på betraktarens och konstverkets kontext.109 Vad som blir till en detalj i Hellbergs
interiörporträtt beror både på de detaljer, estetiska vålnader, som Hellberg synliggör i
verken, men även på betraktarens relation till detaljen i fråga.
Teorin stärks av att Hellberg själv skriver om Barthes punctumteori som en estetisk
vålnad i sina verk, där punctum är ett väsen i bilden som betraktaren upplever sig
delaktig genom. Hellberg idkar på att vålnader, och därmed punctum, fungerar som en
slags självförsvarsmekanism där människan vill dela med sig av sina vålnader men
förhindras av en vilja av att undanhålla någonting för att hållas intressant.110 Det skapar
en spänning i texten och rum för betraktarens egna tolkningar. Också Hellberg berättar
om hur hon har en egen visuell vokabulär som hon inte avslöjar för betraktaren.111 De
egna symbolerna i rummet kan jämföras med Lefebvres uttänkta rum, där
interiörporträtten är visuella representationer av konstnärens tankar. Den visuella
representationen läses sedan subjektivt av varje betraktare, med utgångspunkt i
detaljerna.
Hellberg framställer måleri som skapandet av ett sorts narrativ som ändrar på
verkligheten. Hon beskriver processen som en historia vars gång förändras för varje

107

Jämför hur Rice beskriver hur tillhörighet inte registreras på ett objekts yta utan i relationen mellan
objekt och ägare, där den sistnämnde befinner sig i en beroendeställning till det förstnämnde (Rice 2007,
85–86).
108
Hellberg 2015, 18–21.
109
Kuusamo 1998, 76–77.
110
Hellberg 2015, 35.
111
Karhunen 2018, 33.

33

Sofia Simelius

återberättelse, vilket innebär att en tolkning av ett verk inte behöver vara fixerad utan
kan ändras varje gång betraktaren kommer i kontakt med bilden. Dessa tankar korrelerar
direkt med Bachelards och Lefebvres tankar om rummet som aktivt skapat av
betraktaren utifrån dess fantasi och kropp.112 Då målningar ofta består av flera lager kan
dessa tolkas som lager av vålnader som konstnären inte har sett värdet i att spara för
betraktarens åskådan. Vålnaderna fungerar som dofter genom att de påverkar hur vi
upplever en situation, de kan bringa tillbaka minnen och människan approprierar dem
till att bli sina egna.113 I en intervju med Saara Karhunen beskriver Hellberg hur hon
ofta väljer att presentera sina verk som installationslika helheter, som ofta också
inkluderar dofter. Hon artikulerar även hur de estetiska vålnaderna är ett metodiskt
förhållningssätt för henne till det egna arbetet och att idén bygger på en samtidig
närvaro av det materiella och immateriella.114 Idén kristalliseras i detaljerna, då de
förekommer som materiella ting i rummen men simultant agerar symboler för
immateriella händelser och tolkningar.
Hellberg berättar om hur hon känner till och använder sig av konsthistorien i sina verk,
då exempelvis inspiration av andra konstnärer kan agera vålnader, men att interiörerna
inte skildrar någon speciell tid eller plats. Genom att kombinera olika element byggs
bilden upp som en plats utan linjär tidsuppfattning genom associationer till både
verkligheten och andra verk av konstnären.115 Hellberg målar ofta in sina egna verk i
målningarna, vilket utgör en del av de installationer i vilka hon ofta presenterar sina
verk. Bilden blir därmed ett ställe där olika tolkningar av verkligheten samsas och kan
behandlas. Associationerna och installationerna blir ytterligare ställen där den materiella
och immateriella närvaron möts. Utrymmet kan innehålla många olika sanningar, vilket
även är grundtesen i både Bachelards och Lefebvres teorier.116
Ett av de huvudsakliga motiven i Hellbergs produktion är interiörporträttet. Hon
beskriver att motivet kan upplevas som harmlöst, men att rummet kommer med
möjligheten att uppfattas som en symbolistisk och psykologisk plats, vilket gör att

112

Jämför exempelvis med hur Bachelard beskriver att en betraktare inte ser samma hus hela tiden då hen
konstant ägnar sig åt att föreställa sig dess realitet (se kapitel 3.1).
113
Hellberg 2015, 50; 66; 71.
114
Karhunen 2018, 29; 32.
115
Jämför med hur Praz beskriver interiörporträtt som summeringar av vanliga drag snarare än
avbildningar av en fysisk realitet (se kapitel 2.3).
116
Karhunen 2018, 31–37.

34

Sofia Simelius

målningen inte är så neutral som den utgör sig för att vara. Konstnären utstakar hur det i
verken förekommer människor och händelser i form av detaljer eller symboler samt
upprepningar av vissa typer av rum. Upprepningarna av detaljerna beskriver Hellberg
som högst medvetna och bidrar till att befästa dem i hennes produktion, precis som
Kuusamo beskriver detaljers natur.117 Hellberg framställer avsaknaden av människor i
sina interiörporträtt som ett medvetet val, då närvaron inte skulle ha tillfört någonting då
den ändå finns inbyggd i rummet. Därför har också materialet i avhandlingen begränsats
till enbart interiörporträtt utan människans fysiska närvaro. Rummet är ett slags
förlängning av personen och fortsätter existera trots att människan lämnar det, då allting
hämtats dit och lämnats kvar av människan. Allting i rummet är människans vålnad som
yttrar sig på basen av de olika rum som människan bär med sig.118
Hellberg ser inte sina verk som beroende av någon bakgrundsinformation, men en viss
känsloladdning överförs från konstnär till bild i skapandet av verket, vilket förmedlas av
en spänning i interiörporträttet.119 Den här spänningen blir till konstnärens rum i verket,
och är en av de många tolkningar som samsas i målningen och skapar dess studium.
Hellberg beskriver själv hur flera sanningar ryms i samma verk. Bland annat innefattar
interiörporträtten konceptets borgerliga historia och Hellbergs egna tankar. Dessutom
rymmer porträtten de subjektiva tolkningarna av verken där punctum agerar olika rum.
Hur Hellberg lyfter fram punctumbegreppet, att det finns en mänsklig närvaro i rummen
genom detaljer och att de befästs genom repetition relaterar direkt till Bachelards och
Lefebvres tankar om rummet. De båda teoretikerna i samklang med Barthes identifierar
att det är genom detaljerna som betraktaren närmar sig rummet. Genom dem kan
betraktaren rekonstruera sin världsbild i verket, i enlighet med interiörporträttets
borgerliga förutsättningar för projicering av den egna identiteten.
4.2 Fem interiörporträtt
I följande underkapitel beskrivs verken Orange Room (2018), Ingrid / Incu (2017), BB
(2016), Winter Room (2019) och Stormy (2019) för att synliggöra detaljer i dessa.
Hellberg menar att hon inte gör någon skillnad på vilken teknik ett verk är utfört i då
hon ser alla verk som likvärdiga. Därför fästs inte uppmärksamhet vid att materialet

117

Karhunen 2018, 33, 35.
Hellberg 2015, 78–79. Jämför med Bachelards tanke om att människan ser rummet genom alla sina
tidigare rum (se kapitel 3.1).
119
Karhunen 2018, 35.
118

35

Sofia Simelius

enbart består av storskaliga målningar i olja och akryl, trots att konstnären också målar
mindre interiörporträtt i akvarell och bläck. Även konstverkens titlar nämns då de
påverkar hur vi närmar oss verken, vilket Hellberg också uppmärksammar då hon
beskriver hur hon ofta ger verk förhållandevis lakoniska titlar men att vissa intuitivt får
mera beskrivande namn.120
I verkbeskrivningarna synliggörs detaljer, som definierades i kapitel 1.3.3 som
avgränsade delar av en helhet. Hur detaljen läses är helt beroende av betraktarens
perspektiv och tolkning, vilket också Hellberg framhåller, och därför kan detaljer inte
ses som objektiva. Att tolka detaljer är således en aktiv process med utgångspunkt i
betraktarens tidigare erfarenheter och sätt att närma sig verken på. Barthes identifierar i
sitt punctumbegrepp hur en viss detalj kan förändra hela verkets innebörd, studium, för
den enskilda betraktaren. Av den orsaken går det att argumentera för att detaljen är
viktigare för betraktaren än verkets helhet, likt hur en samlare kan värdesätta
individuella objekt högre än samlingen.
Detaljer i Hellbergs interiörporträtt är synliggjorda av konstnären med en viss agenda.
De kan ses som symboler för Hellberg som konstnär, hennes identitet samt personer och
händelser som utomstående betraktare inte har tillgång till. Den borgerliga interiören
som växte fram under 1800-talet tilldelar alla detaljer i rummen en funktion av att agera
yta för personen i rummets identitet. Genom Bachelards och Lefebvres förhållningssätt
till rummet som skapas aktivt i samtiden, blir varje detalj i de följande underkapitlen
ställen som betraktaren approprierar med sin egen närvaro, tolkning och föreställning av
rummet. Beskrivningarna kan ses som verkens studium, även om de också påverkats av
de detaljer som punkterat författaren.
4.2.1 Orange Room
Verket Orange Room (bild 1) är från 2018, utfört i olja, bläck och akryl på duk och
mäter 180 x 240 cm. Som namnet redan antyder skildrar verket ett rum som går
huvudsakligen i orange. Den övre halvan av bilden domineras av färgen medan tunna
linjer i mestadels blått, brunt och vitt skapar en rymd där ett hörn kan urskiljas samt en
halvöppen dörr på bildens högra sida och en på dess vänstra sida. Genom den vänstra
dörren kan en tegelvägg och ett par krukväxter skymtas. I taket förekommer stuckaturer,

120

Karhunen 2018, 32; 37.

36

Sofia Simelius

en pelare i hörnet täcks av paneler och på väggarna hänger konstverk. Ovanför dörren
till höger hänger ett landskap och på väggen bredvid ett verk där två nakna figurer
omfamnar varandra. Verket liknar Lovers (2018), en av Hellbergs akvareller. Nedanför
verket står en karmstol målad med enbart få snabba penseldrag. I bildspråket skapas en
kontrast mellan små detaljer och yviga helheter, vilket relaterar till Kuusamos tankar om
detaljen kontra verkets helhet.121
Den undre halvan av bilden domineras av en svart matta eller ett golv. Vänster halva
fylls av ett bord i ett mörkt material vars bortre ända täcks av en rödvitrutig bordduk
som hänger över bordets kant. På duken står en vas med en grön stjälk i, en annan kruka
och en vit marmorbyst av en oidentifierbar person. På den nakna skivan av den främre
delen av bordet står ett gult föremål som också ser ut att innehålla blommor och ett
brunt föremål som ser ut att innehålla en cigarettfimp. Några okända föremål täcks av
de höga växterna som växer ur en röd kruka som står på golvet framför bordet. De
okända föremålen är exempel på detaljer som Hellberg har synliggjort, men vars
funktion inte är uppenbar för författaren i fråga. Krukan har formen av en antik grekisk
vas med två öron. Bakom krukan och bordet skymtar ett grönmönstrat tygstycke som
kunde tänkas hänga över en stolsrygg som täcks helt av tyget. På golvet invid krukan
står ett par små vaser innehållandes blommor.
Till höger om bordet ligger en matta i en abstrakt rundad form som går i färger av lila,
ljusrött och blått. På mattan står en till karmstol vänd snett mot bordet i vad som liknar
rokokostil, där ramen är av trä medan sitsen och ryggstödet är i grönt tyg. I mitten av
ryggstödet skildras en broderad eller målad scen där det går att urskilja två personer och
hundar mot en mörkare blå bakgrund. Också sittdynan har ett mittparti i samma färg.
Till vänster om stolen på mattan ligger tre stycken pinnar med klyka. Mellan den lila
mattan och bordet står tre små glas på golvet och omringar tre cigarettfimpar. Nedanför,
mellan krukan och mattan, står en korg med ett blomsterarrangemang av rosa rosor och
bredvid två cigaretter.
4.2.2 Ingrid / Incu
Ingrid / Incu (bild 2) från 2017 är i olja, akryl och bläck och mäter 180 x 210 cm.
Verket består i själva verket av två dukar som knappt märkbart delar bildytan lodrätt i

121

Se kapitel 1.3.3 om begreppet detalj.

37

Sofia Simelius

lika stora halvor. Vad som avslöjar verket som diptyk är att skarvarna mellan dukarna
inte passar helt perfekt och att vissa färger också skiljer sig från den ena duken till den
andra. Detta skapar en sorts platthet i verket då tredimensionaliteten reduceras till
bildens yta. Här skapas en spänning där Hellberg bryter mot interiörporträttets
traditioner, vilket analyseras vidare i följande kapitel.
På den vänstra halvan av verket ses en avskärmad del av ett rum. Den bakersta väggen
är brun och på den hänger ett konstverk där tre personer avbildas. Framför tavlan går en
trappa upp ut mot vänster och på det nedersta trappsteget står en krukväxt. Mellan
trappan och en eldstad som försvinner ut ur bilden finns en kolonn. Ovanför eldstaden
finns en tavla eller en spegel och framför den står ett litet bord och på det en stor, grå
kruka med gula blommor och bredkaveldun. På krukan avbildas en kvinna liggandes i
en fåtölj. Också på bordet finns avbildningar av människor men de täcks till mesta del
av krukan och en stol i biedermeierstil som står framför bordet. Stolens ram är i trä och
dess sittdyna och ryggstöd i en mörkblå nyans. Mitten av ryggstödet är dekorerat med
en bild av ett berg. Bredvid stolen står en pelare och på den en mörkblå kruka i samma
nyans som stolen innehållandes en grönväxt. Också på den här krukan är en kvinna
avbildad. Bordet, stolen och pelaren står alla på en matta med böljande kanter i en
violett färg.
Mattan ligger på ett golv eller en annan matta i en brun nyans med ett mönster som
påminner om leopard. I bildens nedersta vänstra hörn finns en grönväxt som nästan
skymmer en gul ask som står på golvet. Till höger om växten ligger ett underlag med en
landskapsteckning på samt en penna och en cigarett. Ovanför underlaget ligger
ytterligare ett i en likande rödviolett färg som mattan, och på det en liten vas med små,
vita blommor. Flera liknande blommor samt cigarettstumpar och ett mörkblått tygstycke
ligger utspridda på underlaget. Både underlaget och en pelare som står ovanför det
sträcker sig över till den högra duken i diptyken, men som tidigare nämnt är linjerna
från den ena duken till den andra inte exakta. Golvet i den högra duken är av en
mörkare brun nyans och leopardmönstret är något mindre, vilket skapar en spänning
över dukarna.
I det högra nedre hörnet finns en soffa i liknande stil som stolen med en mörk träkarm.
Soffan är klädd i ett mönstrat tyg i olika nyanser av blått och mitt på ryggstödet är en
hand avbildad. Sittdynan går i mörkt violett. Under soffan står ett vinglas innehållandes
38

Sofia Simelius

en ljusblå vätska och några oidentifierbara föremål. Till vänster om soffan på golvet
ligger en ljus dyna med rosa rosor på och framför dynan står en liten staty av en häst.
Bakom den ligger en uppslagen bok på golvet och bredvid den, bakom soffan, står en
stor grönväxt. Väggen bakom växten är orange och på den är fyra små teckningar eller
akvareller uppsatta med tejpbitar.
Största delen av väggen domineras av ett valv som vetter ut mot en gård som mestadels
består av en simbassäng. I bassängen flyter ett objekt som dels hamnar i skymundan av
grönväxten bakom soffan. Vid de bortre hörnen av simbassängen finns varsin röd kruka
med en grönväxt och vid mitten av kortändan finns en staty i vit marmor av en kvinna
som håller i en spira och samtidigt lutar sig bort från den med andra handen på höften.
Invid de röda krukorna finns två lampstänger. Resten av gården domineras av grön
växtlighet och träd.
Valvet ut mot simbassängen skapar en osäkerhet kring om det är fråga om ett fönster
eller om rummet i fråga är ett slags uterum. I den vänstra duken finns inga ledtrådar till
att det skulle befinna sig utomhus, vilket bidrar till splittringen de två dukarna emellan.
Namnet Ingrid / Incu uppmärksammar även det verkets sammansättning. Förekomsten
av gården i verket bryter mot det borgerliga interiörporträttets tradition av att agera skal
mot den yttre världen och skapar en brytning mellan den borgerliga inredningen och det
okonventionella motivet.
4.2.3 BB
Också målningen BB (bild 3) består av två ihopsatta dukar som nästan passar ihop.
Verket mäter 247 x 200 cm, är i akryl på duk och från 2016. Den vänstra övre halvan i
bilden domineras av en utsmyckad eldstad innehållandes en staty av ett lejon samt
grönväxter. En liten staty av en kvinna samt ett oidentifierbart objekt står till höger på
spiselkransen. På väggen ovanför eldstaden hänger en målning av en naken kvinna i en
oval ram. Ett draperi i ett grönt mönster hänger ner på vänster sida om tavlan och
eldstaden och skymmer nästan helt det fönster som finns i det översta vänstra hörnet av
bilden. Nedanför fönstret, på golvet framför draperiet, står en kruka med två öron och
en dekoration av en kvinna innehållandes en grönväxt som sträcker sig hela vägen till
bildens övre kant. Krukan och en rosa skål som står framför den samt ett tomt vinglas
står alla på ett blågrönt mönstrat tygstycke som ligger på golvet framför eldstaden.

39

Sofia Simelius

På tygstycket, lutad mot eldstaden, står en stor spegel i förgylld ram. I spegeln syns ett
tomt blått golv, så när som på ett vitt pappersark eller en bok och en karmstol. Rummet
i spegeln verkar oändligt och fortsätter bakåt. Reflektionen stämmer inte överens med
det avmålade rummet i bilden. Att enbart avbilda interiören är mera i linje med det
borgerliga interiörporträttet än det tidigare verket där scener utifrån inkluderades. Trots
det bryter Hellberg även här mot det borgerliga interiörporträttets traditioner i och med
att hon visar att rummet inte är en isolerad del utan fortsätter. Känsla av att rummet är
en produkt av konstnärens fantasi skapar en spänning i och med att spegelbilden inte
stämmer överens med det som betraktaren förväntar sig, vilket korrelerar med Praz
tanke om interiören som imaginär.122
Framför spegeln ligger ett underlag och på det fyra akvarellmålningar. Små blommor
ligger utspridda på underlaget och det röda tygstycket som ligger på golvet under och
framför. På tygstycket bredvid underlaget ligger även ett par glasögon och bredvid dem
ännu en akvarell och en käpp med klyka. I den vänstra dukens nedersta kant ligger ett
lila tygstycke och på det en bok, ytterligare en käpp med klyka samt en
akvarellmålning.
Då det lila tygstycket övergår i den högra duken passar inte linjen ihop och färgen på
tyget är av en klarare blågrön nyans. På tyget ligger likadana blommor som i den
vänstra duken, en korg med ett par snäckskal samt ett hopkramat papper. Den högra
sidan av duken täcks av en stor grönväxt i en röd kruka och bakom den skymtar en soffa
med en röd sits. I soffan ligger en bok uppslagen och till vänster skymtar en till kruka.
Bredvid, bakom spegeln som står lutad mot spiselkransen, finns en till grönväxt som
skymmer vad som kunde vara en kolonn vid den bakre väggen. Ytan bakom soffan är
täckt med grön växtlighet och kunde tänkas vara ett fönster mot en trädgård. I fönstret
finns en rektangel i chockrosa utan synbar funktion, vilket illustrerar hur en detalj kan
ha en särskild innebörd för konstnären som inte återspeglas i en betraktares erfarenheter.
4.2.4 Winter Room
Målningen Winter Room (bild 4) från 2019 är 180 x 140 cm och i akryl och olja på duk.
Verket skildrar en del av ett rum och mitten av verket domineras av en blå vägg som

122

Praz beskriver avbildningar av interiörer som summeringar av vanliga drag snarare än
verklighetstrogna skildringar (Praz 1982, 76; 81).

40

Sofia Simelius

innefattar två valv. Genom det högra valvet skymtar en trappa som stiger uppåt ur
bildens synfält, genom vilken Hellberg igen demonstrerar att interiören inte är isolerad
från resten av världen. På väggen i trappuppgången hänger en tavla i en ljust grön
nyans. På de allra lägsta trappstegen till höger står en ljus kruka med en grönväxt som
delvis skyms av trappräcket. Bredvid krukan finns ett litet snapsglas med en blomma i.
På det nedersta steget ligger ett oidentifierbart föremål och ovanför det, på trappräcket,
finns en liten målad dekoration av en person. Den nedersta delen av trappan är målad i
en djupröd färg och den övre domineras av samma nyans av blått som i det
huvudsakliga rummet.
På väggstumpen mellan de båda valven sitter en ljusstake och under den står en enkel
trästol med ljus sittdyna. Bredvid stolen invid väggen står ett halvtomt vinglas och en
spegel eller tavla med abstrakt motiv står lutad mot stolens framkant. Invid står en tom,
öppnad kartong. Golvet täcks av en brunmönstrad matta och i det nedre högra hörnet
finns ett blomsterarrangemang. Lutad mot de understa trappstegen återfinns en stor ring
vars omedelbara funktion förblir oklar.
Genom den högra valvöppningen kan en bit av ett rum med röda väggar skymtas.
Väggen som syns domineras av en stor tavla med ett mörkt, abstrakt motiv. På en blå
matta alldeles i valvöppningen står en trave böcker och på dem en ljuslila kruka,
dekorerad med en naken figur, innehållandes blommor. På en liten väggstump till höger
om valvöppningen finns en likadan ljusstake som på väggen i mitten av bilden.
Ljusstakarna liknar Hellbergs glasskulptur Blown candle III (2019).
4.2.5 Stormy
Stormy (bild 5)från 2019 är en diptyk i akryl och olja som i sin helhet mäter 250 x 200
cm. Den vänstra duken skildrar en vägg tapetserad i samma mönster som återfanns som
en tapet på konstnärens utställning Knot på Galerie Anhava i Helsingfors under våren
2019. Längst till vänster syns en del av en kaklad eldstad och inne i den finns tre
olikfärgade käppar med klykor. På eldstaden hänger fyra ovala konstverk och ovanför
kan delar av en tavla utskiljas. På spiselkransen ligger en blåvit duk som ser ut att
fladdra i en vind men hålls på plats av tyngden av en brun kruka med en grönväxt i.
Krukan har påmålade dekorationer i form av en person i ett rum. Bredvid krukan finns
två små blommor i ett snapsglas, en liten staty av en kvinna med ett barn och små
blommor ligger utspridda. På väggen sitter en målning uppsatt med tejpbitar och också
41

Sofia Simelius

den ser ut att fladdra i vinden. Vinden påminner betraktaren om att rummet påverkas av
en yttre kontext och inte existerar i ett vakuum.
Vid sidan av eldstaden står en stor kruka dekorerad med ett lejon. Ur krukan växer en
grönväxt. Väggens stuckatur skymtar bakom krukan i form av små utsmyckade
skildringar av personer. På golvet framför ligger ett pappersark. Det nedre vänstra
hörnet skildrar en bit av ett runt bord i trä. På bordsytan ligger små teckningar på
pappersark, blommor, cigaretter, en skål och gula tygstycken utspridda. Golvet är målat
gult så när som på ett blårött tygstycke som ligger utsträckt från under bordet till det
hörn som skapas som en nisch bakom den tapetserade väggen, framför en öppning mot
en mörk skog som dominerar målningens högra halva. Skogen påminner betraktaren om
interiörens koppling till resten av världen. Längst in i nischen finns en pelare dekorerad
av otaliga nakna människofigurer och framför den en grönväxt, en lila blomma samt ett
litet runt bord med ett odefinierbart föremål.
Framför bordet står en stol i mörkt trä med en ljus dyna på sitsen och ett blågrått
tygstycke slängt över armstöden och ryggen. Mot stolen lutar ett fönster med en ljus
fönsterkarm. På det gula golvet ligger ett flertal bambuliknande pinnar utspridda, två
teckningar samt en omkullvält kruka ur vilken svart mull har spillts ut på golvet. Också
i det här verket passar bildens två halvor inte riktigt in i varandra, även om skillnaden är
mindre än i de tidigare beskrivna verken. Namnet Stormy, stormigt, passar in på
sinnesstämningen i verket som tycks präglas av en stark vind och en mörklila himmel.
4.3 Interiörporträttens elementa
Interiörporträtten förenas av ett antal gemensamma drag som både förstärker
konstnärens identitet och bilden av att ingen enskild detalj i ett verk är slumpmässig.123
Som Bachelard, Lefebvre och Barthes argumenterat för, är detaljerna de ställen som
personen som interagerar med verket utgår från för att förstå och återskapa sin
världsbild. Litteraturvetaren Sara Danius beskriver detaljen som någonting som måste
synliggöras för att den ska existera.124 Konsthistorikern Lise Bek menar att ett motiv
kan vara ett sätt för en konstnär att visualisera ett inre rum och ge det ett visst värde
genom valet att representera det. Bek beskriver det som att konstnären fyller verket med

123
124

Se Kuusamo 1998, 76–77.
Danius 2013, 149.

42

Sofia Simelius

element, det vill säga detaljer, genom vilka hen kan skapa ett eget system av symboler
genom upprepningar.125 Dessa tankar resonerar med hur Hellberg beskriver sina verk
som genomsyrade av ett eget visuellt språk av estetiska vålnader och Lefebvres uttänkta
rum som en visuell representation av konstnärens inre. Alla detaljer i Hellbergs
interiörporträtt är synliggjorda av konstnären av en anledning. Vissa förekommer i alla
fem verk medan andra inte är lika frekventa, men ändå är värda att ta upp då Hellberg
har sett ett värde i att gestalta dem.
Interiörporträtten är relativt storskaliga. De flesta mäter ca 2 x 2 meter. Duffy
uppmärksammar i sin artikel om Bonnard hur en spänning, punctum, skapas i verken
genom starka kontraster i bilden där betraktaren förhindras att ta in helheten på en gång,
utan att det kräver en djupare analys.126 På samma sätt skapar Hellberg en kontrast och
en tävling mellan den stora skalan på verken och de små, näst intill osynliga detaljerna i
målningarna. Det förekommer även kontraster mellan större objekt i fokus, exempelvis
en stol, spegel eller växt, och mindre detaljer som blommor och cigarettfimpar. De små
detaljerna fångar upp betraktarens uppmärksamhet på bekostnad av viljan att ta in
verkets motiv som en helhet. Kontrasterna styr hur betraktaren närmar sig verket och
vilka detaljer som hamnar i fokus, då detaljer enbart upplevs i relation till varandra.127
Att betrakta och punkteras av Hellbergs verk är att kontinuerligt jämföra detaljer och de
egna upplevelserna av dem.
Målningarna skildrar rum som för tankarna till vardagsrum, vilket artikuleras genom
detaljer som eldstäder och sittplatser. Eftersom det ofta var just vardagsrum och andra
sociala rum i hemmen som avbildades i 1800-talets interiörporträtt, för också Hellbergs
målningar tankarna till den borgerliga bekvämlighet i vilken identitetssökande och
mänsklig närvaro är inbyggd. Interiörporträtten bär spår av vardagliga aktiviteter genom
böcker, teckningar och cigaretter. Dessutom förekommer både grönväxter i krukor samt
blommor i vaser, snapsglas och utspridda över ytor i varje verk. Växterna är de enda
fysiskt levande tingen som förekommer i målningarna och tillför en känsla av liv i
verken. Detsamma gäller de fimpade cigaretterna som vittnar om att en människa precis
har varit i rummet men försvunnit utanför målningens gränser. Här konkretiseras och

125

Bek 2003, 62–65; 85.
Duffy 1993, 154.
127
Jämför med hur Hellberg ser att detaljer enbart existerar i relation till andra. Följaktligen synliggörs
detaljer bara då de kan skapa kontraster mot andra (se kapitel 4.1).
126

43

Sofia Simelius

förenas de borgerliga tankarna om människans närvaro i detaljerna i interiören med
Bachelards och Lefebvres tankar om objekt som ledtrådar till rummets
skapandeprocess. Detaljen förenar det materiella och immateriella som Hellberg
beskriver genom att cigaretten framkallar en aktiv reaktion som en betraktare direkt kan
identifiera sig med och ta ställning till. Detaljen punkterar betraktaren med en
omedelbar närvaro av människan i rummet, Hellberg och betraktaren själv.
Det förekommer detaljer i alla verk som syftar till att rummen är en del av en större
världsbild och inte är isolerade enheter. Detta står i konstrast till det borgerliga
interiörporträttet, och punkterar rummets funktion som skydd mot den yttre världen.
Vissa verk, som Orange Room och Winter Room, har öppningar mot andra rum medan
Stormy, BB och Ingrid / Incu öppnar sig utåt mot naturen. I Ingrid / Incu och Stormy
förekommer dessutom trappor. Det skapas inte bara en spänning i kontrasten mellan
inomhus och utomhus, utan också genom vad som visas i bilden och vad som lämnas
utanför. Genom att förena interiören med det yttre skapas en osäkerhet kring rummets
gränser, vilket också förnimmas i de speglar eller fönsterrutor som finns lutade mot
stolar i verken BB, Winter Room och Stormy. Verken utmanar både interiörporträttets
definition och dess borgerliga strukturer, som betraktaren måste ta ställning till genom
från sin kropp och världsuppfattning då hen kommer i kontakt med verket. Osäkerheten
kring rummets gränser gör att betraktaren inte kan ta rummet i interiörporträttet för
givet, utan att aktivt tolka det med utgångspunkt i sig själv och sin uppfattning av
rummets konturer. Här aktualiseras produktionen av rum som den kreativa process som
Lefebvre utmålar i sin rumsliga triad.
Tre av verken, Ingrid / Incu, BB och Stormy, är sammansättningar av två dukar som
nästan passar ihop. De illasittande fogarna mellan verken gör att betraktaren upplever en
störning i bildens naturtrogenhet och blir påmind om den platta bildytan. Samtidigt
skapar det en känsla av bilden som en förvrängd verklighet. Duffy identifierar leken
mellan bildyta och rum som ett exempel på punctum i Bonnards verk – vilket också ses
hos Hellberg. Dessutom präglas verken av starka färger som exempelvis orange, lila
eller blått. Duffy analyserar hur Bonnard använder sig av starka färger som distraherar
betraktaren från att lägga märke till mindre detaljer. Dessa blir punctum i verket då
betraktarens uppmärksamhet faktiskt riktas mot dessa. 128 Observationen om

128

Duffy 1993, 156; 160.

44

Sofia Simelius

färganvändning är också relevant då det kommer till Hellbergs verk, eftersom
diskussionerna kring dem ofta har fokuserat på användningen av färg snarare än de
otaliga små detaljerna i bilden.129 Till exempel böcker, glasögon, cigaretter, blommor,
pinnar med klykor, små statyetter och glas finns i alla bilder, vissa så små att de inte
upptäcks vid en första anblick. Detaljerna agerar punctum i sig då de är så pass
specifika att de får betraktaren att stanna upp och tolka in en mening, speciellt då
Hellberg beskriver hur enskilda objekt ofta symboliserar personer eller händelser.
Upprepningen av objekten i målningarna och genom Hellbergs produktion förstärker
och befäster deras borgerliga funktion som detaljer genom vilka konstnären artikulerar
sin inre värld.130 De små detaljerna är platsen där betraktaren och verket förs samman,
som Barthes beskriver det.131 Betraktaren är beroende av detaljen för att projicera sin
person och sin närvaro i verket. Tillhörigheten registreras i relationen mellan objekt och
subjekt och är i ständig förändring beroende på betraktarens kontext. Detaljen punkterar
betraktaren med en subjektiv mening som klipper loss detaljen från helheten, och
kommer att ändra hela verkets betydelse för betraktaren i fråga. Då relationen mellan
objekt och subjekt inte registreras fysiskt i målningen kan samma objekt ha relationer
till flera subjekt, det vill säga betraktare.132 Följaktligen kan samma objekt skapa olika
tolkningar för varje betraktare, vilket är kärnan i Barthes, Bachelards och Lefebvres
teorier men även hur Hellberg beskriver sina verk som ständigt föränderliga narrativ.
En av de mest prominenta detaljerna som upprepas i Hellbergs verk är stolen. Stolen har
en speciell plats i den västerländska interiören då den är starkt kopplad till en symbol
för makt.133 Under 1600-talet fick den en ytterligare funktion av att dekorera hemmet
och ackompanjera arkitekturen, något som man kan se spår av i Hellbergs interiörer.
Stolen kvarhöll ändå sin position som maktsymbol och den förnämsta stolen med
armstöd var reserverad för kungen. Även om stolen blivit del av det vardagliga
möblemanget, artikulerar en äldre stol eller möbel i en modern interiör fortfarande både

129

Karhunen 2018, 33.
Bek 2003, 85.
131
Barthes 1986, 42–46 (se kapitel 1.3.2).
132
Kuusamo 1998, 89; 94 (se kapitel 1.3.3).
133
Utanför den västerländska kontexten har det historiskt inte varit kutym att sitta på stolar, utan det
föredrogs att sitta på huk. Stolen hade ursprungligen inte som funktion att vara bekväm utan användes
som ett uttryck för makt och auktoritet då enbart viktiga personer fick sitta på dem. Det var först under
1700-talet som stolen började anpassas för kroppen för att det skulle vara bekvämt att sitta. (Rybczynski
1987, 81–85).
130

45

Sofia Simelius

ägarens rikedom och makt.134 Stolen, och sofforna, i Hellbergs interiörporträtt ses som
dekorativa element som korrelerar till en historisk kontext av status och makt. Ändå
bryter konstnären mot traditionen i och med att invånaren i rummen uppenbart föredrar
golvet framom sittplatserna då det är täckt med objekt, det vill säga spår av ägarens
existens.
I alla rum finns mjuka tyger eller mattor i olika mönster. Då den borgerliga interiören
präglades av draperier och uppstoppade möbler och dagens tankar om den bekväma
interiören bygger på den borgerliga uppfattningen, gör förekomsten av tyger att vi
uppfattar Hellbergs interiörer som hemtrevliga.135 Då betraktaren enligt Bachelard
kommer att jämföra varje nytt hem med alla sina tidigare, skapar Hellberg genom de
borgerliga strukturerna en yta som bjuder in till appropriering och tolkning enligt
betraktarens egna erfarenheter.
Både stolarna och de olika textilierna är detaljer där studium tydligt möter punctum och
konstverkets mening klipps loss och approprieras av betraktaren. Detaljerna har en
tydlig funktion i en västerländsk kontext och tillskrivs en mening av den samhälleliga
historien. Dessutom bär de den borgerliga funktionen av att vara den inneboendes
samlarobjekt och kommunicera hens närvaro och person. På samma gång är de
personliga symboler för Hellberg och synliggör konstnärens närvaro i verket.
Tillsammans utgör dessa faktorer en tolkning av verket som kan uppfattas som studium.
Eftersom varje betraktare har egna erfarenheter av liknande detaljer i fråga punkteras
hen av dessa minnen, som Bachelard beskriver det, och approprierar det levda lagret
över rummet med en egen tolkning, i enlighet med Lefebvres teori. På så sätt innehåller
detaljen ett kollektivt och personligt förflutet som aktivt och subjektivt tolkas i
samtiden.
En återkommande dimension av Hellbergs produktion är förekomsten av konst i
konsten. I alla interiörporträtt finns tavlor, teckningar eller akvareller på golvet eller
uppsatta på väggarna. Dessutom finns målade detaljer på krukor, stolsitsar och andra
föremål i bilderna. Vissa av målningarna i målningarna går direkt att härleda till
existerande verk av konstnären; akvareller, tapeter och skulpturer. Det hör ihop med hur

134
135

Rybczynski 1987, 89.
Rice 2004, 279.

46

Sofia Simelius

Hellberg bygger upp sina utställningar som installationer där ett verk kan förekomma
både som en detalj i ett annat och som materiellt objekt. Genom uttrycket skapas flera
lager av olika representationer av rum i verken, vilket analyseras djupare i följande
kapitel. Verken förenas även av bildspråket där exempelvis människor avbildas på
samma sätt och små penseldrag blandas med stora färgade ytor. Penseldragen är ofta
brutna och är trots detaljrikedomen inte exakta. Effekten blir att interiörerna och
detaljerna i dem framstår som mera fragmentariska och som platser uppfunna i
konstnärens fantasi snarare än verkliga rum, vilket stämmer överens med
interiörporträttets historia. Därmed kommer det an på betraktaren att aktivt och kreativt
skapa verken genom att projicera sina egna föreställningar och inre rum på
interiörporträtten, så som fastställts av Bachelard och Lefebvre.
Också verktitlarna spelar en roll för konstnären och betraktarens tolkning av verken i
fråga. Orange Room, Winter Room och Stormy kan ses som relativt lakoniska medan
förklaringarna för titlarna BB och Ingrid / Incu inte är uppenbara. Eftersom Hellberg
beskriver att vissa verk intuitivt får mera beskrivande namn än andra, kan titlarna i fråga
ses som symbolladdade för konstnären men som betraktaren inte får ta del av. Namnen
påverkar hur betraktaren läser rummen och vilka detaljer som det automatiskt fästs
uppmärksamhet vid. Till exempel får färgen orange i Orange Room en större betydelse
än den annars hade fått och tygstycket samt akvarellen på väggen i Stormy upplevs som
svajandes i vinden då namnet för tankarna till en storm. Genom att rikta betraktarens
uppmärksamhet mot vissa element styrs även punctum – det vill säga de element som
stör den ursprungliga tolkningen av verket.
Hellberg beskriver verken som att de innefattar flera sanningar, vilket gör att flera olika
tolkningar och rum kan samsas i samma verk. Hon ser heller inte dessa sanningar som
statiska, utan som ständigt föränderliga vid varje möte med interiörporträtten. Då
Hellberg menar att hennes produktion består av estetiska vålnader som kan förse verket
med olika tolkningar, agerar dessa punctum i målningarna som öppnar upp för olika
representationer av rummet och stör tanken om att konstverket enbart är neutralt och
tvådimensionellt. Interiörporträttets borgerliga historia möjliggör konstnärens närvaro i
detaljerna i verken på samma gång som Bachelard och Lefebvre identifierar detaljerna
som betraktarens utgångspunkt då hen närmar sig verken. I det följande kapitlet
analyseras vilka representationer av rum som kan läsas in i dessa detaljer.

47

Sofia Simelius

5 RUMMEN I INTERIÖRPORTRÄTTEN
Den borgerliga konstruktionen interiör, där interiören blir en plats för identitetsskapande
genom detaljer i det materiella och avbildade rummet, skapar förutsättningarna för
Karoliina Hellbergs interiörporträtt. I målningarna återspeglas olika föreställningar om
rummet, alla i relation till människans interaktion med det. Varje tolkning av rummet är
subjektiv och kontextbunden då den påverkas av betraktarens sociala och psykologiska
historia; minnen, möten, konflikter med mera. Eftersom dessa skiljer sig åt för varje
betraktare kan rummet samtidigt innehålla flera personers verkligheter.
I följande underkapitel, som utgör avhandlingens huvudsakliga analys, undersöks hur
det avbildade rummets uppbyggnad tillåter en personlig tolkning och subjektiv
identifikation med rummet. Vidare kartläggs hur samhällets sociala rum förankras i
Hellbergs interiörporträtt och skapar både de materiella och ideologiska
förutsättningarna för det. Till sist identifieras hur det är människan som fungerar som
rummets mittpunkt och hur Hellberg bryter mot interiörporträttets borgerliga tradition
och motivets två- och tredimensionella gränser för att skapa ett nytt och eget rum.
5.1 Det personliga rummet
Det avbildade rummet i ett interiörporträtt vittnar om en materiell plats som skildras i
verket. Ändå är interiörporträttet per definition inte en objektiv avbildning utan en
representation av en konstnärs vision och verkets samhälleliga kontext. Det finns en
historiskt inbyggd uppfattning av att det avbildade rummet i verket kommer att skilja
sig från det materiella rummet i verkligheten. Hellbergs interiörporträtt är inte
existerande platser utan sammansättningar av konstnärens upplevelser och fantasi, som
kristalliseras i detaljer och tolkas aktivt av varje subjektiv betraktare. I interiörporträtten
representeras således både konstnärens och betraktarens personliga rum som subjektiva
lager, vilka approprierar de av konstnären synliggjorda detaljerna i verket.136
På samma gång som målningarna genom detaljer som teckningar och växter förmedlar
en representation av konstnärens person och inre värld, kommer objekten att
representera betraktarens erfarenheter då hen också kan känna igen sig i dem. Som

136

Lefebvre beskriver det som att det skapas ett lager över det geometriska rummet som betraktaren
tolkar med utgångspunkt i sig själv (Lefebvre 1991, 39).

48

Sofia Simelius

Bachelard beskriver det ser betraktaren inte rummet eller detaljen i det, utan detaljen i
fråga genom alla tidigare interaktioner med liknande ting. Representationen av
betraktaren och tolkningen av verket är följaktligen aldrig passiv eller statisk utan
förändras vid varje ny interaktion.137 Förbindelsen mellan människan och
interiörporträttet finns i detaljen, som är punkten för fixeringen av de olika rummen i
verket. Alla detaljer kan ses som visuella representationer av Hellbergs inre rum, och
kan enligt Bachelard och Lefebvre användas för att rekonstruera betraktarens värld.
Konstnären beskriver själv hur detaljerna i verken representerar särskilda personer och
händelser och tyder på att Hellberg inte objektivt målat av en existerande interiör, utan
låtit den präglas av sina minnen, drömmar och sin fantasi, i enlighet med vad Bachelard
och Rice skriver om hur människan alltid projicerat sin egen person på hemmet eller
interiören.138
Konstnärens relation till interiörporträttet kan jämföras med den inneboende samlarens
relation till interiören och hemmet. Den verkliga eller föreställda arkitekturen och
exteriören tillför en skyddande barriär mot den yttre världen inom vilken interiören kan
skapas i växelverkan med den inneboendes person, i enlighet med interiörens borgerliga
framväxt under 1800-talet.139 Interiören som koncept och dess inbyggda strukturer
erbjuder en säker plats för konstnären att artikulera sin person i. Hur Hellberg bor, det
vill säga existerar och interagerar, i världen konkretiseras i de detaljer som hon väljer att
synliggöra och de kapslar även in hennes erfarenheter och person i konstverket. Varje
detalj kan ses som en dörr till ett inre rum hos konstnären och skapar en spänning i
målningarna. Tillsammans med andra spänningar och kontraster, exempelvis den
varierande skalan på detaljer, Hellbergs lek med bildytor och rum samt skarpa färger,
förändrar de verkens studium. Betraktaren punkteras av detaljerna och läser in en
subjektiv och föränderlig mening ur verken.140 Därigenom påverkas den utomstående

137

Bek beskriver hur konstnären och betraktaren interagerar med ett verk och genom det förankras
djupare i konst. Bek frågar sig om all konst kan ses som en symbol för konstnärens existens då verken är
en projektion av konstnärens inre och alltid bär spår av sin upphovsperson (Bek 2003, 46, 415, 488).
Betraktaren är i sin tur delaktig i att skapa verket genom sin uppfattning, som opererar mellan synen och
tanken (Bek 2003, 53).
138
Bachelard ser att rummet inte går att beskriva då det konstant upplevs i relation till tidigare
erfarenheter. Rice i sin tur menar att den avbildade interiören alltid har varit en subjektiv representation
av konstnären, vilket stämmer överens med interiörporträttets historia då Praz beskriver hur även de
första avbildade interiörerna mera var sammansättningar av konstnärens fantasi än verkliga interiörer
(Bachelard 2014, 139–140; Rice 2007, 2;4, Praz 1982, 81).
139
Se Bachelards tes om hur hemmet är en förlängning av jaget och Rices tankar om arkitekturen som ett
skal mot den yttre världen i kapitel 3.1.
140
Jämför med den spänning som Duffy identifierar i Bonnards interiörporträtt i kapitel 4.3.

49

Sofia Simelius

betraktaren av de detaljer som finns i verken samt spänningen som konstnären medvetet
har skapat genom dessa.
Genom att Hellberg målar in en detalj i en interiör, synliggör hon den för den potentiella
betraktaren/läsaren av verket. Således styr konstnären vilka erfarenheter och minnen
som kommer att aktiveras hos betraktaren/läsaren när hen kommer i kontakt med
verket.141 Även om betraktarens tolkning är subjektiv, vilket bland annat Bachelard,
Barthes och Bek anser att den alltid är, kommer tolkningen att påverkas av Hellbergs
personliga närvaro i detaljerna som genomsyrar interiörporträtten.142 Också
upprepningen av vissa detaljer, som vaser, cigaretter och teckningar, styr vad
betraktaren kommer att uppfatta som punctum i verken då de utplånar tanken om att
detaljerna kunde vara slumpmässiga och oviktiga för målningens tolkning.143 Samtidigt
skapar de en brytningspunkt där betraktaren inte längre punkteras av de återkommande
detaljerna utan börjar uppmärksamma andra istället.
Vad som uppfattas som punctum förändras beroende på betraktaren vid den givna
tidpunkten och verken kommer därför att representera olika rum vid olika tillfällen. En
betraktare kan totalt förbise en detalj, som de träklykor som ofta återfinns i Hellbergs
målningar, tills hen skapar ett minne med objektet i fråga utanför målningens kontext.
Då betraktaren sedan åter ställs inför verket punkteras hen av detaljen med
utgångspunkt i det nya minnet, som Bachelard kallar ett tidigare rum, och hela
tolkningen av verket förändras.144 Verken kan innehålla olika tolkningar och
representationer i samma bild vilka konkretiseras i detaljerna. Bredkaveldun kan
punktera verket för både konstnär och betraktare med ett barndomsminne, men då
minnet ser olika ut för alla kommer den spänning och den tolkning som uppstår att
variera, även om den aktiverades av samma detalj.145

141

Bachelard beskriver det som att även då en betraktare tror att hen beskriver någonting så återberättar
hen snarare en upplevelse av objektet i fråga (Bachelard 2014, 139–140). Då en person kommer i kontakt
med Hellbergs interiörporträtt kan hen tro att hen betraktar det från en neutral position och inte inse att
hen i själva verket ser målningen i växelverkan med sig själv.
142
Bachelards tankesätt ifrågasätter Barthes studiumbegrepp om en tolkning som alla ser i en bild då han
menar att alla tolkningar är subjektiva då de utgår från individen (se kapitel 3.1).
143
Kuusamo 1998, 76–77.
144
Hellberg själv beskriver processen som narrativ (se kapitel 4.1).
145
Bek menar att konstverket alltid bär spår av sin upphovsperson men att dess tolkning är fristående från
dess skapande och kan förändras beroende på betraktarens kontext (Bek 2003, 72). Konstnären skapar
inte verket för att betraktaren ska läsa det utan för att hen ska kunna producera det genom sina egna
upplevelser (Bek 2003, 85). Konstnärens och betraktarens tolkningar av verket möts i dess bildyta (Bek
2003, 59–61).

50

Sofia Simelius

Skillnaden mellan representationerna av de olika subjektiva rummen är att betraktarens
erfarenheter inte finns som fysiska objekt i målningarna, utan tar fasta på de detaljer
som Hellberg har synliggjort. Detaljerna skapar ett rum av ensamhet i interiörporträtten
som Bachelard beskriver det, då betraktaren aldrig fullt ut kan dela med sig av sin
tolkning av verket då tolkningen aldrig kan vara objektiv. Det genereras en spänning
genom växelverkan mellan de personliga och kollektiva erfarenheterna som leder till de
olika subjektiva tolkningarna av rummet i verket. Då betraktaren jämför rummet med
alla de rum hen tidigare kommit i kontakt med och samtidigt påverkas av sin tidsliga
kontext fixeras den subjektiva tolkningen i rummet. Hens inre rum blir inbyggt i
rummet som koncept, vilket förklarar hur människans närvaro i interiören är konstant,
även fast dess fysiska kropp saknas i verket. Hellberg menar att verkens innebörd inte
hade förändrats om de hade skildrat människor i interiörerna, utan deras närvaro finns
inkapslade i detaljerna i enlighet med interiörporträttets borgerliga historia och rummets
aktiva produktion.
5.2 Samhällets sociala rum
Rummen i Hellbergs interiörporträtt återspeglar det sociala rum i samhället som
Lefebvre lägger fram i sin rumsliga triad, då de innebär avbildningar av verkliga rum
samtidigt som de upptar en plats i det geometriska rummet.146 Målningarna påverkas
förutom av betraktarens interaktion med dem, också av de borgerliga strukturer som
finns inbyggda i interiörens och interiörporträttets tradition och genrekonventioner.147
Medvetenheten om rummet som plats för projicering av den egna identiteten, som växte
fram med den borgerliga interiören under 1800-talet, påverkar hur vi idag uppfattar
interiörerna som bekväma med utrymme för en privat samling av objekt som speglar
samlarens närvaro. Konceptet interiör har det inbyggt i sin funktion att fungera som
plats för en inneboende att lämna spår efter sig i. Det kan användas som ett exempel på
det upplevda teoretiska rummet, där Lefebvre beskriver hur de praktiska strukturerna

146

Enligt Lefebvre består alla rum av komponenterna det upplevda, uttänkta och levda rummet, men
beroende på den människa som kommer i kontakt med rummet och dess tidliga kontext skapas rummet
aktivt i nutiden vid varje mänsklig möte (Lefebvre 1991, 129; 182–183).
147
Rice beskriver hur konceptet interiör kan användas som ett kritiskt verktyg för att förstå hur en
modernitet växte fram under 1800-talet och hur interiören själv spelar en roll i den processen, även om
dessa borgerliga manifestationer knappt är igenkännbara i dagens interiör. Han menar att det
överhuvudtaget går att tala om interiören i dagens läge har att göra med den dubbelhet som härstammar
från konceptets framväxt där interiören består av och definieras genom relationen mellan tid och rum.
Interiörens rumslighet är aldrig bara en tredimensionell enhet, helt skild från dess avbildade komponent
(Rice 2007, 113; 118).

51

Sofia Simelius

möjliggör existensen av ett visst rum. Rummet skapas även av faktorer som lagstiftning
och geografi samt tradition och historia.148
I Hellbergs interiörporträtt representeras dimensionen av Lefebvres triad genom en
typisk västerländsk form och inredningsstil. Stuckaturerna, pelarna och
byggnadsmaterialen vittnar om en traditionellt europeisk byggnadsstil och detaljer som
möbler i en viss stil tillför en historisk kontext som formar upplevelsen av interiören,
även om själva rummet är svårt att tidsbestämma. Det borgerliga identitetssökandet
genom hemmet har skapat ett upplevt rum i interiören, där betraktaren förväntar sig att
detaljerna i rummet ska berätta om samlaren och hens person men också om den tidsliga
kontexten.149
Också Lefebvres uttänkta rum, det vill säga diskurserna kring rummet, är inbyggda i
interiörporträtten.150 Hellbergs målningar kan ses som en visuell representation av
hennes inre och hennes upplevelser som existerar i tanken. Hela rummet är en produkt
av Hellbergs fantasi som, i linje med Danius teori, synliggörs genom de objekt som blir
till detaljer i verken.151 Rummet i interiörporträttet har utformats för att uppfylla en viss
icke-verbal vision och utgör därför en ingång till Hellbergs personliga rum, som
reflekteras i interiören.152 Lefebvre ser det som att betraktaren, vilket här också
innefattar konstnären, kan rekonstruera sin värld med hjälp av objekt. Resultatet blir en
subjektiv tolkning av de egna erfarenheterna som bara existerar i tanken hos
betraktaren/konstnären.153 Både Hellberg och en åskådare kan projicera sina subjektiva
upplevelser på detaljerna i bilden, vilket demonstrerar hur interiörporträtten innefattar
den uttänkta dimensionen av den rumsliga triaden.
Förekomsten av inmålade existerande konstverk och teckningar i Hellbergs
interiörporträtt betonar hur interiören är dubbel till sin natur, i enlighet med Rices

148

Lefebvre 1991, 165.
Rice 2007, 15.
150
Lefebvre 1991, 165.
151
Danius 2013, 149.
152
Lefebvre 1991, 165.
153
Detta kan jämföras med hur Bachelard anser att rummet alltid representerar en ensamhet, då
betraktaren av det aldrig fullt kan dela sin upplevelse av det med någon. Bek menar samtidigt att
betraktaren skapar sin subjektiva upplevelse av konstverket ur sin fantasi och inte kan dela tolkningen av
verket med omvärlden. Konstverkets existens skapas av en matris av konstnärens och betraktarens
visioner som möts i bildytan (Bachelard 2014, 53; Bek 2003, 59–61).
149

52

Sofia Simelius

argument.154 Rummet existerar både som plats och avbildat i målningen. Konceptet
interiör innefattar en uttänkt komponent som gör att rummet skiljer sig från det
materiella och geometriska rummet men samtidigt relaterar direkt till det.155 Dessutom
skapar interiörens borgerliga historia och dess relation till inredning och bekvämlighet
en diskurs kring vad en interiör är, någonting som i sin tur påverkar hur Hellberg
gestaltar sina interiörporträtt och hur betraktaren uppfattar dem.156
Även det levda rummet, det vill säga betraktarens upplevelse av att interagera med
rummet som skapats av de två andra dimensionerna, återfinns i målningarna.
Representationen av rummet lägger sig som ett passivt lager över den avbildade
interiören och är det som betraktaren ser, punkteras av och approprierar för att
tillgodose sina behov då hen kommer i kontakt med verket.157 Betraktaren interagerar
främst med det levda rummet i interiörporträtten då det erbjuder en möjlighet att skapa
ett system av egna koder och tolkningar i växelverkan med betraktarens tidigare
erfarenheter. Dessutom påverkas rummet av den samhälleliga och historiska kontexten
samt interiörens borgerliga materiella och ideologiska uppbyggnad. Det levda rummet
går hand i hand med den borgerliga interiörens funktion som plats för
identitetssökande. 158
Då det var genom detaljer som den borgerliga klassen fastställde sin identitet i
interiören är det också detaljerna i Hellbergs interiörporträtt som blir de punkter där
betraktaren projicerar sin egen tolkning av verket. Eftersom vissa detaljer i verken
kommer att punktera betraktaren på ett djupare plan än andra, approprieras dessa i en
större utsträckning än andra. Detaljerna agerar i växelverkan mellan betraktarens och
Hellbergs personliga erfarenheter samtidigt som de påverkas av de underliggande
representationerna av det upplevda och det uttänkta rummet.159 Ett exempel på en sådan

154

Rice använder sig av konsthistorikern Victor Stoichitas (1949–) teori för att illustrera hur målningar i
målningar är exempel på meta-målningar som kommenterar de möjligheter till uttryck som finns i själva
målningen samt den dialog som verket för med inramningen. Han menar att den här metanivån
definierade det moderna måleriet (Rice 2007, 23).
155
Jämför med hur Praz beskriver att interiörporträtt snarare är summeringar av vanliga drag än
avbildningar (Praz 1982, 81).
156
I alla Hellbergs interiörporträtt finns flera lager av olika textilier. Det förekommer olika slags mattor,
dynor och andra tygstycken som direkt kan jämföras med vad Rice skriver om Alain Corbins tankar om
den borgerliga klassens inredningstendenser med uppstoppade möbler och draperier som en reflektion av
det dåtida samhällets ritualer (Rice 2004, 279).
157
Lefebvre 1991, 165.
158
Rice 2007, 3–4.
159
Enligt Mats Franzéns tolkning av Lefebvre gör sammansättningen av de tre rumsliga dimensionerna
rummet till en plats (Franzén 2003, 57). Rybcynski ser rummet som en plats som uttrycker ett personligt

53

Sofia Simelius

detalj är stolen som, enligt Rybczynski, är ett föremål som ofta har en outtalad mening i
den västerländska interiören, inte sällan relaterad till makt. Dessutom relaterar detaljen
direkt till traditionen av att vara reserverade för högre uppsatta personer.160 Stolen har
även behållit sin symbolik i dag, bland annat genom stolar av kända formgivare som
högt prissatta och uppskattade samlarobjekt – även dessa symboler för makt. I en
interiör kan inte detaljen ses som neutral utan till exempel den centralt placerade stolen i
Louis XVI-stil i verket Orange Room vittnar om samhällets historia. Diskurserna kring
stolen tillåter och uppmuntrar betraktaren samt konstnären att tolka den ur sin egen
synvinkel, vilket förändrar upplevelsen av interiörporträttet då det blir subjektivt och
levt.
Lefebvres tre rumsliga dimensioner förekommer i alla rum, men i vilken kombination
och utsträckning avgörs av rummets tidsliga kontext samt betraktaren som interagerar
med rummet. Den spänning som finns i Hellbergs interiörporträtt och som uppfattas
som punctum mellan motivet och upplevelsen av det, uppstår genom att elementen i
Lefebvres triad upplevs olika för varje betraktare vid varje tidpunkt. Rummet är en
förening av fysiska, mentala och sociala egenskaper som gör att olika representationer
aktivt produceras i målningarna. Rummet som plats mäts och skapas i enlighet med hur
människan skapar världen genom att skapa sig själv, vilket blåser liv i rummet.161 I
interiörporträtten representeras människan som Hellberg påpekar genom olika detaljer
som grönväxter, snittblommor och fimpade cigaretter. Samtidigt är detaljerna konkreta
spår av människan och kan därmed förstås som synonyma med hens närvaro.
Trots att interiörporträtten i Hellbergs produktion bygger på uppfattningarna om det
borgerliga rummet, är även det samtida närvarande i målningarna och skapar en
spänning mellan det historiska och nutida. Genom att utnyttja och tänja på den
historiska kontexten kan Hellberg skapa en dialog med vissa av de heminredningsideal
som är typiska för hennes tidsliga kontext, och även ifrågasätta dem. Flera av objekten i

inre genom detaljer. Hellbergs interiörporträtt kommer att skildra platser då de både innefattar
representationer av Lefebvres tre rumsliga dimensioner samt detaljer som kan förankra verken i en
materiell och abstrakt verklighet i betraktarens person.
160
Rybczynski 1987, 26; 89.
161
Den finska arkitekten Juhani Pallasmaa, som bland annat skrivit om Bachelard, beskriver i The Eyes of
the Skin: Architecture and the Senses (2012) hur han möter staden med utgångspunkt i sin egen kropp.
Pallasmaa utmålar hur blicken omedvetet projicerar betraktarens kropp på den yta hen kommer i kontakt
med och att staden, som kan tolkas som rummet, existerar genom betraktarens förkroppsligade
upplevelse. Därmed definierar betraktaren och rummet varandra (Pallasmaa 2012, 43).

54

Sofia Simelius

interiörerna får andra användningsfunktioner än de har haft enligt 1800-talets stela
sociala mönster. Textilierna i interiören, som Corbin ser som reflektioner av borgerliga
ritualer, vittnar i Hellbergs verk istället om en ledighet som trotsar de förlegade sociala
mönstren.162 På samma sätt demonstrerar konstnären hur den imaginära personen i
verket föredrar golvet som sittplats i rummet framom den historiskt makt- och
statuskodade stolen samt tar avstånd från moderna stolar som samlarobjekt. Det kan
tolkas som ett tydligt ställningstagande mot historien och relaterar till samtidens
ifrågasättande av maktstrukturer och inbyggda förutsättningar för bekvämlighet.
I motiven framställs detaljer som exempelvis målade krukor inte som de prydnadsobjekt
de kom att förknippas med under 1800-talet, och delvis än idag då det fortfarande kan
ses som ett borgerligt drag att fylla sina hem med äldre bruksföremål. Istället har
krukorna återfått sin status som bruksföremål, men i relation till Hellbergs samtida
inredningstrender som biofil design, som till stor del grundar sig på att fylla hemmet
med växtlighet och naturmaterial.163 Förskjutningen av objektens funktion och status
innebär att samma objekt får olika betydelser i olika tider och rum, samtidigt som de bär
med sig den tidigare innebörden. Detta korrelerar med Bachelards tankar om hur
människan bär med sig sina tidigare rum. Till exempel läses den moderna stolen
fortfarande genom historiska maktdiskurser och påverkar även hur en äldre stol ses i en
samtida kontext. Som Hellberg beskriver det är rummet inte så neutralt som det kan
tänkas vara eftersom hon ständigt leker med och tänjer på gränserna av ett inrutat
tankesätt kring interiörens, interiörporträttets och detaljens funktion.164 Där det
historiska och samtida perspektivet möts skapas en spänning som producerar ett nytt
rum med utgångspunkt i betraktarens kropp och dess plats i tiden. Betraktaren punkteras
av detaljen i samtiden men i samspel med objektets historiska inramning, vilket sker i
det lager som Lefebvre beskriver som liggandes ovanpå det geometriska rummet.

162

I alla Hellbergs interiörporträtt finns flera lager av olika textilier. Det förekommer olika slags mattor,
dynor och andra tygstycken som direkt kan jämföras med vad Rice skriver om Corbins tankar om den
borgerliga klassens inredningstendenser med uppstoppade möbler och draperier som en reflektion av det
dåtida samhällets ritualer (Rice 2004, 279).
163
Biofildesign (eng. biophilic design) är en inriktning inom vilken inredning och arkitektur ska ta hänsyn
till människans brist på kontakt med naturen i dagens urbana byggen. Tanken är att skapa ett habitat
genom vilket naturen förs närmare människan och att detta ska ha en ökad effekt på människans
välmående (se t.ex. Kellert & Calabrese, 2015).
164
Karhunen 2018, 31.

55

Sofia Simelius

Rummet är aldrig en neutral plats, varken som geometrisk enhet eller som avbildat
motiv i en målning. Istället är rummet per definition en social konstruktion som utgår
från människans interaktion och kommunikation med det. Tankarna om rummet som
inte existerar som sådant och aldrig kan vara passivt står i direkt kontrast till bland annat
en cartesiansk uppfattning om det geometriska rummet som statiskt och neutralt.
Lefebvre och Bachelard ser hur människan drivs av en vilja att skapa rum. Det hör till
hens natur att konstant producera och appropriera rummet med utgångsläge i det egna
jaget, sin historia och sina behov. Interiören som koncept har vuxit fram genom
människans aktiva interaktion med sina rum. Växelverkan mellan betraktare och verk
har blivit en del av förutsättningarna för interiören och återfinns både i interiörporträttet
som motiv samt som materiellt konstverk. Hellberg utnyttjar den växelverkan för att
producera ett nytt rum där traditioner och samtid möts för att skapa brytningspunkter
mellan förväntningar och funktioner. Dessa punkterar betraktaren av verket med en ny
tolkning med startskott i hens egen världsbild. Rummet upplevs och produceras alltid
genom betraktarens egen kropp, och det sociala rummet i Hellbergs verk skapas först
vid kontakt med den.
5.3 Människan som rummets utgångspunkt
Ingen verkar i ett vakuum, utan vi påverkas konstant av olika perspektiv då vi närmar
oss och betraktar företeelser samt tolkar dem.165 Då det kommer till konst finns det flera
faktorer som påverkar hur vi ser verken. Så som demonstrerats i de tidigare kapitlen
påverkar alla tidigare erfarenheter hur vi interagerar med rummet, samtidigt som
betraktarens tolkning möter konstnärens vision i konstverket. Interiörens borgerliga
historia och hur motivet interiörporträtt har uppfattningar om bekvämlighet och
intimitet inbyggt i sina strukturer, påverkar det perspektiv som åskådaren ser verken
igenom. Interiören och interiörporträttet har uppstått ur ett mänskligt behov, som

165

Bland annat kritikern och författaren John Berger (1926–2017) och filmteoretikern Laura Mulvey
(1941–) har diskuterat hur vi ser och tittar på saker på olika sätt, genom olika linser och perspektiv, vilket
påverkar hur vi uppfattar dem. Berger menar att vi konstant upplever världen istället för att se den och att
alla bilder ses genom någon form av ideologi. Ett av Bergers mest kända exempel berör den nakna
kvinnan i europeiskt måleri och hur hon är producerad för en manlig betraktare, vilket visade
samhälleliga och politiska undertoner i konsten. Mulvey har dels byggt vidare på Bergers tes och myntade
begreppet ”den manliga blicken” för att beskriva det perspektiv som ofta anammas i filmer där kvinnor
porträtteras. Både Bergers och Mulveys texter har bidragit stort till diskurserna kring betraktarens
påverkan på hur ett motiv avbildas och tolkas.

56

Sofia Simelius

speglas i dess grundpelare och gör att människan fortfarande integrerar med både det
materiella och avbildade rummet som dess medelpunkt.166
Det borgerliga hemmet växte fram som en fristad som skulle skydda dess inneboende
från den urbana yttre världen. Samtidigt som det skedde i det materiella rummet
avbildades det i konsten och har skapat en situation där interiören som koncept inte går
att skilja från interiörporträttet, men där avbildningen alltid är något förvrängd.
Avbildningen av det egna hemmet, det vill säga interiörporträttet som materiellt
konstverk, blev ytterligare ett objekt för den inneboende att samla på. Då samlaren ville
lämna spår av sig själv i interiören genom objekt, var interiörporträttet ett ultimat
samlarobjekt som fixerade samlarens identitet och existens samt sparade det avtrycket
för framtiden. Interiörporträttet som samlarobjekt får då en ny mening som detalj i
interiören, samtidigt som den subjektiva tolkningen av konstverket för varje betraktare
kvarstår.
Genom att objekten fick samma status och blev synonyma med samlaren själv krävdes
inte längre människans fysiska närvaro i bilden utan detaljerna kunde tala för sig själva,
vilket också är hur Hellberg beskriver sin produktion. Interiören gick från att ha en
geometrisk bakgrundsfunktion i måleri till att bli ett huvudmotiv som kapslade in tidens
borgerliga medvetenhet – en funktion som genren ännu präglas av. Interiören som plats
och bild har aldrig varit objektiv, utan präglas av de val som människan bakom
interiören väljer och synliggör.167 Samlaren väljer de objekt som hen vill inkorporera i
sin samling och förknippas med, och gömmer undan andra i till exempel lådor och
garderober.168 Betraktaren av interiören är medveten om att objekten har valts ut med en

166

Hur Lefebvre ser att människan mäter rummet med den egna kroppen som utgångspunkt passar väl in
med hur bland annat Rybczynski beskriver att interiören har uppstått i enlighet med människans behov,
som i sin tur återspeglar en viss tid. I interiörporträttet är det främst den borgerliga tidsuppfattningen som
kristalliserats då både interiören som plats och avbildning utvecklades i samband med samma behov av
identitetsskapande och skydd från staden utanför.
167
Cornell, Danius och Bek talar alla om detaljen som någonting som måste synliggöras för att den ska
existera (Cornell 1993, 5–13; Danius 2013, 149). Bek talar dessutom om att meningen inte finns i detaljen
till att börja med utan att meningen skapas genom påverkan utifrån. Konstnären skapar inte verket för
betraktaren ska läsa det utan för att hen ska kunna producera det med utgångspunkt i sina egna
upplevelser (Bek, 85).
168
Jämför med hur Bachelard beskriver människans behov av hemligheter. Enligt honom lagrar detaljer
som lådor, kistor och garderober intimitet och innehåller ett ytterligare rum inuti det redan intima rummet
som inte är tillgängligt för rummets betraktare. En garderob kan gömma allting från kläder till
familjehistoria. När lådor och kistor är stängda är de bara ett objekt i en interiör. Med då de öppnas, även
om det bara är av betraktarens minnen och fantasi, förlorar de delvis sin yttre mening och tillför istället en
djupare mening i betraktarens subjektiva tolkning (Bachelard 2014, 100–109).

57

Sofia Simelius

viss agenda i åtanke, vilket i sin tur kommer prägla tolkningen som görs på basen av
objekten. På samma sätt är interiörporträttet format av inte bara de detaljer som finns i
det materiella rummet utan även de detaljer som konstnären medvetet väljer att avbilda
och på vilket sätt.
I Hellbergs interiörporträtt fixeras den mänskliga närvaron i detaljerna både direkt och
indirekt. Detaljer som fimpade cigaretter, halvdruckna glas och utspridda teckningar
förmedlar en känsla av att någon precis har varit i rummet i verket och gått utanför dess
ramar.169 Den imaginära personens närvaro genomsyrar interiörporträtten. Detaljerna
påminner också om en indirekt närvaro genom de estetiska vålnader som Hellberg
beskriver som utgångspunkten i sitt skapande. Vålnaderna framhäver detaljerna som
objekt som Hellberg får den psykologiska tröst av som Benjamin talar om, och som
understryker hennes personliga närvaro i verken.170 Samtidigt, genom interiörens dubbla
natur och människans tendens att appropriera rummet med utgångspunkt i en själv, som
Bachelard och Lefebvre yrkar, får objekten samma funktion för betraktaren och börjar
förmedla betraktarens närvaro i interiören. Varje betraktare åtar sig positionen som
samlingens subjekt och ger objekten en ny mening.
Den mänskliga närvaron i målningarna framträder via olika källor och i varierande
konstellationer beroende på betraktarens interaktion med rummet i verket, precis som
Lefebvres rumsliga triad. Den möjliggör att den direkta närvaron av en imaginär person
i verket alltid finns där, likväl Hellbergs indirekta närvaro. Då betraktaren kommer i
kontakt med verket kommer hen att subjektivt appropriera det via sina erfarenheter och
vilka detaljer hen punkteras av. Betraktaren lägger sin egna tidsbundna tolkning som ett
lager över motivet och förändrar detaljernas innebörd medelst sin egen person, i
enlighet med hur Lefebvre beskriver det levda rummet. Eftersom det görs genom att ta
fasta på objekt blir detaljerna kärnan i verken och de som avslöjar den mänskliga
närvaron. Verket har oändligt många tolkningar och kan innefatta flera människors
närvaro i samma motiv, då det förändras vid varje möte med det. I slutändan blir även

169

Jämför med hur Stoichitas menar att verkets dialog med inramningen är en metanivå som definierar
det moderna måleriet (Rice 2007, 23).
170
Benjamin såg interiören som en fristad från det urbana livet och att de inneboende kunde finna
psykologisk tröst i de objekt som de valde att dekorera sina hem med. Han beskrev även, bland annat i
föredraget Jag packar upp mitt bibliotek, hur det är samlaren som tillskriver objekten sin mening och sitt
värde samt hur samlingen förlorar sin mening utan sitt subjekt (Benjamin 2005, 87–88).

58

Sofia Simelius

Hellberg en betraktare av sitt eget verk, och hennes nya tolkningar approprierar hennes
egna symboler i verken.171
Att betraktaren närmar sig rummet subjektivt är en del av föreställningen om rummet
som social konstruktion, som varje betraktare interagerar med i växelverkan med sin
kropp. Då människan interagerar med det omgivande rummet, är det ständigt med
utgångspunkt i det egna jaget. Eftersom interiörporträttet är en del av och en produkt av
samhällets rum, samtidigt som det ständigt producerar sitt eget, är grundpremissen att
hen som interagerar med rummet gör det från sin egen plats i världen. Ändå påverkas
betraktaren omedvetet av bland annat de inbyggda föreställningarna av den borgerliga
interiören som någonting bekvämt och en plats för den inneboendes identitetssökande.
Dessa konceptuella strukturer påverkar betraktaren att instinktivt börja leta efter detaljer
i verket som stöder dessa attribut. Att skapa sitt rum är, som Lefebvre beskriver det, en
kreativ process.
Även om Hellbergs interiörporträtt är starkt påverkade av de borgerliga strukturerna,
innehåller verken också konstnärens egen föreställning av rummet, som delvis bryter
mot den borgerliga traditionen och mot föreställningen av det moderna rummet. I
verken figurerar speglar och teckningar på golvet istället för att vara uppsatta på
väggarna. De som är uppsatta är ofta fästa med tejp istället för mera permanenta
lösningar. Känslan av tillfällighet som skapas dels upplöser interiörens tidsliga och
rumsliga bundenhet, dels ifrågasätter den traditionella borgerliga ordningen och
stillheten som förknippas med interiörporträtt.
Snarare än lugna och tidlösa avbildningar av skyddade interiörer som kapslar in dess
inneboende skapar Hellberg dynamiska platser som bryter mot den städade
borgerligheten. I rummet lämnas konkreta mänskliga spår av en imaginär inneboende
som aktivt interagerar med sitt rum. Flera av Hellbergs verk står i skarp kontrast till de
borgerliga förväntningarna av interiören som avskärmad då de innefattar öppningar och
trappor mot andra rum, vilket demonstrerar hur interiören i fråga är en del av en större
helhet. Ännu tydligare blir det i de verk som skildrar tydliga öppningar mot naturen
eller en anlagd gård med simbassäng. En spänning uppstår exempelvis i verket BB där

171

Barthes argumenterar i sin essä ”Från verk till text” (1971) för att en text (i det här fallet målningen)
förekommer skild från dess upphovsperson och att hen även blir en betraktare av det egna konstverket där
dess mening skapas i samspel mellan betraktare och målning (Barthes 1977, 156–163).

59

Sofia Simelius

spegelbilden av rummet inte motsvarar interiören. Störningen punkterar betraktaren
med en motsättning av hens förväntningar, som kräver en aktiv positionering av jaget
och den egna kroppen, på samma sätt som de detaljer som identifierades i kapitel 5.2.
Hellberg använder sig av interiörporträttets konventioner för att överskrida dessa och
utmana både motivets och måleriets gränser. Den ständigt närvarande yttre världen och
den diffusa skillnaden mellan ute och inne utmanar motivets konventionella strukturer
och ifrågasätter interiörens inbyggda verklighetsförankring. Det moderna men samtidigt
tillbakablickande rummet i målningarna, resonerar med den nostalgisering av det
förflutna som Rybczynski ser som synonym med dagens dialog med det omgivande
rummet. Nostalgiseringen kommer till uttryck genom sökande i det förflutna efter
bekvämlighet och välmående.172 Tanken illustreras också av Bachelards syn på rummet
som samlingsplats för betraktarens alla tidigare rum, som aktiveras i samtiden. Mötet
mellan det historiska och samtida skapar ett nytt rum som betraktaren aktivt måste ta
ställning till och söka en tolkning i vid kontakt med det, utan att fullt kunna förlita sig
på den borgerligt befästa uppfattningen av interiören.
Det metamåleri som Hellberg ofta inkluderar i sina verk samt hur hon bygger upp sina
utställningar som installationsliknande helheter gör att hon även frånsäger sig
interiörporträttets tvådimensionella gränser och låter det avbildade rummet ta steget ut i
det materiella. Flera av verken utmanar måleriets fysiska gränser, det vill säga
inramningen av motivet. Genom metamåleri där ett verk består av två dukar som inte
helt passar ihop, skapar Hellberg en brytningspunkt mellan det borgerliga och det
moderna som punkterar betraktaren. Samtidigt aktualiserar hon och tänjer på
interiörporträttets roll som avbildad verklighet, genom att fysiskt rubba illusionen av
rummet som tredimensionellt i bilden. Plattheten som uppstår kan jämföras med den
som uppkom under 1800-talets modernism där konstnärer ville bryta mot traditionen att
tillämpa perspektiv. Stället där det historiska möter samtiden gör att en spänning
uppstår som punkterar betraktaren i rummet genom hens historiska kontext.
En ofta förekommande detalj i Hellbergs interiörporträtt är inmålade verk i verken, även
det ett exempel på metamåleri. Genom detaljerna skapar konstnären en dialog mellan
det tvådimensionella måleriet inuti konstverket och en representation av ett rum i

172

Rybczynski 1987, 214–215.

60

Sofia Simelius

rummet. Då de inmålade verken ofta är exempel på existerande konstverk av Hellberg
träder det avbildade rummet ut i det geometriska och gör skillnaden mellan dem mera
diffus. Betraktaren ställs därmed inför två olika rum att tolka genom sina erfarenheter
och punkteras av detaljer på olika metanivåer. Konstverken i målningarna blir genom
utställningsinstallationerna till konkreta spår av Hellbergs närvaro i interiörporträtten. I
det materiella konstverket synliggör Hellberg sin egen roll som interiörens inneboende
samlare. Det är den materiella och abstrakta representationen av konstnärens rum som
betraktaren ställs inför i utställningarna och vad som blir utgångspunkten för den
subjektiva tolkningen.
I utställningsrummet förekommer dessutom detaljer ur verken, som vaser, ljusstakar,
fruktskålar och tapeter, som fysiska objekt, ofta som skulpturer i glas. Till följd av
materialiseringen av de avbildade detaljerna bryter Hellberg ytterligare mot måleriets
tvådimensionalitet. Hela utställningsrummet blir en del av ett tredimensionellt
interiörporträtt, som utmanar motivets historiska förekomst och gränser. På samma gång
som konstnären rekonstruerar sin värld, som Bachelard och Lefebvre beskriver det,
genom objekt i den avbildade interiören, rekonstruerar hon den världen i
utställningsrummet genom materiella objekt. Hellbergs rum förekommer både som
avbildad plats och som en plats i det geometriska rummet som betraktaren närmar sig
och aktivt producerar med sin fysiska och själsliga kropp som utgångspunkt. Genom att
lyfta fram en detalj som ett separat konstverk i utställningen påverkar Hellberg
uppfattningen om detaljens roll för förståelsen av verkens helhet. Tanken om detaljen
som oväsentlig förkastas och styr istället betraktaren allt mera mot att uppmärksamma
detaljerna i verken.
Installationerna av verken kompletteras ofta med en doft som vagt genomsyrar
utställningsrummet. Elementet kan uppfattas som Hellbergs försök till att aktivt
provocera fram en tolkning hos betraktaren av de materiella och avbildade detaljerna i
målningarna. Människans sinnen är starkt kopplade till minnet där en smak eller lukt
kan framkalla ett visst minne kopplat till den sinnesförnimmelsen. Hellberg beskriver
att hennes estetiska vålnader fungerar som dofter i och med att de frammanar olika
minnen hos varje betraktare som i sin tur leder till subjektiva tolkningar av verken. Ett
av de mest kända exemplen i litteraturhistorien kommer från den franske författaren
Marcel Proust (1871–1922), som i romansviten På spaning efter den tid som flytts första
del Swanns värld (1913) använder sig av smaken av en madeleinekaka doppas i
61

Sofia Simelius

lindblomste för att återkalla ett barndomsminne.173 Förekomsten av en viss doft i
utställningsrummet som omger och penetrerar betraktaren inför och vid mötet med varje
verk gör att hen per automatik gör tolkningar som påverkas av minnet som doften i
fråga har väckt. Minnet kommer att styra vilka detaljer betraktaren punkteras av och hur
det kommer påverka den tolkning som läses ur verket.174 Genom att inkorporera dofter
som uppmanar betraktaren att närma sig konstverken med andra sinnen än enbart synen
tar Hellberg fullständigt avstånd från det traditionella måleriets materialitet och för
istället ut verket i det aktivt producerade rummet.
Då människan är rummets utgångspunkt blir hen även den centrala komponenten i
interiörporträttet utan att själv vara fysiskt närvarande i verket. Interiörens borgerliga
strukturer skapar förutsättningarna för Hellbergs verk att uppfattas som bekväma, intima
och präglade av människans närvaro och identitet, samtidigt som konstnären kan
utmana dem för att skapa en ny föreställning av rummet. I verken skildras varken ett
explicit materiellt eller avbildat rum, utan en representation av Hellbergs samlade
intryck som förmedlar hennes inre värld till den yttre. Interiörporträttets borgerliga
strukturer och hur objekt i rum används av människan för att rekonstruera sin värld gör
interiören till en behållare för Hellbergs identitet och personliga minnen. Personen som
interagerar med rummet i Hellbergs målningar och målningarna i det fysiska rummet
gör det i samtiden, men genom från sin personliga och samhälleliga historia samt sin
fantasi, som Bachelard beskriver som betraktarens tidigare rum. Betraktaren punkteras
av konstnärens inplacerade närvaro i verkets detaljer och tolkar in en egen mening där
den egna kroppen agerar startpunkt, enligt de förutsättningar som interiörens borgerliga
historia och detaljer som plats för projektion av det egna jaget tillåter. Då samma detalj
kan punktera flera betraktare och parallellt innefatta konstnärens tolkning och identitet,
är det detaljerna i verken som sammanfogar de olika föreställningarna om rummet med
människans ständiga närvaro i det.
Varken det avbildade eller geometriska rummet är statiskt utan ändras, precis som
Hellberg identifierar, vid varje kontakt med det. Den ständiga approprieringen av
detaljerna i rummet gör att Lefebvre ser produktionen av rummet som en ständigt

173

Proust 1982, 47–51.
I en analys av Hellbergs verk Orange Room fäster författaren Antti Nylén uppmärksamhet vid hur
målningen i fråga berör känsel- och luktsinnet då den återkallar känslan av en vindkåre och doften av
blommorna och textilierna i verket (Nylén 2018, 25).
174

62

Sofia Simelius

kreativ process där betraktaren samtidigt producerar sig själv. Det är genom människan
som rummet har och får en mening och blir en plats – oavsett om det finns i den fysiska
världen eller inte. Rummet blir den plats där de abstrakta tankarna om människans
existens konkretiseras. Då både rummet och tolkningen av det förändras vid varje möte
med det, i enlighet med vilka detaljer som punkterar betraktaren, skapas en ständigt
föränderlig process som fäster människans fortsatta position som utgångspunkten i
rummets representation och produktion.

6 SAMMANFATTNING OCH AVSLUTNING
Syftet med avhandlingen är att undersöka hur detaljer förenar representationer av rum
med mänsklig närvaro i Karoliina Hellbergs interiörporträtt. Vilka föreställningar av
rummet representeras i interiörporträtten? Hur förmedlar detaljer spår av mänsklig
närvaro? Hur har interiören i måleriet gått från bakgrundsutfyllnad till gestaltning av
människan som person? Hur samsas betraktarens och skaparens tolkning av verket i
rummet? Genom att analysera och jämföra fem av Hellbergs interiörporträtt med
utgångspunkt i teorier kring rummet och detaljen som punctum undersöks hur
människan representeras i de olika rummen. Den teoretiska referensramen utgörs av
Gaston Bachelards (1884–1962) och Henri Lefebvres (1901–1991) fenomenologiska
teorier om rummet i form av texterna The Production of Space (1974) och Rummets
poetik (1958). Referensramen utvidgas av bland annat Roland Barthes (1915–1980)
teori om detaljer som punctum samt av texter om interiörens historia och
interiörporträttet som motiv.
Rum förekommer både som abstrakt koncept och materia där båda skildras i
interiörporträttet. I och med att samhället och konsten går hand i hand kan utvecklingen
av interiören följas i till exempel målningar. Före 1800-talet hade interiören som motiv
sällan en annan funktion än bakgrundsutfyllnad, men dess betydelse kom att ändra
under århundradet i och med borgarklassens framväxt. Hemmet blev en privat sfär som
skulle skydda dess inneboende från den urbana yttre staden. Den borgerliga invånaren
blev en samlare av objekt som omsorgsfullt valdes ut för att artikulera personens
identitet i interiören. Som svar på utvecklingen uppstod genren interiörporträtt som en
komponent av den geometriska interiören. I interiörporträttet fick detaljer samma
funktion som de materiella objekten i rummet: agera yta för projiceringen den
63

Sofia Simelius

inneboendes identitet. Detaljerna blev som förlängningar av samlaren i rummets person
och kom därmed att bli synonyma med hen. Dessa uppfattningar har blivit historiskt
inkapslade i motivet interiörporträtt och lever kvar idag då det mänskliga behovet för
bekvämlighet och identitetssökande kvarstår. Följden är att objekt i målningar som
Hellbergs automatiskt uppfattas som kvarlämnade spår av en mänsklig närvaro som
dessutom artikulerar hens person.
Varken det materiella eller avbildade rummet i interiörporträttet är statiskt, utan skapas
aktivt i samspel med hur var och en interagerar med omvärlden. Bachelard anser att ett
rum bjuder in läsaren av rummet att göra det till sitt eget genom sin fantasi, medan
Lefebvre framställer det som att rummet skapas aktivt i nutiden; samhället producerar
ständigt nya rum. De båda teoretikerna är överens om att rummet skapas vid varje
interaktion med det, med utgångspunkt i personens kropp och erfarenheter. Bachelard
menar att en betraktare aldrig ser ett rum eller ett verk som objektivt eller neutralt, utan
ständigt upplever och tolkar rummet genom från sina egna erfarenheter. Då betraktaren
projicerar sin person på exempelvis objekt i rummet bygger det upp och skapar en
förståelse för hens identitet, delvis möjliggjort av interiörens borgerliga konnotationer.
Lefebvre illustrerar samma tes genom att beskriva rummet som någonting varje
samhälle ständigt producerar som ett resultat av dess historiska kontext och varje
enskild persons tidigare erfarenheter. Hur rummet upplevs kommer att skilja sig åt
beroende på betraktaren och samhällets kontext i och med att betraktaren skapar
rummet genom att skapa sig själv, och mäter därmed rummet med den egna kroppen
som referenspunkt. Objekt i rummet är även viktiga för Lefebvre då det är genom dessa
som betraktaren approprierar rummet och tolkar det med utgångspunkt i sig själv.
Bachelard och Lefebvre är överens om rummet som subjektivt för varje person som
interagerar med det och att de subjektiva tolkningarna kanaliseras i detaljer.
Interiörens borgerliga historia påverkar hur Hellbergs interiörporträtt läses eftersom
genren har det införstått att objekt i rummet förmedlar invånarens, och i det här fallet
också konstnärens, närvaro och identitet. När betraktaren dessutom närmar sig verken
via sina egna upplevelser och tar det avbildade rummet i besittning genom sin kropp
och fantasi, blir objekten även synonyma med betraktarens person och erfarenheter. De
objekt eller andra element som betraktaren lägger märke till då hen observerar verket
blir till detaljer. Detaljerna är avgränsade delar av verkets helhet som skiljer sig åt för
betraktaren vid varje interaktion, till exempel blommor i vaser, skulpturer, textilier eller
64

Sofia Simelius

mönster. Barthes beskriver i sitt punctumbegrepp hur varje person punkteras av olika
detaljer i verk utan att medvetet kunna veta varför och att dessa detaljer läses subjektivt,
vilket förändrar verkets kulturellt förutbestämda mening. Detaljerna i Hellbergs
interiörporträtt artikulerar både konstnärens närvaro samt blir den plats som betraktaren
utgår från i sin subjektiva analys. Samma detaljer kan punktera flera betraktare med
olika mening, vilket gör att flera tolkningar, däribland betraktarens och Hellbergs, kan
samsas i samma objekt och avbildade rum.
Detaljerna är nyckeln till de olika föreställningarna om rummet som förekommer i
Hellbergs interiörporträtt. Genom deras borgerliga konnotationer upprätthåller
detaljerna i interiören uppfattningen om rummet som en intim plats för
identitetssökande och föreställningen av en mänsklig närvaro i de folktomma
interiörerna. Hellberg skapar en egen föreställning av rummet genom att synliggöra
vissa detaljer och beskriva dem som symboler för personer, platser och händelser.
Betraktaren använder sig av de spår som Hellberg lämnat i målningarna för att försöka
urskilja konstnärens intentioner med verket och utläsa dess mening. Även om
betraktaren tror sig läsa målningarna objektivt så upplever och tolkar hen dem genom
från sina egna erfarenheter, eftersom var och en ständigt aktivt producerar sitt rum i
enlighet med sin person och kontext. Det är detaljerna i verken som punkterar
betraktaren vid varje enskilt möte med verket, vilket påverkar föreställningen om
rummet och det egna jaget. I och med att tolkningen av detaljerna är en aktiv process,
kan samma detalj ha olika innebörd vid olika tillfällen och för olika betraktare. Att tolka
detaljerna i verken är som Hellberg beskriver det en narrativ process, där innebörden
ändrar vid varje möte.
Hellbergs medvetenhet om de olika föreställningarna som präglar rummet gör att hon
kan utmana betraktarens förväntningar på interiörporträttet. Konstnären leker med och
bryter mot interiörporträttets två- och tredimensionella gränser med
utställningsinstallationer och inkluderandet av den yttre världen i interiören. På så sätt
skapar Hellberg ett nytt rum som betraktaren aktivt tolkar. Spänningen mellan de olika
föreställningarna punkterar betraktaren och förutsätter en aktiv och subjektiv tolkning
av rummet som plats. Rummet i Hellbergs interiörporträtt produceras aktivt av konstnär,
betraktare och samhälle. Detaljer agerar brytningspunkter för människan att punkteras
av och skapa en ständigt föränderlig representation av rummet och jaget i förhållande
till det.
65

Sofia Simelius

I avhandlingen har endast ett begränsat antal målningar analyserats och ämnet kunde
breddas avsevärt genom att utvidga forskningsområdet till flera verk av Hellberg och
andra konstnärer, vars produktion koncentrerar sig på eller inkluderar interiörporträtt.
Då interiören och hemmet samt dikotomin detalj kontra helhet öppnar upp för ett
genusperspektiv skulle det falla sig naturligt att även analysera materialet från sådana
frågeställningar. Wadstein Macleods utnyttjade genusperspektiv i hennes forskning om
hemmet i svensk konst är ett relevant synsätt som likväl kunde appliceras på Hellbergs
konst. Vad Hellbergs interiörporträtt kan säga om hemmet som kvinnans sfär och plats
för identitetssökande samt hur de kommenterar den manliga borgerligheten som
interiören förknippas med förblir frågor för framtida forskning. Då det i avhandlingen
har utgåtts från ett västerländskt och borgerligt perspektiv finns det utrymme att utvidga
forskningen till att även ta andra kulturer och samhällsklasser i beaktande. Den
teoretiska referensramen bestående av Lefebvres och Bachelards texter kunde likväl
appliceras på andra verk för att undersöka hur det samhälleliga och personliga rummet
representeras i andra motiv.

66

Sofia Simelius

KÄLLFÖRTECKNING
1. Källor
1.1 Otryckta källor
1.1.1 Internetresurser
Nationalencyklopedin: ”Borgerlighet”,
https://www.nese.ezproxy.vasa.abo.fi/uppslagsverk/encyklopedi/l%C3%A5ng/b
orgerlighet. Hämtad 8.5.2021.
Karoliina Hellberg: ”About”, https://www.karoliinahellberg.com/about. Hämtad
3.12.2020.
Svenska akademiens ordlista: ”Detalj”, https://svenska.se/saol/?id=0469584&pz=7.
Hämtad 9.2.2020.
Torretti, Roberto, “Space”, https://www.rep.routledge.com/articles/thematic/space/v-1.
Hämtad 13.3.2020.
2. Bibliografi
2.1 Otryckt material
Hellberg, Karoliina, Haamut, avhandling, Konstuniversitetets Bildkonstakademi, 2015.
Kellert, Stephen R. & Elizabeth F. Calabrese, The Practice of Biophilic Design, 2015.
Lohtaja, Aleksi, Tila, asuminen ja arkkitehtuuri – Henri Lefebvren teoria
tilasta ja tilan tuottamisesta, Pro gradu-avhandling, Jyväskylän yliopisto, 2015.
Wiman, Nina, Hur påverkar spårvägen rumsligheten i staden?, kandidatuppsats,
Sveriges lantbruksuniversitet, 2010.
2.2 Tryckt material
Aronowitz, Stanley, “The Ignored Philosopher and Social Theorist: On the Work of
Henri Lefebvre” i Situations: Project of the Radical Imagination, 2 (1), 2007,
133–155.
Bachelard, Gaston, The Poetics of Space, Penguin Books, New York, 2014 (1958).
Barthes, Roland, Det Ljusa Rummet – Tankar om Fotografiet, Alfabeta, Värnamo,
1986 (1980).
Barthes, Roland, ”From Work to Text” i Image–Music–Text, Hill and Wang, New York,
1977, 155–164.
Bek, Lise, Reality in the Mirror of Art, Aarhus University Press, Gylling, 2003.
Benjamin, Walter, ”Jag packar upp mitt bibliotek – ett föredrag om samlandet” Res
Publica, 65: I samlarnas spår, 2005, 82–88.
Cornell, Peter, Saker: Om tingens synlighet, Gidlunds, Smedjebacken, 1993.
Danius, Sara, Den blå tvålen: Romanen och konsten att göra saker och ting synliga,
Albert Bonniers förlag, Litauen, 2013.
Duffy, Jean, ”The punctum in the paintings of Pierre Bonnard” French Cultural Studies,
4, 1993, 145–165.
Elden, Stuart, ”There is a Politics of Space because Space is Political: Henri Lefebvre
and the Production of Space” i Radical Philosophy Review, 10 (2), 2007,
101–116.
Franzén, Mats, ”Rummets tvära dialektik – Notater till Henri Lefebvre” i Urbanitetens
Omvandlingar – Kultur och identitet i den Postindustriella Staden, red. Thomas
Johansson & Ove Sernhede, Daidalos, 2003, 49–63.
67

Sofia Simelius

Gere, Charlotte, Nineteenth-Century Interiors: An Album of Watercolours, Thames and
Hudson, London, 1992.
Hubbard, Phil & Rob Kitchin (red.) Key Thinkers on Space and Place, andra utgåvan,
Sage, 2005 (2004).
Karhunen, Saara, ”Bilderna är inte vad de ser ut att vara – Ett samtal med Karoliina
Hellberg” i Karoliina Hellberg (red. Maria Didrichsen & Iiris Markkola),
Didrichsen, 2018, 28–37.
Kuusamo, Altti, ”Yksityiskohdan teoria I” i Kuvasta Tilaan: Taidehistoria Tänään
(toim. Kirsi Saarikangas), Vastapaino, 1998, 59–98.
Kuusamo, Altti, ”Yksityiskohdan teoria II” Synteesi, 2, 1999, 28–43.
Nylén, Antti, ”Härliga halvfärdighet” i Karoliina Hellberg (red. Maria Didrichsen &
Iiris Markkola), Didrichsen, 2018, 24–26.
Lefebvre, Henri, The Production of Space, Blackwell publishing, UK, 1991 (1974).
Palin, Tutta, Oireileva Miljöömuotokuva: Yksityiskohdat Sukupuoli- ja Säätyhierarkian
Haastajina, Doktorsavhandling, Åbo Universitet, 2004.
Pallasmaa, Juhani, The Eyes of the Skin: Architecture and the Senses, John Wiley Sons
Inc, 2012.
Praz, Mario, An Illustrated History of Interior Decoration: From Pompeii to Art
Nouveau, Thames and Hudson, London, 1982.
Proust, Marcel, På spaning efter den tid som flytt, Bonniers, Stockholm, 1982 (1913).
Rice, Charles, ”Rethinking Histories of the Interior” The Journal of Architecture, 9,
2004, 275–287.
Rice, Charles, The Emergence of the Interior: Architecture, Modernity, Domesticity,
Routledge, Cornwall, 2007.
Rybczynski, Witold, Home: A Short History of an Idea, Penguin Books, USA, 1987
(1986).
Tjeder, David, The Power of Character: Middle-Class Masculinities, 1800–1900,
Doktorsavhandling, Stockholms Universitet, 2003.
Wadstein Macleod, Katarina, Bakom gardinerna: Hemmet i svensk konst under
nittonhundratalet, Atlas, 2018.

68

Sofia Simelius

BILDFÖRTECKNING
Pärmbild och bild 1: Hellberg, Karoliina, Orange Room, 2018. Olja, bläck och akryl på
duk, 180 x 240 cm. Privat ägo. Foto: Jussi Tiainen.
Bild 2: Karoliina Hellberg, Ingrid / Incu, 2017. Olja, akryl och bläck på duk, 180 x 210
cm. Privat ägo. Foto: Jussi Tiainen.
Bild 3: Karoliina Hellberg, BB, 2016. Akryl på duk, 247 x 200 cm. Privat ägo. Foto:
Jussi Tiainen.
Bild 4: Karoliina Hellberg, Winter Room, 2019. Akryl och olja på duk, 180 x 140 cm.
Privat ägo. Foto: Jussi Tiainen.
Bild 5: Karoliina Hellberg, Stormy, 2019. Akryl och olja på duk, 250 x 200 cm. Privat
ägo. Foto: Jussi Tiainen.

69

Sofia Simelius

BILDER
Bild 1: Verket Orange Room

70

Sofia Simelius

Bild 2: Verket Ingrid / Incu

71

Sofia Simelius

Bild 3: Verket BB

72

Sofia Simelius

Bild 4: Verket Winter Room

73

Sofia Simelius

Bild 5: Verket Stormy

74

