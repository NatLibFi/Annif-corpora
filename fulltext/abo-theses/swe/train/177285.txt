Meri Knuutila

Tillägnande av vårdvetenskaplig teori med betydelse för klinisk praxis

Magisteravhandling
VÅRDVETENSKAP
Författare: Meri Knuutila
Handledare: Docent Linda Nyholm,
HvM Monika Koskinen
Åbo Akademi
Fakulteten för pedagogik och
välfärdsstudier
Hälsovetenskaper
Enheten för vårdvetenskap, 2020

Meri Knuutila

ABSTRAKT
ÅBO AKADEMI

Fakulteten för pedagogik och välfärdsstudier
Enheten för vårdvetenskap

Författare:

Meri Knuutila

Handledare:

Linda Nyholm, Docent
Monika Koskinen, HvM

Magisteravhandling
VÅRDVETENSKAP

Tillägnande av vårdvetenskaplig teori med betydelse för
klinisk praxis

Nyckelord:
Sidantal: 47

Tillägnande, vårdvetenskaplig teori, klinisk praxis
Bilagor: 4

April 2020
Syfte. Att beskriva vad tillägnande av vårdvetenskaplig teori har för betydelse för klinisk praxis.

Bakgrund. Vårdande är en komplex helhet. För att kunna ge god vård behövs både teoretiska och praktiska kunskaper.

Förutsättningen för god vård är att vårdvetenskaplig kunskap tillägnas och medvetet tillämpas i vården så att teoretisk

och praktisk kunskap sammanflätas. Men det finns utmaningar i att få vårdvetenskapen att bli en del av vårdarbetet.

Design. Kvalitativ intervjustudie med öppna frågor.
Metod. I studien har intervjuer gjorts med åtta informanter som studerat vårdvetenskap på magisternivå. Intervjuerna
spelades in och transkriberades till text, varefter materialet analyserades med kvalitativ innehållsanalys.
Resultat. Analysen resulterade i två övergripande teman: ´Tillägnande av vårdvetenskaplig teori ger möjlighet till
personlig utveckling´ och ´Tillägnande av vårdvetenskaplig teori förändrar hållning och handling i klinisk praxis`. I det
första temat behandlas hur människan på ett personligt plan utvecklar och fördjupar sitt tankesätt genom att tillägna sig
vårdvetenskaplig teori. Detta sker genom att ta till sig ny kunskap, utveckla sin teoretiska kunskap, men också utveckla
sin etiska medvetenhet och förståelse av människan, livet och vårdandet som helhet. Genom personlig mognad,
erfarenhet och insikt får människan möjlighet att utveckla helhetsbilden av vårdandet och få förståelse för sambandet
mellan teori och praktik. Det andra temat handlar om hur tillägnande av vårdvetenskaplig teori förändrar handlande,
bemötande och artikulation i klinisk praxis. Men också om hur tillägnande av vårdvetenskaplig teori utvecklar
hållningen och därigenom synliggör utmaningar och ger beredskap att möta utmaningar och etiska frågeställningar på
ett annorlunda sätt.
Slutsats. Den vårdvetenskaplig teorin har betydelse för klinisk praxis i form av utvecklad förståelse och stärkt etisk
medvetenhet. När den vårdvetenskapliga teorin tillägnas syns det i handling och hållning. För att kunna förbättra klinisk
praxis och ge en god vård också i framtiden bör vårdvetenskapen lyftas fram och hållas stark. Studien visar att det är
viktigt med fortsatta satsningar, forskning och projekt som stödjer vårdvetenskaplig teori att bli en del av klinisk praxis.

Meri Knuutila

ABSTRACT
ÅBO AKADEMI UNIVERSITY

Faculty of Education and Welfare Studies
Department of Caring Science

Author:

Meri Knuutila

Supervisor:

Linda Nyholm, Associate professor
Monika Koskinen, Master of Health Sciences (MHSc)

Master’s thesis
CARING SCIENCE

Appropriation of caring science with significance for
clinical praxis

Keywords:
Number of pages: 47

appropriation, caring science, clinical praxis
Appendices: 4

April 2020
Aim. To describe what appropriation of caring science theory has for significance for clinical praxis.

Background. Caring is a complex whole. In order to provide good care, both theoretical and practical knowledge is

needed. The prerequisite for good care is that knowledge of caring science is appropriated and consciously applied in

care so that theoretical and practical knowledge are intertwined. But there are challenges in getting caring science to be

part of caring.

Design. Qualitative interview study with open questions.

Methods. In the study, interviews were conducted with eight informants who studied caring science at the master's

level. The interviews were recorded and transcribed into text, after which the material was analyzed with qualitative

content analysis.

Results. The analysis resulted in two general themes: 'Appropriation of caring science theory provides the opportunity

for personal development' and 'Appropriation of caring science theory changes attitude and action in clinical praxis'.

The first theme deals with how man develops and deepens his way of thinking on a personal level by appropriating

caring science theory. This is done by acquiring new knowledge, developing theoretical knowledge, but also developing

their ethical awareness and understanding of man, life and care as a whole. Through personal maturity, experience and

insight, man is given the opportunity to develop the overall picture of care and gain an understanding of the connection

between theory and practice. The second theme deals with how the appropriation of caring science theory changes

behavior, treating and articulation in clinical praxis. But also, about how the appropriation of caring science theory

develops the attitude and thereby makes visible the challenges and provides preparedness to meet challenges and ethical

issues in a different way.

Conclusion. The caring science theory is of importance for clinical praxis in the form of developed understanding and

strengthened ethical awareness. When the theory of caring science is appropriated, it is evident in action and attitude. In

order to improve clinical praxis and provide good care in the future, caring science should be highlighted and kept

strong. The study shows that it is important with continued efforts, research and projects that support caring science

theory to become part of clinical praxis.

Meri Knuutila

FÖRORD

Mina magisterstudier i vårdvetenskap börjar komma till sitt slut. Studierna har för mig varit en lång

utvecklande process. Jag har fördjupat min kunskap om vårdandet och utvecklats mycket som

person genom den förståelse jag tillägnat mig. Genom den kunskap som den vårdvetenskapliga

teorin har tillfört mig har jag hittat en trygghet och ett lugn att handla både på ett professionellt och

ett personligt plan. Denna studie och mina vårdvetenskapliga studier som helhet har hjälpt mig att

ytterligare förstå mig själv och mina medmänniskor.

Jag vill rikta ett stort tack till alla informanter i studien. Era upplevelser och åsikter har hjälpt mig

att få ord på vårdvetenskapens betydelse för klinisk praxis. Det har varit väldigt inspirerande och

intressant att göra denna studie. Genom era intervjuer har jag fått nytt perspektiv och mycket ny

förståelse för den vårdvetenskapliga teoris betydelse för klinisk praxis. Med denna avhandling

önskar jag också att andra får förståelse för den vårdvetenskapliga teorins betydelse för klinisk

praxis.

Jag vill också tacka mina handledare Linda Nyholm och Monika Koskinen för allt stöd jag fått i

avhandlingsprocessen. Den vägledning jag fått har hjälpt mig att utveckla avhandlingen på ett

positivt sätt och få avhandlingen slutförd. Ett stort tack vill jag också rikta till hela min familj för

det flexibla stöd jag fått under studiernas gång.

Helsingfors, April 2020

Meri Knuutila

Innehållsförteckning
1 Inledning .................................................................................................................... 1
2 Tidigare forskning...................................................................................................... 3
2.1 Teoretiska och praktiska kunskaper för god vård ...................................................................... 3
2.2 Förståelse genom sammanflätning av teoretisk och praktisk kunskap ...................................... 4
2.3 Teorikärnan blir synlig i en vårdande hållning .......................................................................... 5
2.4 Utmaningar i klinisk praxis ........................................................................................................ 6
2.5 Sammanfattning av tidigare forskning ....................................................................................... 7

3 Teoretiska utgångspunkter ......................................................................................... 8
4 Syfte och frågeställning ........................................................................................... 10
5 Beskrivning av forskningsprocessen ....................................................................... 11
5.1 Urval och deltagare .................................................................................................................. 11
5.2 Datainsamling och material ..................................................................................................... 12
5.3 Analys av data .......................................................................................................................... 13

6 Etiska frågeställningar ............................................................................................. 15
7 Resultat .................................................................................................................... 17
7.1 Tillägnande av vårdvetenskaplig teori möjliggör ett fördjupat tankesätt ................................ 18
7.1.1 Fördjupad förståelse för vårdvetenskaplig teori genom bildning och utbildning ............. 19
7.1.2 Vårdvetenskaplig teori ger fördjupad förståelse av människan, livet och vårdandet som
helhet .......................................................................................................................................... 20
7.2 Tillägnande av vårdvetenskaplig teori formar en helhetsbild av vårdandet genom en process
av personlig mognad ...................................................................................................................... 22
7.2.1 Personlig mognad möjliggör fördjupad förståelse av vårdandet som helhet .................... 23
7.2.2 Klinisk erfarenhet av vårdarbetet hjälper att förstå sambandet mellan teori och praktik . 24
7.3 Tillägnande av vårdvetenskaplig teori förändrar handlandet i klinisk praxis .......................... 25
7.3.1 Vårdvetenskaplig teori påverkar bemötandet av människor ............................................. 26
7.3.2 Vårdvetenskaplig teori ger trygghet att handla i klinisk praxis ........................................ 28

Meri Knuutila

7.3.3 Vårdvetenskaplig teori hjälper att sätta ord på vårdvetenskap i klinisk praxis ................. 29
7.4 Tillägnande av vårdvetenskaplig teori förändrar hållningen i klinisk praxis........................... 30
7.4.1 Vårdvetenskaplig teori synliggör etiska frågeställningar i klinisk praxis ......................... 31
7.4.2 Vårdvetenskaplig teori ger beredskap att möta framtida utmaningar i klinisk praxis ...... 32

8. Diskussion ............................................................................................................... 34
8.1 Personlig utveckling till följd av tillägnande av vårdvetenskaplig teori .................................. 34
8.2 Förändrad hållning och handling till följd av tillägnande av vårdvetenskaplig teori .............. 38

9. Kritisk granskning................................................................................................... 43
10. Slutsats .................................................................................................................. 47
Litteratur
Förteckning över bilagor
Bilaga 1

Informationsbrev

Bilaga 2

Samtyckesformulär

Bilaga 3

Intervjuguide

Bilaga 4

Utdrag ur innehållsanalys med meningsenhet, kondenserad meningsenhet,
kod, underkategori och huvudkategori

1

Meri Knuutila

1 Inledning
För att kunna erbjuda patienter en god vård behöver vårdpersonalen kunskaper av olika slag. Ett
kunskapsområde som har stor betydelse för vårdarbetet är vårdvetenskap. Enligt Eriksson (2018) är
vårdvetenskap vetenskapen om det vårdande, vad som är gott för patienten och hur det uppnås.
Den kliniska vårdvetenskapens syfte är att ge kunskap om vårdandets kärna, dvs det goda, sanna
och sköna i vårdandet (Eriksson, 2017), samt att forma ideal för vårdande och föra ideal och
verkligheten mot varandra (Eriksson & Lindström, 2003).
För att vårdarbetet skall kunna närma sig vårdandets ideal och upplevas som god vård av patienten
behöver vårdaren ha en helhetsbild av vårdandet. Vårdvetenskaplig teori hjälper att vidga synen på
vårdandet, få perspektiv, kunna handla i olika vårdsituationer och förstå att vårdande är så mycket
mera än bara kliniska färdigheter (Eriksson & Lindström, 2003). För att kunna ge en god vård är det
viktigt att förstå vårdandets mångfald och att klinisk kompetens är en helhet av teori och praktik.
Teori och praktik behöver således bindas samman för att vården skall närma sig idealt vårdande.
Enligt Ekeberg (2001) är förutsättningen för att åstadkomma god vård att vårdvetenskaplig kunskap
tillägnas och medvetet tillämpas i vården. Att vårdaren tillägnar sig den vårdvetenskapliga teorin
innebär att den vårdvetenskapliga teorin blir en del av vårdarens värdegrund och således en referens
i förståelse- och tolkningsprocesser i vårdsammanhang (Högström & Tolonen 2004). Genom
tillägnande av vårdvetenskaplig teori kan vårdandets kärna speglas i vårdarbetet, i vårdarens
hållning och i mötet med patienten och vården kan bli bättre när vårdvetenskaplig teori tar sig
uttryck i det kliniska vårdarbetet. När vårdarbetet bär vårdandets ethos närmar vårdandet sig det
ideala vårdandet och det är i den vårdande relationen som människans värdighet blir bekräftad, liv
och hälsa bevaras, lidandet lindras och vårdaren hjälper patienten att vara människa (Eriksson &
Lindström, 2000; 2003). Då kan patienten uppleva en god vård.
Tillägnande av vårdvetenskaplig teori och helhetssynen på vårdandet är något som vårdarna lär sig
småningom. Som novis inom vården kan man inte förväntas ha en likadan helhetsbild av vårdandet
som en erfaren kollega har. För att den vårdvetenskapliga kärnan skall kunna speglas i vårdarbetet
behöver vårdaren personligen ha den beredskap som krävs för att kunna tillägna sig
vårdvetenskaplig teori. Samtidigt som också yttre omständigheter i vårdverkligheten ställer krav
och utmaningar på vårdarbetet i form av produktivitet och effektivitet, vilket i sin tur gör att det kan
vara svårt att hålla fast vid vårdvetenskapens kärnvärden (Lindberg, Persson & Bondas, 2012).

2

Meri Knuutila

Detta gör att det inte alltid är så lätt att få vårdvetenskapen att bli en del av vårdarbetet (Lindberg et
al., 2012).
Eftersom vårdvetenskaplig teori enligt ovanstående är en viktig del av vårdarbetet, men samtidigt
utmanande att integrera i vårdarbetet så är det viktigt att lyfta fram den vårdvetenskapliga teorins
betydelse för klinisk praxis. För att få en djupare förståelse om den vårdvetenskapliga teorins
betydelse för klinisk praxis fokuseras det i denna studie på vilken betydelse vårdvetenskaplig teori
har för dem som studerat vårdvetenskap på magisternivå och hur den vårdvetenskapliga teorin
enligt dem kommer till uttryck i klinisk praxis. I denna studie står klinisk praxis för vårdarbete med
grunden i det vårdande (Eriksson, 2017) och klinisk praxis är en helhet av teori och praktik som
formar en vårdande kultur (Gadamer, 1997). I denna studie innefattar klinisk praxis olika
vårdrelaterade kontexter med en vårdande kultur, där man kan arbeta efter studier i vårdvetenskap
på magisternivå, dvs. yrken som vårdare, vårdledare, vårdexpert och vårdlärare. Genom att få
kunskap om hur de som studerat vårdvetenskap på magisternivå upplever betydelsen av tillägnandet
av vårdvetenskaplig teori för klinisk praxis kan man bättre lyfta fram, motivera och poängtera
vårdvetenskapens betydelse för klinisk praxis och vad tillägnande av vårdvetenskaplig teori ger
klinisk praxis. På så vis kan studier i vårdvetenskap motiveras också i framtiden. För att få veta mer
om vad en genomgången magisterutbildning i vårdvetenskap har betytt för att tillägna sig
vårdvetenskaplig teori kommer sådana som studerat vårdvetenskap på magisternivå att intervjuas.
De individuella intervjuerna kommer att analyseras med en kvalitativ innehållsanalys för att få en
djupare förståelse för de intervjuades upplevelse av den vårdvetenskapliga teorins betydelse för
klinisk praxis.

3

Meri Knuutila

2 Tidigare forskning
För att få en överblick av den tidigare forskningen kring den vårdvetenskapliga teorins betydelse för
klinisk praxis har en databassökning på vetenskapliga artiklar gjorts. Databassökningar har gjorts
parallellt med avhandlingen under hösten 2019 och våren 2020. Vetenskapliga artiklar har sökts via
biblioteket Tritonias sökportal FINNA och databaserna CIHNAL, MEDLINE och EBSCO. I
databaserna har sökorden caring science, caring, caring theory, nursing theory, learning,
understanding, och nursing practice använts i olika kombinationer. Några relevanta och bra artiklar
hittades med dessa sökord och via dessa artiklars litteraturhänvisning kunde ytterligare aktuella
artiklar hittas. Denna så kallade snöbollseffekt gjorde att artiklar som inte hade exakt samma sökord
men ändå behandlade det önskade temaområdet kunde identifieras. Nya sökord som sattes till
utgående från artiklarna var becoming, ethics, appropriation och clinical competence.
Artikelsökningen var begränsad att innefatta artiklar mellan åren 2010–2020. Men eftersom det
genom de valda artiklarnas litteraturhänvisning togs med några artiklar utöver denna sökning så var
några artiklar lite äldre.
I databassökningen valdes artiklar på basen av abstraktet och en snabb översikt av artikeln. Om
artikeln på basen av detta verkade relevant valdes artikeln med och lästes utförligare. När artikeln
lästs noggrant avgjordes dess slutliga relevans för studien och en del artiklar förkastades i detta
skede. I det slutliga urvalet artiklar fanns både nationella och internationella artiklar. Alla artiklar
var engelskspråkiga. Nedan presenteras en sammanfattning av tidigare forskning inom området.

2.1 Teoretiska och praktiska kunskaper för god vård
Eftersom vårdande är en komplex helhet behövs det både klinisk kunskap och vårdvetenskaplig
kunskap för att kunna förstå vårdandet som helhet och kunna ge god vård (Levy-Malmberg & Hilli,
2014; jfr. Lejonqvist, Eriksson & Meretoja, 2012). Det behövs väl utbildad vårdpersonal för att i
varje enskild situation kunna se patientens behov (Lindberg et al., 2012). Vårdvetenskap ger
kunskap om konsten att vårda (Eriksson, 2018) och om vad som anses som ideal och god vård för
patienten som hel person och hur man skall kunna ge denna vård (Arman & Rehnsfeldt, 2007).
Yancey (2015) skriver att om vårdarna inte har en teorigrund i vårdvetenskapen så förlorar vårdarna
förståelse för unikt vårdande (jfr: Jasovsky, Morrow, Clementi & Hindle, 2010). Därför behöver

4

Meri Knuutila

vårdarna en teoribas i vårdvetenskap för att ha en stadig grund att bygga vårdandet på (Yancey,
2015, Jasovsky et al., 2010).
Både teori och praktik är viktiga delar av vårdandet. Men ofta ser man att det i vårdutbildningen
fokuseras mera på görandet dvs. praktiska, yttre färdigheter än på inre kunskaper så som etisk
utveckling (Sandvik, Eriksson & Hilli, 2015; jfr Eskilsson, Hörberg, Ekeberg & Carlsson, 2014;
Dyess, Boykin & Bulfin, 2013). Speciellt för nya vårdare blir vårdens fokus ofta på praktiska
färdigheter och kunskaper, medan utveckling av den inre kunskapen får mindre uppmärksamhet
(Sandvik et al., 2015). Inre kunskaper handlar om på vilket sätt man vårdar, hur människan bemöts
och upplevs och speglar således vårdarens människosyn. Därför är det i vården förutom praktiska
och tekniska färdigheter viktigt med etiska, morala och känslomässiga aspekter som lyfter fram de
inre kunskaperna (Levy-Malmberg & Hilli, 2014; Lejonqvist et al., 2012; Sandvik et al., 2015; jfr.
Lindberg et al., 2012; Hörberg, Galvin, Ekeberg & Ozolins, 2019; Yancey, 2015). Vårdvetenskapen
är till hjälp i utvecklingen av den inre kunskapen och ger ökad förståelse för människan. Men det är
viktigt att förstå att både inre och yttre färdigheter är viktiga för helhetsförståelse av vårdandet.
Denna helhetsförståelse av vårdande kallar Levy-Malmberg och Hilli (2014) för klinisk kompetens.
Klinisk kompetens är enligt dem ett resultat av att ha tekniska färdigheter att vårda, samt emotionell
beredskap och mognad. Lejonqvist et al. (2012) skriver på samma vis att god vård förutsätter
ontologisk klinisk kompetens där teori, praktik och erfarenhet är sammanknutet och ett resultat av
hög moral, kunskap, praktiska färdigheter, en personlig mognad och mod att möta och vårda unika
patienter i varierande kontexter. Av ovanstående kan man förstå att vårdande är en komplex helhet.
Vårdande är inte bara ett görande utan en god vård kräver en kapacitet att vara vårdande och
därmed ha förståelse för patientens livsvärld och behov (Hörberg et al., 2019). Genom erfarenhet av
vårdande i konkreta patientsituationer kan vårdaren lära sig mycket som teoretisk kunskap inte kan
lära. Erfarenhet av att vårda ger förståelse för vårdandet som helhet och i mötet och samspelet med
patienten lär vårdaren sig både en vårdande attityd och praktiska färdigheter (Eskilsson et al., 2014).

2.2 Förståelse genom sammanflätning av teoretisk och praktisk
kunskap
Sandvik et al. (2015) anser att man genom erfarenhet växer till att bli en sjukskötare, vilket i sin tur
kräver tid och är en process som formas genom hela livet. Förståelse kräver att människan på ett

5

Meri Knuutila

djupare plan har reflekterat kring och processerat kunskap och kan sammanfläta teoretisk och
praktisk kunskap (Levy-Malmberg & Hilli, 2014; Lejonqvist et al., 2012; Sandvik et al., 2015;
Hörberg et al., 2019; jfr. Eskilsson et al., 2014), men också knyta tidigare kunskap samman med ny
kunskap så att det uppstår en utvecklad djupare kunskap (Levy-Malmberg & Hilli, 2014; Sandvik et
al., 2015). För att kunna förstå upplevelser och få ny insikt förutsätter det att teori och praktik knyts
samman med den egna livsvärlden, dvs. den egna tidigare förståelsen, men i en vårdsituation
behöver dessutom patientens livsvärld involveras (Eskilsson et al., 2014; jfr Hörberg et al., 2019).
För att kunna utveckla sin förståelse förutsätts att perspektivet vidgas och den tidigare kunskapen
utmanas (Eskilsson et al., 2014).
I denna process till vårdare påverkas och utvecklas vårdaren både på ett personligt och ett
professionellt plan när ny kunskap tillägnas och den egna tidigare förståelsen utvecklas (Hoover,
2002; Sandvik et al., 2015). Hoover (2002) skriver att teoretisk kunskap om vårdandet (human
caring) vidgar den personliga förståelsen i form av tydliggörande av värderingar, att hitta mening i
livet och påverka medvetenheten om sig själv och andra, men också på ett professionellt plan
genom att ge djupare förståelse och insikt i betydelsen av vårdteori, få helhetssyn på vårdandet och
patienten, samt att kunna utveckla sitt praktiska vårdarbete. Sandvik et al. (2015) skriver att denna
rörelse, process, mot djupare förståelse också påverkar på ett etiskt plan och fördjupar den etiska
medvetenheten. Denna process med tillägnande av vårdvetenskaplig teori påverkar hela
livsförståelsen och på så vis påverkas det etiska handlandet. Enligt Arman och Rehnsfeldt (2007) är
det etiska handlandet en del av vårdarens livsförståelse och en naturlig vilja att hjälpa och göra det
goda.

2.3 Teorikärnan blir synlig i en vårdande hållning
Efter att människan genomgått en personlig utveckling och mognad och har nått förståelse, kan
kunskap tillämpas flexibelt i olika situationer. Eller som Lejonqvist et al. (2012) uttrycker det så
kan människan mera flexibelt i tankar, ord och handling levandegöra vårdandets kärna i praktiken
utan att bli förvillad av kontexten. Vårdteorierna hjälper vårdarna att sätta ord på vad vårdandet
egentligen är (Dyess et al., 2013) och vårdteorierna är den bas som vårdandet byggs på (Yancey,
2015). Genom erfarenhet hittar vårdaren sedan sitt eget sätt att vårda, sin personliga stil och sitt sätt
att uttrycka vårdandets konst (Eskilsson et al., 2014). Yancey (2015) skriver att utvecklingen som
vårdare är en resa där man kan upptäcka nya möjligheter i konsten att vårda. Vård kan utföras på

6

Meri Knuutila

olika sätt, beroende på kontext, men grunden och målet är alltid det samma dvs. att ge bästa möjliga
vård (Lejonqvist et al., 2012) där vårdens yttersta syfte är att lindra lidande (Eriksson & Lindström,
2000). En god vård fås när det praktiska vårdandet, dvs. utförandet av vården, sammanförs med
vårdandets värden (Levy-Malmberg & Hilli, 2014; Dyess et al., 2013) och detta sker bäst i en
gynnsam miljö som bär tecken av ett vårdande ethos (Sandvik et al., 2015).
För att vården skall vara vårdande är det viktigt att patienten tas i beaktande och bli hörd. Hörberg
et al. (2019) skriver att patienten skall bemötas utgående från sin livsvärld, som en människa och
inte bli objektifierad och endast mottagare av vårdhandlingar (Jfr. Yancey, 2015; Arman &
Rehnsfeldt, 2007). En god vård är inte endast att göra rätt vårdåtgärder utan vårdaren behöver också
förstå patienten som individ i den unika situationen (Arman & Rehnsfeldt, 2007; Hörberg et al.,
2019). Det är viktigt att kunna bemöta patienten på ett individuellt plan för att lidandet skall kunna
lindras (Dyess et al., 2013; Hörberg et al., 2019; Jasovsky et al., 2010; Lindberg et al., 2012;
Yancey, 2015). Vårdvetenskaplig teori kan användas som redskap för att få djupare förståelse för
patientens situation och hur patientens hälsa och välmående kan stödas (Hörberg et al., 2019). Ideal
vård är enligt Arman och Rehnsfeldt (2007) att se patienten som hel person, att individualisera
vården utöver rutiner och kunna möta patientens behov och önskan. Patienten är expert på vad hen
behöver och därför är det viktigt att patienten få vara delaktig i vården och bli hörd (Dyess et al.,
2013). När patienten blir sedd som människa, blir visad respekt, förståelse och medlidande så får
patienten en känsla av samhörighet vilket minskar lidandet (Arman & Rehnsfeldt, 2007).

2.4 Utmaningar i klinisk praxis
Men även om man numera vet att vårdande är en komplex helhet av teori och praktik så är det
enligt Lindberg et al. (2012) inte alltid så lätt att få vårdvetenskapen att bli en del av vårdarbetet.
Teoretisk kunskap om ideellt vårdande ger vårdarna ökad medvetenhet om vad vårdandet borde
vara, men i praktiken har vårdarna inte tid att vara så bra mot patienten som de önskar (Hoover,
2002). Det dagliga vårdarbetet genomsyras av effektivitet och produktivitet som gör att det kan vara
svårt att hålla fast vid vårdvetenskapens kärnvärden (Lindberg et al., 2012). Forskning och
utveckling i vårdvetenskaplig anda är enligt Lindberg et al. (2012) svårt att integrera i det kliniska
sjukhusarbetet. Det finns ett behov av att utveckla vården i en vårdvetenskaplig riktning, men
sjukhusets organisationskultur är väldigt styrd och ständig press och tidsbrist är också en utmaning i
utvecklandet av vårdkulturen i en vårdvetenskaplig riktning (Lindberg et al., 2012; jfr. Dyess et al.,
2013).

7

Meri Knuutila

Likaså utvecklas samhället och teknologin snabbt och vården står ständigt inför många nya
utmaningar på grund av ökad komplexitet inom vården. Yancey (2015) lyfter fram utmaningar
inom vården i form av avancerad teknologi, tillgång till information, ökad kunskap, mångfald bland
personer och perspektiv och nya vårdformer. Utmaningarna i den kliniska vardagen är många och
det är svårt att hitta tid för vårdande enligt vårdvetenskapliga kärnvärden eftersom idealen och
verkligheten är så olika. Vårdverkligheten ställer krav på att vården skall ske inom den ram som
ekonomin och den ständiga tidsbristen sätter, vilket i sin tur står i konflikt med vårdandets ideal.
(Lindberg et al., 2012). Men det är viktigt att hitta ett sätt att uttrycka vårdandets konst bland alla
dessa förändringar och nya utmaningar, utan att det sker på bekostnad av den vårdvetenskapliga
kärnan (Yancey, 2015).

2.5 Sammanfattning av tidigare forskning
I tidigare forskning lyfts det fram att både teoretiska och praktiska kunskaper är viktiga för god
vård. Genom att sammanfläta dessa teoretiska och praktiska kunskaper kan förståelsen för
vårdandet som helhet utvecklas och vården bli bättre. Men för att den vårdvetenskapliga teorin skall
bli levande i praktiken förutsätter det att teorin tillägnas vårdaren vilket gör att teorikärnan kan bli
synlig i vårdandet. Den tidigare forskningen lyfter fram att det finns många utmaningar i
integreringen av vårdvetenskaplig teori i praktiken. Men den tidigare forskningen påvisar också att
den vårdvetenskapliga teorin har betydelse för klinisk praxis.
Enligt den tidigare forskningen förutsätter god vård att vårdandets kärna blir synlig i praktiken, dvs.
den vårdvetenskapliga teorin blir en del av klinisk praxis. Det finns en del forskning om hur
vårdvetenskaplig teori sammanflätas med det kliniska arbetet. Men det finns inte direkt forskningar
var de som tillägnat sig vårdvetenskaplig teori berättar om sin upplevelse av den vårdvetenskapliga
teorins betydelse för klinisk praxis. För att få en bättre förståelse för hur vårdvetenskaplig teori kan
bli en del av klinisk praxis kommer denna studie att fokusera på vad tillägnande av
vårdvetenskaplig teori har för betydelse för klinisk praxis.

8

Meri Knuutila

3 Teoretiska utgångspunkter
För att bättre förstå vad tillägnande av vårdvetenskaplig teori har för betydelse för klinisk praxis
behövs förståelse för vad det innebär att vårdvetenskaplig teori har tillägnats människan. Nedan
kommer begreppen caritas, tillägnande och praxis att förklaras så att studiens syfte bättre
klargörs.
I denna studie kommer den caritativa vårdvetenskapen (Eriksson, 2018) att ligga som grund.
Eriksson (2018) beskriver caritastanken som kärleks- och barmhärtighetstanken som utgör grunden
i alla mellanmänskliga relationer och är kärnan i allt vårdarbete. Caritas är det etiska
förhållningssättet som ligger som grund för våra handlingar. I enlighet med caritastanken så är
vårdandet en konkretisering av människans naturliga förmåga att förmedla kärlek till sin nästa
(Eriksson, 2018) och om man kan förmedla kärlek till sina medmänniskor så har man enligt
Eriksson (2018) generositet som livets grundhållning och däri viljan att göra det goda.
Utgångspunkten är att man vill ge en god vård och i en anda av kärlek och med en caritativ hållning
kan vården bli god. När vårdvetenskapen ligger som grund för vårdandet blir människans värdighet
bekräftad, bevaras och skyddas liv och hälsa, lindras lidandet i kärlek och vårdaren hjälper
patienten att vara människa (Eriksson & Lindström, 2000; 2003; jfr Högström & Tolonen 2004).
Enligt detta kan man förstå att vårdandet i högsta grad är en kärleksgärning där man vill sina
medmänniskor väl (Eriksson, 2018).
Tillägnande av kunskap innebär att man genom tolkning och förståelse tar till sig ny kunskap som
blir en del av den egna tidigare förståelsen (Eriksson & Lindström, 2003; Sandvik et al., 2015).
Tillägnande är resultat av bildningsarbete och påverkas av både vårdteorier och vårdverkligheten
(Högström & Tolonen 2004; jfr. Ekeberg, 2001). Bildning behövs för att tillägnande skall ske och
det är genom tillägnandet som människan utvecklar och fördjupar sin förståelse i en inre process
(Nåden, 2003; Eriksson & Lindström, 2003). För att åstadkomma god vård i enlighet med den
caritativa etiken behöver de som arbetar med vårdrelaterade yrken ta till sig och tillägna sig den
vårdvetenskapliga teorin och djupare förstå vårdens bärande idé och sedan medvetet tillämpa denna
vårdvetenskapliga kunskap i sin profession (jfr. Ekeberg, 2001). Likaså skriver Eriksson och
Lindström (2000) att tillägnandet innebär att teorikärnan och teoretisk kunskap om vårdandets
mening ges betydelse i en konkret situation. Det primära är således att få djup förståelse för den
vårdvetenskapliga texten och därigenom kunna göra det vårdvetenskapliga budskapet synligt i
handling (Eriksson & Lindström, 2003; Matilainen, 2004). Matilainen (2004) lyfter fram att det är

9

Meri Knuutila

först när teorin synliggörs i tänkandet och den etiska inre hållningen, för att sedan bli del av
handlandet som man kan tala om fullbordat tillägnande.
När tillägnandet synliggörs konkret och de vårdande fundamenten blir verksamma och levande så
närmar vårdandet sig det ideala vårdandet (Eriksson och Lindström, 2003) och vårdvetenskapens
ethos och ontologi blir synligt (Eriksson & Lindström, 2007). När vårdarna tillägnar sig
vårdvetenskaplig kunskap och ett vårdvetenskapligt ethos, skapas en vårdvetenskaplig identitet som
i sin tur möjliggör att vi får goda utövare av vårdandets konst (Eriksson & Lindström, 2003).
Vårdandets konst med vårdvetenskapliga element är det som behövs för att vården skall upplevas
vårdande (Nåden 2003) och här skall det teoretiska, det personliga, konstnärliga och det
teknologiska mötas (Högström & Tolonen 2004). Ekeberg (2001) uttrycker detta som att man låter
det ske en sammansmältning mellan vårdteori, aktuell vårdkontext och den lärandes erfarenhet.
Vårdandets konst och tillägnandet av vårdvetenskapen syns i alla vårdrelaterade yrken. Men
oberoende av kontext skall den bärande kraften och kärnan i vården vara caritas (Eriksson &
Lindström, 2003) för det är caritas som gör vården vårdande. Men detta förutsätter att man
medvetet går in i tillägnandet av vårdvetenskaplig kunskap med en caritativ hållning (Eriksson &
Lindström, 2003).
Vårdandet, vårdverksamheten och det praktiska vårdhandlandet i den kliniska kontexten förklaras
ofta med begreppet praxis. Historiskt sett har praxisbegreppet varit förenat med teoribegreppet där
praxis och teori inte varit åtskilda, men idag ses praxis ganska långt som synonymt med praktik
(Eriksson, 2017). Teori och praktik kompletterar dock varandra för som Högström och Tolonen
(2004) påpekar så blir vård utan teorigrund en handling i mörker som varken är praktik eller praxis.
Likaså skriver Gadamer (1997) att praxis innefattar både tillämpning och inre tillägnande, vilket
innebär att praxis är en helhet av teori och praktik som formar en vårdande kultur med
gemensamma grundvärden. Praxis är mera än bara procedurer och tekniker, praxis handlar om
konstutövning som skildrar vårdarbetet med grunden i det vårdande (Eriksson, 2017). Högström
och Tolonen (2004) samt Ekeberg (2001) skriver att riktlinjerna för praxis är systematiskt och
teoretiskt vårdtänkande men också insikt i vårdkulturen och vårdtraditionen. Praxis innefattar att
vårdaren i sitt arbete har kunskap att handla men också har förmågan att reflektera över sin handling
och på så vis ge den bästa möjliga vården (Sjögren, 2017). Praxis kan enligt ovanstående
sammanfattas som tillägnande av den komplexa vården med sina olika element.

10

Meri Knuutila

4 Syfte och frågeställning
Studiens syfte är att beskriva vad tillägnande av vårdvetenskaplig teori har för betydelse för klinisk
praxis. Den konkreta frågeställningen i denna studie är: vad har det för betydelse för klinisk praxis
att man har tillägnat sig den vårdvetenskapliga teorin?

11

Meri Knuutila

5 Beskrivning av forskningsprocessen
För att kunna besvara forskningsfrågan och studiens syfte på önskat sätt valdes en kvalitativ design
till denna studie (jfr. Henricson & Billhult 2017; Tidström & Nyberg, 2012). Enligt Henricson och
Billhult (2017) är den kvalitativa forskningsintervjun ett bra sätt att nå djupare förståelse om det
intervjuade temat och därför gjordes individuella intervjuer i denna studie. När materialet hade
samlats analyserades materialet med en kvalitativ innehållsanalys enligt Lundman och Graneheim
(2008). I studien användes ett induktivt förhållningssätt och således var analysen av materialet
förutsättningslöst (Lundman & Graneheim, 2008) och informanternas erfarenheter var i fokus
(Henricson & Billhult 2017). Nedan förklaras forskningsprocessen stegvis.

5.1 Urval och deltagare
I en kvalitativ studie som denna behöver inte urvalet av informanter vara slumpmässigt, utan i
denna studie var det viktigt med informanter som kunde besvara forskningsfrågan på ett
meningsfullt sätt (Henricson & Billhult, 2017). Urval av informanterna gjordes därför enligt ett
bekvämlighetssampel (Danielson, 2017b) där man kände till informantens kliniska kontext och
studiebakgrund. För att på ett trovärdigt sätt kunna besvara forskningsfrågan var det viktigt att hitta
informanter som studerat vårdvetenskap på magisternivå eller var helt i slutskedet av sina
magisterstudier och som nu arbetade i olika kliniska kontexter som vårdledare, vårdlärare,
sjukskötare och vårdexperter. Syftet med studien var inte att hitta generaliserbart data och därför
ansågs detta bekvämlighetsurval som lämpligt för att få förståelse för studiens syfte. Ett
inklusionskriterium var att deltagarna skulle ha tidigare erfarenhet av kliniskt vårdarbete, eftersom
detta antogs berika deras syn på forskningsfrågan. Till intervjuerna valdes svenskspråkiga
informanter för att undvika översättning av material och på så vis minimera feltolkning av
materialet. Därför föll det sig naturligt att de som intervjuades hade studerat vårdvetenskap på
svenska på Åbo Akademi i Vasa. Åbo Akademi i Vasa är det enda universitet i Finland där man kan
studera vårdvetenskap på magisternivå på svenska. De som studerat vårdvetenskap på Åbo
Akademi har dessutom den caritativa vårdvetenskapen som grund, vilket var lämpligt med tanke på
denna studie som har sin grund i den caritativa vårdvetenskapen. Alla informanterna bodde i
Finland. Men för att inte begränsa intervjuerna till ett område i Finland gavs informanterna
möjlighet att delta i intervjuerna via zoom videosamtal. Informanterna valdes utöver ovan nämnda
inklusionskriterier oberoende av kön, ålder och kultur.

12

Meri Knuutila

När alternativa informanter kartlagts kontaktades de per e-post eller med meddelande och
tillfrågades om intresse att delta i studien. De fick ett skriftligt informationsbrev gällande studien
där det framkom vem som uträttar studien, studiens syfte, vem intervjustudien berör, tidsramen för
intervjun och hur materialet används samt informanternas självbestämmanderätt, frihet och
anonymitet (Olsson & Sörensen,2011; Kjellström 2017; jfr. Forskningsetiska delegationen, 2012).
Alla som kontaktades var inte tillgängliga under studiens gång eller besvarade inte alls förfrågan att
delta i studien. Därför blev de åtta informanter som hade möjlighet att delta inom studiens tidsram
de slutliga informanterna för studien. Som ovan beskrevs gjordes urvalet av studiens informanter
enligt lämplighet och de åtta män och kvinnor som intervjuades var frivilliga och sakkunniga i
forskningsfrågan och uppfyllde inklusionskriterierna.

5.2 Datainsamling och material
För att på bästa möjliga vis kunna besvara studiens syfte och beskriva vad tillägnande av
vårdvetenskaplig teori har för betydelse för klinisk praxis valdes en kvalitativ ansats till denna
studie. Detta ansågs som en lämplig metod eftersom man enligt Tidström och Nyberg (2012) kan få
bättre förståelse för upplevelser, avsikter och uppfattningar genom en kvalitativ studie. Material
samlades in genom individuella intervjuer för att informanten skulle uppleva en trygghet att
anonymt kunna lyfta fram sina åsikter. De åtta intervjuerna som hölls tog från 15–45 minuter, men
största delen av intervjuerna var cirka 30 minuter. För att i alla intervjuerna behandla samma frågor
och hålla samma fokus gjordes en intervjuguide med några öppna intervjufrågor och alternativa
följdfrågor (Danielson, 2017a). Målet var att hålla intervjun flexibel så att informanten fritt fick
berätta om sina upplevelser. Vid intervjutillfället uppmuntrades informanten att berätta mera,
utveckla sina tankar och förklara noggrannare för att få en djupare förståelse för informantens
upplevelser utan att intervjuarens åsikter påverkade informanten. Intervjuaren strävade till ett
neutralt förhållningssätt utan att styra informantens åsikter.
För att få innehållsrika och djupa intervjuer strävades det efter en lugn, ostörd intervjumiljö som
kändes bekväm för informanten. Därför gavs informanten möjlighet att själv välja tidpunkt och
intervjuplats eller komma till en given lugn intervjuplats. Fokus var på att göra intervjutillfället så
behagligt och naturligt som möjligt för den som intervjuades. För att minimera avbrott och
störningar p.g.a. antecknande spelades intervjuerna in (Tidström & Nyberg, 2012). På så vis kunde
intervjuaren fokusera på informanten och intervjun bättre. När materialet hade samlats i form av

13

Meri Knuutila

intervjuer så skrevs intervjuerna till text, det vill säga intervjuerna transkriberas ordagrant
(Danielson, 2017b).
Innan intervjun diskuterades etiska aspekter och god vetenskaplig praxis med informanten
(forskningsetiska delegationens, 2012) och informanter fick än en gång information om studien,
intervjun, inspelning av intervjun, hur intervjumaterialet används samt om sina egna rättigheter.
Informanten informerades om att materialet kommer att transkriberas, kodas och lagras utom
räckhåll för obehöriga och att informantens anonymitet i studiens alla skeden bevaras. Därefter
undertecknade informanten studiens samtyckesformulär (Olsson & Sörensen, 2011) och gav på så
vis samtycke till användandet av intervjumaterialet i studien.

5.3 Analys av data
Dataanalysen av de transkriberade intervjuerna gjordes med Lundman och Graneheims (2008)
kvalitativa innehållsanalys. Denna analysmetod är tydlig och systematisk och som Danielson
(2017b) skriver så är det viktigt att stegen i innehållsanalysen redovisas tydligt om analysen skall
vara tillförlitlig. I denna studie användes en induktiv ansats i analysen. Detta betyder att analysen av
texten var förutsättningslös och fokus i analysen var på att beskriva variationer genom att hitta
likheter och skillnader i intervjuerna och därefter kunna gruppera materialet och komma till ett
resultat på en högre abstraktionsnivå (Lundman & Graneheim, 2008; Tidström & Nyberg, 2012).
Innan materialet kunde börja benas ut lästes det transkriberade materialet noggrant flera gånger. Det
transkriberade åtta intervjuerna bestod av ett material på 85 sidor. När detta material kändes bekant
började materialet benas ut och de för studien aktuella meningsenheterna identifierades. Vid
analyseringen av materialet lyftes studiens syfte tydligt fram för att kunna bortse från irrelevanta
saker och få med allt som var viktigt med tanke på studien. De meningsenheter som svarade på
studiens syfte plockades ut och sattes in i en tabell (Lundman & Graneheim, 2008). I denna tabell,
analysschemat (Danielson, 2017b), bearbetades meningsenheterna vidare i kolumner bestående av
kondenserade meningsenheter, koder, underkategorier och kategorier (Lundman & Graneheim,
2008). De olika kolumnerna i analysschemat lyfte materialet till högre abstraktionsnivåer. I
analysschemat åskådliggjordes materialet bra och gav samtidigt en bättre helhetsuppfattning av
materialet. Den kvalitativa innehållsanalysen med ett tydligt analysschema underlättade dessutom
skrivprocessen och utformningen av resultatet. För när analysschemat var klart kunde
underkategorierna med sina koder lätt plocks ut och skrivas till text. Med hjälp av analysschemat

14

Meri Knuutila

kunde också meningsinnehållet i meningsenheterna lätt granskas och de ursprungliga intervjuerna
identifieras för att hitta citat.

15

Meri Knuutila

6 Etiska frågeställningar
Etiska frågeställningar uppstår i studiens alla faser (Kjellström, 2017) och därför har etiska aspekter
beaktats genom hela studiens gång. Forskningsetiska delegationen (2012) har gjort anvisningar om
god vetenskaplig praxis och syftet med forskningsetiska delegationens anvisningar är att främja god
forskningspraxis och att förebygga ohederlighet inom vetenskaplig forskning. I forskningsetiska
delegationens anvisning (2012) skrivs att det ur forskningsetiskt perspektiv är viktigt med
hederlighet, noggrannhet i forskningens alla skeden, noggrannhet i dokumentation och presentation
av resultat, etiskt hållbara dataanskaffnings-, undersöknings- och bedömningsmetoder och att
hänvisningar till andra publikationer görs på̊ ett korrekt sätt.
I denna studie har forskningsetiska delegationens (2012) anvisningar beaktats och skribenten har
noggrant reflekterat över forskningsetiken, vilket kan anses ha minskat risken för avvikelse från god
vetenskaplig praxis. Forskningsprocessen har beskrivits noggrant och tillvägagångssätt, allt från
informanters urval, datainsamling och dataanalys, har presenterats tydligt (jfr. Danielson, 2017b;
Lundman & Graneheim, 2008). Dataanalysen är systematiskt gjort och noggrant dokumenterad,
vilket man kan se i bland annat utdraget av analysschemat (Bilaga 4). I analysschemat framgår att
skribenten har hållit sig strikt till det transkriberade materialet och resultatet har formats av
utsagorna i intervjuerna. I resultatredovisningen har också resultatet belysts med citat så att den som
läser studien själv kan bedöma tolkningens giltighet (Lundman & Graneheim, 2008; Cope, 2014)
och bedömningen av materialet kan således konstateras vara etiskt hållbart. Vid källhänvisningar
har i första hand primärkällor använts för att utesluta andra skribenters tolkningar (Henricson,
2017a; Nyberg 2012). Skribenten har i studiens alla skeden arbetat noggrant och på ett hederligt sätt
så att forskningsprocessen är genomskådlig och det framgår tydligt hur resultatet har formats.
I denna studie som behandlar tillägnande av vårdvetenskaplig teori och vad det har för betydelse för
klinisk praxis blir det inte aktuellt med etisk prövning (Kjellström, 2017; jfr forskningsetiska
delegationen, 2012). Men däremot ansågs det viktigt att de som deltog i intervjustudien fick
noggrann information om studien och sin uppgift i studien. Denna information gavs i form av ett
informationsbrev som skickades till informanterna per e-post eller som meddelande och bilaga per
telefon (jfr. Olsson & Sörensen, 2011). I informationsbrevet framkom uppgifter om den som
uträttar studien, studiens syfte, vem intervjustudien berör, tidsramen för intervjun och hur materialet
kommer att användas. Informanternas självbestämmanderätt, frihet och anonymitet lyftes fram både
i informationsbrevet och i intervjuskedet (Olsson & Sörensen,2011; Kjellström 2017).

16

Meri Knuutila

För att innan intervjun säkerställa att informanten fått riktiga uppgifter om studien och användandet
av intervjumaterialet gjordes ett samtyckesformulär (Olsson & Sörensen, 2011). I
samtyckesformuläret lyftes studiens syfte fram, samt hur informationen kommer att samlas in,
bearbetas och behandlas. I samtyckesformuläret poängterades också att deltagande är frivilligt och
att medverkan i studien kan avbrytas när som helst utan att ange orsak. Vid genomgången av
samtyckesformuläret förklarades att det material som samlades in i form av intervjun transkriberas,
kodas och lagras utom räckhåll för obehöriga (jfr. Forskningsetiska delegationen, 2012).
Informanten upprättades om att intervjun transkriberas och kodas av skribenten och att det av den
transkriberade texten således inte framgår vem som intervjuats. Informanternas utsagor kan därför
inte i efterhand identifieras till person. Den inspelade intervjun har endast den som transkriberat
intervjun tillgång till, vilket gör att informantens anonymitet försäkras. Om informanten godkände
och gav rätt till användandet av intervjumaterialet på det sätt som samtyckesformuläret avsåg
undertecknade informanten samtyckesformulär innan intervjun (Olsson & Sörensen, 2011).

17

Meri Knuutila

7 Resultat
Resultatet av denna studie lyfter fram vad den vårdvetenskapliga teorin har för betydelse för klinisk
praxis. Genom en kvalitativ innehållsanalys av de transkriberade intervjuerna kan resultatet av
studien sammanfattas i två teman som vidare delas in i huvudkategorier och underkategorier.
Kategorierna har namngetts utgående från analysens resultat. För att ge läsaren möjlighet att följa
analysprocessen och tolkningen av materialet belyses resultatet med citat från intervjuerna. Citaten
ger dessutom en fullständigare helhetsbild av resultatet.
Det första temat i studien är: Tillägnande av vårdvetenskaplig teori ger möjlighet till personlig
utveckling. Detta tema indelas vidare i två huvudkategorier: Tillägnande av vårdvetenskaplig teori
möjliggör ett fördjupat tankesätt och Tillägnande av vårdvetenskaplig teori formar en helhetsbild
av vårdandet genom en process av personlig mognad. Det andra temat är: Tillägnande av
vårdvetenskaplig teori förändrar hållning och handling i klinisk praxis. Vilket resulterar i
huvudkategorierna: Tillägnande av vårdvetenskaplig teori förändrar handlandet i klinisk praxis och
Tillägnande av vårdvetenskaplig teori förändrar hållningen i klinisk praxis. Redan av denna
indelning kan man utläsa att den vårdvetenskapliga teorin påverkar människan på ett personligt
plan, vilket i sin tur är en förutsättning för att den vårdvetenskapliga teorin skall ha betydelse för
klinisk praxis. I resultatredovisningen och nedan i Tabell 1 presenteras teman, huvudkategorier och
underkategorier tydligare.

18
Tema
Tillägnande av
vårdvetenskaplig
teori ger möjlighet
till personlig
utveckling

Tillägnande av
vårdvetenskaplig
teori förändrar
hållning och
handling i klinisk
praxis

Huvudkategori
Tillägnande av vårdvetenskaplig
teori möjliggör ett fördjupat
tankesätt

Meri Knuutila

Underkategori
Fördjupad förståelse för
vårdvetenskaplig teori genom bildning
och utbildning
Vårdvetenskaplig teori ger fördjupad
förståelse av människan, livet och
vårdandet som helhet

Tillägnande av vårdvetenskaplig
teori formar en helhetsbild av
vårdandet genom en process av
personlig mognad

Personlig mognad möjliggör fördjupad
förståelse av vårdandet som helhet

Tillägnande av vårdvetenskaplig
teori förändrar handlandet i
klinisk praxis

Vårdvetenskaplig teori påverkar
bemötandet av människor

Klinisk erfarenhet av vårdarbetet
hjälper att förstå sambandet mellan teori
och praktik

Vårdvetenskaplig teori ger trygghet att
handla i klinisk praxis
Vårdvetenskaplig teori hjälper att sätta
ord på vårdvetenskapen i klinisk praxis
Tillägnande av vårdvetenskaplig
teori förändrar hållningen i
klinisk praxis

Vårdvetenskaplig teori synliggör etiska
frågeställningar i klinisk praxis
Vårdvetenskaplig teori ger beredskap
att möta framtida utmaningar i klinisk
praxis

Tabell 1. Analysresultatet som teman, huvudkategorier och underkategorier

7.1 Tillägnande av vårdvetenskaplig teori möjliggör ett fördjupat
tankesätt
I denna huvudkategorin behandlas hur människan på ett personligt plan utvecklar och fördjupar sitt
tankesätt genom att tillägna sig vårdvetenskaplig teori. Detta sker genom att människan tar till sig
ny kunskap, utvecklar sin teoretiska kunskap, men också utvecklar sin etiska medvetenhet och
förståelse av människan, livet och vårdandet som helhet. Denna huvudkategori indelas i två
underkategorier: Fördjupad förståelse för vårdvetenskaplig teori genom bildning och utbildning

19

Meri Knuutila

och Vårdvetenskaplig teori ger fördjupad förståelse av människan, livet och vårdandet som helhet.
Dessa underkategorier beskrivs noggrannare nedan.

7.1.1 Fördjupad förståelse för vårdvetenskaplig teori genom bildning och
utbildning
Vid analysering av intervjuerna framkom att de som studerat vårdvetenskap på magisternivå har en
vilja att utveckla sig själv och sin kunskap och att de därför påbörjat sina universitetsstudier. De
upplever att studier av vårdvetenskaplig teori möjliggör fördjupad förståelse av vårdandet och av
livet i allmänhet, samtidigt som studier av vårdvetenskaplig teori öppnar upp för nya
karriärmöjligheter när det appliceras med vald studieinriktning. Informanterna menar att all
kunskap utvecklar, men studier av vårdvetenskap ger obegränsade möjligheter för det utvecklar
både professionellt och personligt. Vårdvetenskaplig teori är till nytta på många olika sätt och i
olika sammanhang i livet. Därför anses vårdvetenskap vara mer än bara vård. Det är både bildning
och utbildning och vårdvetenskaplig teori kan därför fungera som en ögonöppnare till ett vidgat
tankesätt. Vårdvetenskaplig teori har enligt informanterna varit betydelsefull både yrkesmässigt och
personligt.
”Varje lektion var jätteunderbar, eller och liksom utvecklande, bara som på personligt
plan. Så jag var ju som från noll förväntningar så var jag liksom så, yes, vad bra,
vilken bra utbildning, att både liksom i ett yrke, men också personligen tyckte jag.”
(I 4)
”Svårt att lägga ord på det, men det känns som att jag har blivit mycket klokare. Och
det såg jag nog inte som en så naturlig del av den utbildningen, men för mig är det,
mycket mer klokare av livets frågor som jag behöver ha svar på.” (I 5)
Informanterna anser att vårdvetenskaplig teori är utvecklande. Men samtidigt lyfter de fram att
vårdvetenskaplig teori kan vara utmanande att förstå. Innan man tillägnat sig vårdvetenskaplig teori
kan vårdvetenskap anses mystiskt, filosofiskt och svår förståeligt. Informanterna lyfter fram att
vårdvetenskaplig teori är något som man lär sig småningom. Speciellt i början kan vårdvetenskaplig
teori vara svårt att förstå eftersom man som vårdare är van att se allt så praktiskt och inte lägga så
mycket vikt på etik och moral. Den vårdvetenskapliga förståelsen och tankesättet kan vidgas genom
att studera vårdvetenskaplig teori på olika sätt. Men för att kunna ta till sig vårdvetenskap behövs
ett intresserade för vård och en vilja att utveckla sin förståelse. Genom att undersöka, läsa och se

20

Meri Knuutila

vårdvetenskapen ur olika perspektiv och i olika sammanhang får man förståelse för vad
vårdvetenskap är. Ny kunskap skapar ny förståelse och till exempel vårdteorier erbjuder
tolkningsmöjligheter, nya synsätt och på så vis vidgas världen.
” väldigt, väldigt hög nivå egentligen, den där filosofiska biten, eller nånting att man
måste på riktigt sitta och fundera och inte, det, att man läser om och om igen, igen,
men det är inte sagt att man på riktigt förstår” (I 1)
”Första kursen så var då begreppskurs, och jag måste nog säga att man var ganska yr
efter det. Den var ganska sådär. Men att det där, var kanske i början, var det, ganska
besvärligt. Men desto mer man kom in i det, så desto mer så var det väsentligt av det
man ville förstå mer och mer av.” (I 3)
Även om många informanter lyfter fram att vårdvetenskaplig teori till en början kan vara svårt att ta
till sig så är de entydiga om att vårdvetenskaplig teori är viktigt för djupare förståelse om vård. De
menar att det professionellt är viktigt att ha en grund i teori som man kan stöda sig på och bygga
vidare på. Denna teorigrund ger möjlighet att öppna upp för något nytt när människan är redo för
det. Vårdvetenskaplig teori förklarar teoretiskt vad vård innebär, ger begreppen djupare innebörd
och genom vidgad förståelse är det lättare att stå bakom teorin. Den vårdvetenskapliga teorin kan
således fördjupa och utveckla den yrkesmässiga förståelsen ytterligare.
“När jag väl har förstått hur viktigt det är så kan jag stå bakom det på ett annat sätt än
tidigare.” (I 5)

7.1.2 Vårdvetenskaplig teori ger fördjupad förståelse av människan, livet och
vårdandet som helhet
Alla är unika människor och hurudan man är som människa i grund och botten ligger i
personligheten. Men genom att tillägna sig vårdvetenskaplig teori kan det ske utveckling på ett
personligt plan och fördjupad förståelse av människan, livet och vårdandet som helhet kan formas.
Vårdvetenskaplig teori kan stärka och stöda den egna etiska uppfattningen. Vårdvetenskapen
behöver inte nödvändigtvis förändra synsättet på människan, livet och vårdandet utan
vårdvetenskap kan vara en del av det naturliga förhållningssätt som genom vårdvetenskaplig teori

21

Meri Knuutila

bekräftas. Informanterna upplever att vårdvetenskapen ger en trygghet eftersom teorin stöder den
egna uppfattningen och samtidigt fördjupas och ökar den egna förståelsen.
”kändes det så naturligt att jag har förstått att det där är fel som den personen gör, det
där är rätt, och att sådär. Så jag har alltid förstått ändå den här vårdvetenskapens
grund” (I 5)
”Kanske nog har haft kan man väl säga den inriktningen tidigare, men att sen att få
vårdvetenskapen till var någonting som ännu stärker min tanke, och få just ha den
teorin gör det som ännu slagkraftigare för mig själv, att okej, att, såhär tänker jag, har
jag nu en teori till det också så kan det bli något bättre.” (I 6)
Även om vårdvetenskapliga studier på magisternivå inte nödvändigtvis förändrar uppfattningen
upplever många av informanterna att deras förståelse för vårdandet som helhet har fördjupats och
formats genom vårdvetenskapliga studier. Genom tillägnande av vårdvetenskaplig teori får man nya
helheter av förståelse och den vårdvetenskapliga teorin öppnar upp för människans komplexitet.
Vårdvetenskapen har gett vårdandet en djupare innebörd och förståelse för att vårdande är så
mycket mera än bara det medicinska och fysiska. Informanterna uttrycker detta som att de genom
vårdvetenskapliga studier har växt, fått insikt och blivit omformade. Den kunskap de genom
vårdvetenskapliga studier har tillägnat sig har hjälpt att få ett annorlunda och djupare synsätt.
Studierna har hjälpt att förstå vikten av vårdandet och vårdandet har blivit värdefullt på ett
annorlunda sätt. Enligt informanterna känns det skönt, tryggt och bra att faktiskt förstå vad
vårdande handlar om.
”Man har sett snävare förr, att man bara har kört på blodtrycksmedicin och så är det
så, men nu som ser man till och med var den här människan bor och anhöriga, så
helheten. Att det är mycket som påverkar.” (I 6)
” I början är besvärligt med att saker och ting är så splittrade. Men att sen, att kurser
och begrepp som egentligen förde dom här då mot på något sätt helheter gav
innehåll.” (I 3)
När vårdvetenskapen tillägnas blir det en del av människan och dennes förståelse av etiska aspekter.
Vårdvetenskapen är ständigt en följeslagare eftersom vårdvetenskap är ett förhållningssätt som
kommer inifrån och människan blir bärare av ett ethos. En av informanterna uttrycker detta som att

22

Meri Knuutila

vårdvetenskapen är en känsla, en varm känsla. För med grund i det vårdvetenskapliga ethoset vill
man det goda och utgår från att människor är goda och att alla gör sitt bästa i livet. Vårdvetenskap
talar för att alla människor är unika och lika värda och genom att tillägna sig vårdvetenskap blir
synen på människan ödmjukare och attityden till människor positivare. Vårdvetenskapen styr
tänkandet, vad man väljer att fokusera på och det etiska tänkandet formas och blir som en ram för
handlandet och förståelsen av människor.
”Ethos och caritas, det är väl främst det, kärleken och barmhärtighetstanken. Det är
nog det som är det kanske det där eller etiken föregår allting annat så det är nog det
som jag bär med mig hela tiden.” (I 2)
”Det är nog, alltså jag tycker att det viktigaste är det liksom, det är som en följeslagare
hela tiden i den kliniska praxisen, så det finns där som en ram för allting.” (I 8)
Eftersom studier av vårdvetenskap stöder vår förståelse av människan, livet och vårdandet så kan
studier av vårdvetenskap också bygga upp vårdarens egna självkänsla och yrkesstolthet.
Vårdarbetet är ett viktigt arbete och genom att fördjupa sin förståelse av vårdandet genom
vårdvetenskap får vårdaren stöd att vara stolt över sitt yrke. I klinisk praxis skall vårdaren
förverkliga det hen lärt sig av vårdvetenskaplig teori och vara stolt över den djupa förståelse för
människan, livet och vårdandet som den vårdvetenskapliga utbildningen gett. Vetenskap ger stolthet
och alla borde ha en viss förståelse av vårdvetenskap för att förstå människan och livet bättre.
”…bärare av ett ethos och att de ska bära det med sig och vara stolta vårdare och det
här med stolthet är också någonting som jag tycker vetenskapen medför, att vi kan
vara stolta över vår yrkeskår och att vi också har en vetenskap som allting grundar sig
på.” (I 2)

7.2 Tillägnande av vårdvetenskaplig teori formar en helhetsbild av
vårdandet genom en process av personlig mognad
I denna huvudkategori behandlas hur människan genom personlig mognad, erfarenhet och insikt får
möjlighet att utveckla en helhetsbild av vårdandet. Denna kategori indelas i underkategorierna
Personlig mognad möjliggör fördjupad förståelse av vårdandet som helhet och Klinisk erfarenhet

23

Meri Knuutila

av vårdarbetet hjälper att förstå sambandet mellan teori och praktik. Dessa underkategorier
beskrivs utförligare nedan.

7.2.1 Personlig mognad möjliggör fördjupad förståelse av vårdandet som helhet
När människan mognar på ett personligt plan och kommer till insikten att vårdandet är något mera,
något djupare än bara åtgärder, så har hen en vilja att ta till sig ny kunskap och få djupare förståelse
för vårdandet. Den vårdvetenskapliga teorin ger denna djupa förståelse för vad vårdandet är, dvs.
för vårdandets kärna. Men för att kunna tillägna sig den vårdvetenskapliga teorin måste människan
vara öppen för det, vilja förstå mera, vara redo att ställa frågor och vilja ha en förändring. Detta
kräver att människan på ett personligt plan har förstått vikten av vårdandets kärna och har fått upp
ögonen för vårdandet och människan.
”Man har nog så kommit till insikt. Kanske har det att göra med min ålder förstås, jag
tror det också. Det är en sån där ålder när man vill ställa sig frågor och är redo för det,
kanske.” (I 5)
”Men sen förstås när man börjar studera vårdvetenskap så är ju vårdande så mycket
mer, det är inte bara någonting vi utför, det är egentligen själva handlingen att, eller
vårdande är kanske mer att vi finns där och tar i hand och gör någonting så kan vi, ja.”
(I 6)
Att uppnå denna mognad, komma till insikt om vårdandets kärna och få en uppfattning om
vårdandet som helhet kräver tid. Genom tid mognar förståelsen och när man reflekterar och knyter
samman kunskap så faller bitarna på plats till en fullständigare helhet. Förståelsen för
vårdvetenskapen och sättet att tänka utvecklas gradvis. Det är en lång personlig mognadsprocess
som formar helhetsbilden av vårdandet.
”Men när man väl förstod innebörden av dem. Och det handlar ju kanske om en slags
mognad där då. Man mognar i den här processen, och vårdvetenskapliga processen,
så.” (I 5)
”Int kan jag ens säga att de sku ha varit under de där första årena när man arbeta int,
utan snarare liksom på gamla dar så kanske man reflekterar på ett annat sätt och
förstår att jaja, att just det.” (I 8)

24

Meri Knuutila

Förståelse av vårdvetenskaplig teori är en personlig process, men många av informanterna upplevde
att förståelsen av vårdvetenskaplig teori underlättas genom diskussion. En del begrepp tar längre att
förstå, men genom att reflektera, analysera, relatera och bena ut vårdvetenskapliga element kan nya
perspektiv och en djupare förståelse för vårdvetenskapen utvecklas. Därför upplevs diskussioner
och gemensam reflektion som viktigt i tillägnandet av vårdvetenskaplig teori. Genom diskussion
och reflektion fördjupas den egna personliga förståelsen och mognaden.
”Och sen träffar man människor som man studerar med. Och det är också, och olika
erfarenheter. Och det är ju roligt, tycker jag. Alla, det är så att man kan. Och sen ser
man, och funderar man, och så på något sätt allt smälter samman. Ja. Och då känner
man, nu är det nånting jag, nu vet jag det här.” (I 1)
”Ja, alltså jag tycker det är bäst när det är liksom ihop med diskussioner, för det är då
man liksom vaknar, väcks till liv. Ja man tänker ju som själv då och vill tillföra till
diskussionen och när andra säger så får man mer sån där ahaupplevelse än om läraren
bara står och diskuterar eller berättar någonting.” (I 4)

7.2.2 Klinisk erfarenhet av vårdarbetet hjälper att förstå sambandet mellan
teori och praktik
Klinisk erfarenhet av vårdarbetet har visat sig vara viktigt för att förstå sambandet mellan
vårdvetenskaplig teori och praktik. Alla informanterna lyfte fram att klinisk erfarenhet av
vårdarbetet underlättar förståelsen av vårdvetenskaplig teori. Innan man kan förstå vårdvetenskap
behöver man få förståelse för patientvården. Förståelse för vårdandet kan vidgas i det praktiska
vårdarbetet när vårdaren konkret upplever och ser vad vårdande handlar om. Genom erfarenhet från
praktiskt vårdarbete kan vårdvetenskaplig teori relateras till det praktiska och ge förståelse för
teorin i ett konkret sammanhang. Därför kan det vara svårt att relatera till vårdvetenskap utan
klinisk erfarenhet av vårdandet. Erfarenhet möjliggör annorlunda reflektion och därför är erfarenhet
enligt informanterna nyckeln till förståelse. Men oberoende av hur mycket klinisk erfarenhet man
har av vårdarbetet så är det viktigt att vid inlärning få möjlighet att knyta teorin till det praktiska
vårdarbetet. Vid inlärning är det viktigt att den som lär använder ett språk som är lätt att förstå,
regelbundet lyfter fram det vårdvetenskapliga och konkret påvisar teorin i praktiska sammanhang.
Att förstå sambandet mellan teori och praktik möjliggör djupare förståelse av det teoretiska.

25

Meri Knuutila

”… om man har ingen aning, och ingen erfarenhet hur det ser ut egentligen i
verkligheten, kan man koppla på något sätt den där teori med praktik. Jag vet inte. Det
hjälper väldigt, väldigt mycket, men det är ju nästan. Jag skulle säga det är nästan, jag
kanske inte får säga så, men det är kanske som en måste” (I 1)
”För att vårdvetenskapen de e så, de blir så mycket mera konkret när du kan koppla
det till någonting, att när du inser att, ja men så här är det ju på riktigt. Och då förstår
man det. Men om du, om du inte har något att koppla till det så blir det bara en massa
flum.” (I 8)
Att ha förståelse för praktiskt vårdarbete hjälper också att förstå vikten av vårdteori. Genom att ta
till sig vårdteori kan man fördjupa sin förståelse för vårdarbetet och få förståelse för de
vårdvetenskapliga begreppen i praktiken. När vårdaren relaterar de vårdvetenskapliga begreppen till
det egna vårdarbetet får begreppen en djupare betydelse. På samma sätt gör tillägnande av
vårdvetenskaplig teori att vårdvetenskapen alltid är närvarande och gör sig påmind i vårdarbetet och
patientkontakten. Den vårdvetenskapliga teorin blir en del av det egna sättet att vårda när studierna
appliceras i praktiken.
”Så kan jag först sitta på lektion och fundera att hur kan jag se människan. Och sen far
jag till jobbet på kvällen och så kan jag applicera det på ett sätt. Så jag är tacksam att
jag ändå fått de där båda delarna” (I 5)
Förståelse av både det praktiska vårdarbetet och den vårdvetenskapliga teorin är viktigt för att förstå
vårdandet som helhet. Men tillägnande av den vårdvetenskapliga teorin är en process som kräver
mognad på en personlig nivå. Därför behövs det tid att tillägna sig vårdvetenskaplig teori och detta
sker genom att förstå teori och praktik enskilt och tillsammans som en helhet.

7.3 Tillägnande av vårdvetenskaplig teori förändrar handlandet i
klinisk praxis
Denna huvudkategori lyfter fram hur tillägnande av vårdvetenskaplig teori förändrar handlande,
bemötande och artikulation i klinisk praxis. Huvudkategorin delas in i tre underkategorier:
Vårdvetenskaplig teori påverkar bemötandet av människor, Vårdvetenskaplig teori ger trygghet att

26

Meri Knuutila

handla i klinisk praxis och Vårdvetenskaplig teori hjälper att sätta ord på vårdvetenskap i klinisk
praxis. Dessa underkategorier beskrivs noggrannare nedan.

7.3.1 Vårdvetenskaplig teori påverkar bemötandet av människor
I intervjuerna lyfter informanterna fram intressanta aspekter på hur vårdvetenskaplig teori har
påverkat deras sätt att bemöta människor. De lyfter fram att magisterstudierna i vårdvetenskap har
förstärkt den egna synen på människan och samtidigt öppnat upp för att se hela människan på ett
bredare sätt. Med hjälp av vårdvetenskapliga studier har människan stigit fram på ett nytt sätt som
hjälper att se förbi sjukdomar och det omedelbart synliga. Vårdvetenskap har gett insikt att det inte
behöver vara den fysiska åkomman som är det största problemet. Vårdvetenskapen öppnar upp för
att se och kunna vårda den unika människan som helhet med sina olika dimensioner. När
människan står i centrum och är det viktigaste som allting utgår ifrån så kan god vård upplevas av
patienten. Då ser man till de individuella behov som finns och vad man kan göra för den andra.
Likaså har tillägnande av den vårdvetenskapliga teorin betydelse för bemötandet i ledarskap och
undervisningen. När människan är det viktigaste som allting utgår ifrån och människan ses som
unik med sina styrkor och svagheter så kan en unik relation skapas.
”När man tänker på människor först och främst, och man tänker på sin personal. Att
man, ja. Att man, det är ju människan som är i centrum. Och personalen som är
egentligen väldigt viktig, och det är ju, det bästa som chefen har, liksom, som skatt.
Och som man har.” (I 1)
”Den vårdvetenskapliga utbildningen har förstärkt och öppnat upp ännu mer för att se
hela människan.” (I 4)
När avsikten är att sätta människan i centrum och ta reda på vad denne upplever, tänker och känner
så är det viktigt att lyssna och ta del av människans liv. Konsten att lyssna är viktig, både som
lärare, vårdare och ledare. När människan får möjlighet att berätta, öppnas det upp för något
vårdande. Genom att lyssna och verkligen vilja förstå den andra på en djupare nivå kan man se en
lättnad och en känsla av frihet hos den andra. Vi är allihop människor och varenda människa kan ge
någonting nytt åt en annan om man bara vågar lyssna båda vägar. Men förutsättningen för förståelse
av den andra är att man är närvarande, vill finnas för den andra och visar att man är där och bryr sig
om. Det är viktigt att skapa en trygg atmosfär där den andra upplever att man är intresserad och har
tid. Då skapas en gemenskap, en relation där upplevelser kan delas. Relationen är det som allting

27

Meri Knuutila

byggs på. Genom en bra relation kan patienten uppleva att den får god vård och likaså kan
ledarskap och undervisning upplevas som bra genom en trygg atmosfär och bra gemenskap där
människan upplever att hen blir hörd.
”…då har jag inte tagit den här egentliga orsaken varför han hade kommit till
mottagningen, utan för det här att jag hade lyssnat, tagit del i hans liv, och lyssnat på
det han ville berätta” (I 6)
”Du behöver int egentligen ha något att säga och de e int så stor liksom på det viset
riktigt att vad du säger det viktigaste är att du är där och visar att du bryr dej om
liksom personen i fråga” (I 7)
I intervjuerna stiger det tydligt fram att informanterna upplever bemötandet som mycket viktigt i
vårdandet och relationen. Utbildning i vårdvetenskap lyfter fram vikten av bemötande och ger en
förståelse och trygghet i hur man ska bemöta. Om människan är redo att ta till sig vårdvetenskapen
så väcker vårdvetenskaplig teori enligt informanterna mycket känslor och lär att bemöta människor
på ett annat sätt. Tillägnande av vårdvetenskaplig teori stöder ett lugnt, vänligt, värdigt och positivt
sätt att bemöta människor. Vårdvetenskaplig teori lyfter fram att det i bemötandet är viktigt att vara
närvarande och att bemöta med blicken utan att kräva något tillbaka. När människan bemöts
ansvarsfullt, med kärlek och eftertänksamhet kan mötet bli positivt. Alla är unika och det är viktigt
att försöka förstå människan och dennes situation.
”alla kan lära sig att sticka men att bemöta människor på en djupare nivå det kan man
eller så kan man det inte eller så måste man lära sig det” (I 2)
”Men att har du tillägnat dig den här utbildningen så är det nog, du kan bemöta på ett
annat sätt tycker jag.” (I 5)
Många informanter lyfter fram att bemötandet är en konst. Det är viktigt att vara lyhörd för de
behov som finns och visa respekt för hur den andra vill bli bemött. Hurudant mötet är beror på
patienten och situationen. Ibland är tystnaden tillräcklig, ibland kan en kort blick vara det ända som
behövs. Det är viktigt att se den andra och dennes behov och framför allt att den andra själv
upplever att den blir sedd och hörd. I mötet blir den andras upplevelser mer verkliga och en djupare
förståelse för den andra uppstår. Men att gå in i ett möte kräver mod att våga mötas och ta det

28

Meri Knuutila

ansvar som mötet förutsätter. Vårdvetenskaplig teori ger stöd att gå in i mötet och skapa en djupare
kontakt till den andra.
”…att man vågar som vara där med patienten, oberoende av vad situationen är, att, det
är så djupt så det är svårt att förklara. I den här känslan, att man vågar vara där och
mötas i en sån här ganska unikt möte som inte egentligen någon utanför kan ens se
eller uppleva, utan man upplever det med patienten.” (I 6)

7.3.2 Vårdvetenskaplig teori ger trygghet att handla i klinisk praxis
Informanterna berättar att de genom att tillägna sig den vårdvetenskapliga teorin har fått en trygghet
att handla i klinisk praxis. Utökad vårdvetenskaplig kunskap ger ett lugn och en harmoni som inte
tidigare funnits. Kunskap gör att man blir mera avslappnad, litar på sig själv och kan handla friare i
sitt arbete. Genom att få en djupare förståelse om vårdandet blir man säkrare i sin uppgift, vågar
göra på sitt sätt och blir därigenom flexiblare och kan utgå från de behov som finns.
Vårdvetenskaplig teori ger förståelsen att allt inte fungerar alla dagar och att det är helt acceptabelt.
Situationer och människor är unika. Unga vårdare som är osäkrare och har en snävare helhetsbild av
vårdande riktar lätt sin uppmärksamhet på görandet och utförandet av specifika uppgifter eftersom
de saknar en bred helhetsbild av vårdandet. Noviser är mera i utförandet av vård, men genom ökad
förståelse vågar vårdaren lita på att vårdandet i sig många gånger är tillräckligt för god vård.
”De unga skötarna, de har så fullt upp med utförande, så sen först då det utförandet
sitter ordentligt så tror jag att de är mogen för att gå in i det vårdande, och då kan det
vara som en befrielse också, att å vad skönt. Men jag tror att, nå ja kanske finns några
undantag som vågar vårda direkt och ta görande som en bisak, men de är nog ganska
inställd på att, de unga skötarna, nu har jag mig själv också, på det att oj jag har bara
satt dropp en gång. Att det blir det som dominerar.” (I 6)
”Du som har gjort det här länge så att du helt ”zombailee” sådär liksom fritt och vad
heter det gör helt annorlunda och hon som är ganska, vad heter det, ny handledare som
gör precis såhär efter processen… sen längre så kan man bättre, friare liksom, vad
heter det, då göra det som är viktigt för tillfälle.” (I 7)

29

Meri Knuutila

Enligt informanterna har vårdvetenskapliga studier stärkt tänkandet att man skall göra det bästa av
varje situation. Alla gör sitt bästa och räddar sin värld på sitt vis. Det handlar egentligen inte om
vad man gör utan mera hur man gör, dvs. beteendet mot andra människor. Det finns naturligt i
människan att göra gott och genom god vård kan lidande minskas. Med djupare förståelse av
vårdvetenskap får man också upp ögonen för när vårdande är äkta och vårdare verkligen vill hjälpa
andra och finnas till. Även om vårdvetenskap inte diskuteras på arbetsplatsen så är det
vårdvetenskapliga många gånger en naturlig del av vårdandet, ledarskapet och undervisningen. För
många är det naturligt att handla enligt vårdvetenskapliga normer oberoende om man har
vårdvetenskaplig teorikunskap eller inte. Konsten att vårda sitter i ryggmärgen.
”Jag tror inte att om jag frågar nån av mina kollegor, kanske nån vet, men jag tror att i
alla fall inte alla som vet vad vårdvetenskap handlar om egentligen. Men jag sku säga
att alla har den där caritativa arbetssätt. Från början.” (I 1)

Med teoretisk kunskap om vårdvetenskap så kan handlandet mera medvetet grunda sig på teori.
Vårdvetenskaplig teori stärker förståelsen av god klinisk praxis och med denna kunskap vill man se
till att vårdvetenskapen lever. Genom sitt eget exempel och handlande kan det caritativa arbetssättet
spridas och en fungerande arbetskultur stödas. När vårdvetenskapen lever i klinisk praxis får den
som tillägnat sig vårdvetenskaplig teori känslan av hen lyckas i sitt arbete och får tillfredsställelse i
arbetet. Vårdvetenskapen stöder tanken att göra det som känns rätt i hjärtat, det som gör att man
själv mår bra och att andra mår bra.

7.3.3 Vårdvetenskaplig teori hjälper att sätta ord på vårdvetenskap i klinisk
praxis
Många av informanterna lyfter fram att det i det kliniska arbetet syns skillnad på de som inte har
och de som har tillägnat sig vårdvetenskaplig teori. Tillägnar människan sig vårdvetenskaplig teori
så är vårdvetenskap kärnan som undervisningen, vårdandet och ledarskapet utgår ifrån. Om
människan har tillägnat sig vårdvetenskaplig teori så talar hen för det vårdvetenskapliga budskapet
och det styr tänkandet. Med stöd i teori vågar man säga hur beslut påverkar patienten och vården
och också själv komma med förslag om förbättringar. Vårdvetenskaplig teori ger en trygghet att
handla i klinisk praxis och teori förklarar varför man arbetar på ett visst sätt. Men om människan
inte har en teorigrund i vårdvetenskap så lyfter hen inte på samma sätt fram att det är vårdvetenskap
som det handlar om. Eftersom alla inte har vårdvetenskaplig teori kunskap är det viktigt att någon

30

Meri Knuutila

öppnar upp, lyfter fram och tydliggör vårdvetenskapen i den aktuella kontexten. Vårdvetenskapen
kan tillämpas så att den stöder förståelsen på lämplig nivå och kan förstås i praktiska sammanhang.
”…egentligen så märker man ju att nu är ju vården väldigt vårdvetenskaplig, men att
kanske det behövs dom som talar för de och dom som, det där förklarar saker och
ting.” (I 3)
”…det blev så konkret och försöker med olika exempel, och sen, sen just försöker
liksom få, få de här studeranden att förstå att det är det här det handlar om. Att sätta
ett ord på det, ja en benämning på vad det är frågan om.” (I 8)
Vårdvetenskap hjälper att sätta ord på handlandet i kliniska praxis och fördjupa förståelsen eftersom
vårdvetenskaplig teori öppnar upp och förklarar fenomen på en djup nivå. Genom vårdvetenskaplig
teori får man ord på begrepp i klinisk praxis, vilka utan vårdvetenskaplig teori kan vara svårt att
benämna och uttrycka fast man vet vad det handlar om. Genom att få ord på det vårdvetenskapliga i
klinisk praxis blir det samtidigt lättare att förstå och greppa. Vårdvetenskaplig teori underlättar
således förståelsen av klinisk praxis.
”Men att skillnaden nu är att jag har ord på det, på det där rätt och fel, ord på vad folk
gör för fint för andra…inte kunnat sätta ord på vad jag har gjort det, varför det har
varit gott och sådär, varför det har varit fint.” (I 5)
”… i flesta fall har andra också samma åsikter men kanske inte har kunnat artikulera
det eller hittat orden.” (I 3)

7.4 Tillägnande av vårdvetenskaplig teori förändrar hållningen i
klinisk praxis
Denna huvudkategori tar upp hur tillägnande av vårdvetenskaplig teori utvidgar förståelsen, vilket
medför att utmaningar i klinisk praxis upplevs och synliggörs på ett annorlunda sätt. Denna kategori
indelas i två underkategorier: Vårdvetenskaplig teori synliggör etiska frågeställningar i klinisk
praxis och Vårdvetenskaplig teori ger beredskap att möta framtida utmaningar i klinisk praxis.
Dessa kategorier beskrivs noggrannare nedan.

31

Meri Knuutila

7.4.1 Vårdvetenskaplig teori synliggör etiska frågeställningar i klinisk praxis
Genom tillägnande av vårdvetenskaplig teori formas en bild av hurudan den ideala kliniska praxisen
borde vara. Tyvärr är realiteten i den kliniska praxisen sällan likadan som i teorin. Detta gör att de
som tillägnat sig vårdvetenskaplig teori står inför en etisk konflikt och där i genom blir etiska
frågeställningarna aktuella. Tillägnande av den vårdvetenskapliga teorin ger en utvecklad förståelse
av klinisk praxis och synliggör problematiken att teori och praktik inte korrelerar. När den som
tillägnat sig vårdvetenskaplig teori ser att vårdvetenskaplig teori inte lever i praktiken kan hen bli
besviken och ha svårt att förstå hur teori skall tillämpas och hur den vårdvetenskapliga teorin skall
kunna bli en del av klinisk praxis. Konkreta utmaningar som informanterna tar upp är att det i
praktiken finns mycket att göra, det är hektiskt, mycket behöver förbättras och allt detta under
ständig tidspress. På så vis börjar vårdarna tvivla på hur de skall orka och hinna med allt. När det
uppstår problem i klinisk praxis och teori och praktik inte går ihop får vårdarna dessutom ofta
känslan av att de inte blir hörda. Det finns många utmaningar i klinisk praxis och informanterna
som har tillägnat sig vårdvetenskaplig teori upplever att det är sorgligt att se att vårdvetenskapen
inte kommer till uttryck på grund av omständigheterna. Om vårdvetenskapen inte kommer till
uttryck i klinisk praxis blir alla i den kliniska praxisen att lida. Om vårdvetenskapen uteblir
påverkas arbetarnas orkande och patienternas och studerandens välmående.
”Men kanske nån som har väldigt stora såna där tidsbegränsningar på jobb, och måste
hinna, och inte riktigt hinner ta tid för varje människa, varje patient, och kanske
egentligen blir så trött att man inte orkar, så man kan ju bli lite såhär besviken, att, ja,
men verkligheterna ser inte ut såhär egentligen.” (I 1)
Genom tillägnande av den vårdvetenskapliga teorin synliggörs utmaningarna i klinisk praxis på ett
annorlunda sätt. Därför är det viktigt att de som tillägnat sig vårdvetenskaplig teori visar vägen och
arbetar för att få vårdvetenskapen synlig i klinisk praxis. Många av informanterna lyfte fram att
vårdvetenskapen och vårdandets kärna behöver framhävas så att vårdandet inte tappar sin ställning.
Eftersom vårdvetenskapen är en relativt ny vetenskap som ännu söker sin plats så är det viktigt att
vetenskapens betydelse klargöras. Vårdarna borde starkt lyfta fram det vårdande i vården för annars
styrs vården lätt av inflytande från medicin, teknologi och marknadsekonomi. I många av
intervjuerna framkom att det ofta är kostnadseffektivitet och ekonomi som styr i det kliniska
arbetet. Vilket gör att vårdvetenskapen inte kommer till uttryck och allt blir lite ytligt.
Informanterna menar att det vårdvetenskapliga tänkandet behöver genomsyra hela organisationen,

32

Meri Knuutila

ända upp från ledningen eller då i undervisningen komma från den som undervisar, för att få in
vårdvetenskapen i arbetskulturen. Detta i sin tur kräver att vårdvetenskaplig teori skulle var en del
av den kunskap alla i organisationen har.
”Så på det sättet tror jag att vårdvetenskapen framtiden måste bli ännu starkare. Och
lyfta fram patienten, och vården och vårdarbete och allt vårdvetenskapligt.” (I 3)
” vi skulle bara måste vara flera av oss, vi skulle bara måste få en sån vårdvetenskapen
ännu mer in i praxis. Och brister är ju där ännu, eller okunskap, och att inte är vi ju så
många som har fått uppleva det som jag har fått uppleva, att nu känns det, för ut det
så, man möter ju både motstånd och har lätt att ta till sig, men man är fortfarande
kanske ganska ensam om det, det är det hur man skulle få ännu mer utspritt, tåls till att
fundera på.” (I 6)

7.4.2 Vårdvetenskaplig teori ger beredskap att möta framtida utmaningar i
klinisk praxis
När vårdvetenskaplig teori tillägnas får människan en djupare förståelse för klinisk praxis och
samtidigt en beredskap att möta de utmaningar samhällets och teknologins ständiga utveckling
medför. Informanterna lyfter fram att de som tillägnat sig vårdvetenskaplig teori bör hålla
vårdvetenskapen stark och lyfta fram det vårdvetenskapliga i klinisk praxis. Det är viktigt att de
som tillägnat sig vårdvetenskaplig teori arbetar för att vårdvetenskapen förs samman med
utvecklingen så att den vårdvetenskapliga teorin blir en del av de framtida utmaningarna. I några
intervjuer lyfts teknologins inflytande på vårdvetenskapen fram. Både teknologins möjligheter tas
upp, men också de utmaningar som uppstår med tanke på vårdvetenskapens förankring i teknologin.
Informanterna lyfter fram en oro för att vårdarbetet tappar sin kärna när teknologin kommer med i
vårdandet. Det kan vara svårt att se hur teknologin kan vara vårdande.
”…jag förstår ju att samhälle och utvecklingen går ju framåt och inte tror jag att
hälsoteknologi med robotar och diverse heller tappar fokus på människan, men jag ser
det inte som den äkta genuina vägen att gå.” (I 4)
Teknologi är viktigt i framtiden och därför är det viktigt att de som tillägnat sig den
vårdvetenskapliga teorin är med och lyfter fram vårdvetenskapen och formar teknologin
vårdvetenskaplig när den skapas. Genom att tillägna sig vårdvetenskaplig teori kan man visa vägen,

33

Meri Knuutila

lyfta fram vårdvetenskapen och förankra vårdvetenskapen i nya utmaningarna. Vårdvetenskaplig
teori ger således beredskap att möta framtida utmaningar. Teknologi utvecklas hela tiden och
vårdvetenskapen behöver flexibelt vara med och forma och skapa det som samhället behöver.
Oavsett om man personligen tycker om teknologin och utvecklingen eller inte så är det viktigt att
vårdvetenskapen integreras i samhällets behov. Om de som tillägnat sig vårdvetenskap inte lyfter
fram vårdvetenskapen och det vårdande så uteblir det och vårdvetenskapens kärna faller bort i
utvecklingen. Därför behöver någon vara intresserad att få med vårdvetenskapen i utvecklingen och
det är viktigt att vårdvetenskapen lyfts upp i nya utmaningar. När de som har tillägnat sig
vårdvetenskaplig teori är med och formar teknologin vårdvetenskapligt kan etiska och morala
aspekter beaktas i utvecklingen och vårdvetenskapens kärna bli en del av utvecklingen.
”…insett hur viktigt det är att vi är med där. För om inte vi visar intresse för
vårdvetenskapen när ny teknologi skapas tänker jag att vem tar då hand om etik och
moralen.” (I 5)

34

Meri Knuutila

8. Diskussion
Studiens syfte var att beskriva vad tillägnande av vårdvetenskaplig teori har för betydelse för
klinisk praxis. Som resultat av den kvalitativa innehållsanalysen framkom att tillägnande av den
vårdvetenskapliga teorin har betydelse för människans utveckling på ett personligt plan, vilket i sin
tur är en förutsättning för att den vårdvetenskapliga teorin skall ha betydelse för klinisk praxis. Om
människan inte tillägnar sig den vårdvetenskapliga teorin och utvecklas på ett personligt plan så får
den vårdvetenskapliga teorin inte heller samma betydelse för klinisk praxis. När det sker en
personlig utveckling och människan blir bärare av det vårdvetenskapliga ethoset ändras handlande
och hållning. Därigenom sker en förändring i klinisk praxis och detta är den vårdvetenskapliga
teorins betydelse för klinisk praxis. Nedan diskuteras närmare studiens två teman mot tidigare
forskning och studiens teoretiska perspektiv.

8.1 Personlig utveckling till följd av tillägnande av vårdvetenskaplig
teori
Resultatet visar att tillägnande av vårdvetenskaplig teori har betydelse för den personliga
utvecklingen både på ett professionellt plan men också på ett etiskt plan (jfr. Sandvik et al. 2015).
Detta innebär att tillägnande av vårdvetenskaplig teori har betydelse för helhetsförståelsen av
klinisk praxis men också för förståelsen av den resterande omvärlden. Förutom djupare teoretisk
förståelse om vårdandet lyfter informanterna fram att vårdvetenskaplig teori är bildande, utvecklar
människans etiska uppfattning och hjälper att förstå människan och livet som helhet. Resultatet
visar dessutom att personlig mognad är viktigt för att tillägnande av vårdvetenskaplig teori skall
kunna ske. För att tydligare åskådliggöra det som diskuteras delas diskussionen in i Tillägnande och
mognad, Professionell utveckling och Etisk medvetenhet.
Tillägnande och mognad
Tillägnande, mognad och personlig utveckling är nära sammanknutna. I resultatet lyfts det fram att
personlig utveckling, både på det professionella och det etiska planet, förutsätter personlig mognad.
För genom mognad får människan beredskap att ta till sig den vårdvetenskapliga teorin och på så
vis kan teorin tillägnas och helhetsförståelsen formas. Tillägnande av vårdvetenskaplig teori sker
därför småningom, liksom mognaden, och enligt Sandvik et al. (2015) uppnås förståelse genom en

35

Meri Knuutila

tidskrävande process där människan utvecklas och ny förståelse och medvetenhet hela tiden byggs
på och fördjupas. På samma sätt menar informanterna att tillägnande är en personlig process som
kräver tid och att människan kan ta till sig vårdvetenskaplig teori först när hen är redo för det, har
förstått vikten av vårdandets kärna och vill få djupare förståelse för vårdandet. Eriksson (2010)
skriver att om man vill få en djupare förståelse för vårdandet så behövs en vilja att verkligen förstå
budskapet på ett djupare plan. Då kan den vårdvetenskapliga teorin påverka den personliga
utvecklingen som innefattar både den etiska och den yrkesmässiga förståelsen.
Många andra forskningar stöder denna studies resultat att utvecklad helhetsförståelse och personlig
utveckling förutsätter att människan är mottaglig för ny kunskap. Eskilsson et al. (2014) skriver att
utvecklad förståelse kräver att perspektivet vidgas och den egna tidigare kunskapen utmanas. Detta
uttrycker Gadamer (1997) som att det sker en horisontsammansmältning och gammal och ny
kunskap växer samman till en levande giltighet och förståelse vidgas. Levy-Malmberg och Hilli
(2014) samt Sandvik et al. (2015) skriver på liknande sätt att när ny kunskap förs samman med den
egna tidigare kunskapen formas en utvecklad djupare förståelse för vårdandet som helhet. Enligt
Eriksson och Lindström (2003) är det just detta som tillägnande handlar om; att utveckla sin
förståelse, få perspektiv och helhetsbild att kunna handla i olika vårdsituationer. Fast alla
informanter inte ordagrant talar om tillägnande så är det tillägnandet som de lyfter fram när de
pratar om personlig mognad. Informanterna menar till exempel att genom mognad kan den
vårdvetenskapliga teorin bli en del av det egna synsättet och samtidigt kan den egna förståelsen
utvecklas och breddas. På samma sätt men genom att använda ordet tillägnande skriver Högström
och Tolonen (2004) samt Eriksson och Lindström (2003) att när människan tillägnar sig den
vårdvetenskapliga teorikunskapen blir teorin en grund i den egna förståelse- och
tolkningsprocessen. Tillägnande och mognad är inte synonyma men går hand i hand och möjliggör
en vidare helhetsförståelse.
Professionell utveckling
I resultatet steg det fram att den professionella utvecklingen i högsta grad påverkas av den
vårdvetenskapliga teorin och att detta har stor betydelse för klinisk praxis. Enligt informanterna är
vårdvetenskaplig teori professionellt betydelsefull för att få djupare förståelse om vårdandet som
helhet och för att förstå människans komplexitet. Genom att förstå vårdvetenskaplig teori tydliggörs
vårdandets kärna. På samma sätt skriver Yancey (2015) att vårdarna förlorar sin förståelse för unikt
vårdande om de inte har en teorigrund i vårdvetenskap. Med stöd i vårdvetenskaplig teori kan man
enligt informanterna vidga den professionella kunskapen, utveckla helhetssynen på vårdandet och ta

36

Meri Knuutila

den teoretiska kunskapen till en djupare nivå som ger stöd att handla i praktiken. Också Hoover
(2002) menar att teoretisk kunskap ger djupare förståelse om betydelsen av vårdteori, ger
helhetssyn för vårdandet och patienten, samtidigt som teoretisk kunskap kan utveckla vårdarens
praktiska vårdarbete. Informanterna upplever att de genom vårdvetenskapliga studier har fått insikt i
att vårdande är så mycket mera än bara det medicinska och fysiska. Informanterna lyfter fram att
vårdvetenskaplig teori har hjälpt att förstå vikten av vårdandet och vårdandet har blivit värdefullt på
ett annorlunda sätt. Vårdvetenskaplig teori ger vårdarbetet djup och är därför viktigt för att förstå
klinisk praxis bättre.
Även om vårdvetenskaplig teori är viktigt för att förstå klinisk praxis på en djupare nivå, så är
vårdande ett praktiskt yrke som förutom teoretisk kunskap förutsätter praktisk kunskap.
Informanterna är entydiga om att både teoretisk och praktisk kunskap är viktigt för att få perspektiv
och helhetsbild av vårdandet. Detta får också mycket stöd i tidigare forskningar och teoretiska
utgångspunkter. Levy-Malmberg och Hilli (2014) skriver att det behövs både klinisk kunskap och
vårdvetenskaplig kunskap för att kunna förstå vårdandet som helhet och kunna ge god vård. Sjögren
(2017) lyfter på samma sätt fram att vårdande betyder att vårdaren skall kunna handla i den
konkreta vårdsituationen men också ha en inre kunskap och förmåga att reflektera över sin
handling. Också Gadamer (1997) stärker uppfattningen att praxis är både tillämpning och inre
tillägnande, vilket innebär att praxis är en helhet av teori och praktik. Utgående från detta kan
konstateras att både teori och praktik ger viktig kunskap om klinisk praxis, men som informanterna
lyfter fram så är det viktigt att få möjlighet att knyta teori till det praktiska vårdarbetet för att kunna
utveckla en större helhetsbild av vårdandet. Högström och Tolonen (2004) menar att teori och
praktik kompletterar varandra och utan teorigrund blir vård en handling i mörker som varken är
praktik eller praxis. Tillägnande av vårdvetenskaplig teori underlättas således genom att förstå
praktik och teori enskilt och som en helhet.
Eftersom både teori och praktik är viktigt för att förstå praxis och vårdandet som helhet så är det
naturligt att alla informanterna lyfte fram att erfarenhet av vårdarbetet underlättar förståelse av
teoretisk kunskap och sambandet mellan teori och praktik. Informanterna menar att man genom
erfarenhet av vårdarbete kan relatera teorin till ett konkret sammanhang och bättre förstå hur teori
och praktik hänger ihop. Teorin får en djupare betydelse när vårdaren kan koppla den
vårdvetenskapliga teorin till det egna vårdarbetet. Flera forskningar lyfter på samma sätt fram att
erfarenhet ger ny förståelse som gör att en djupare reflektion kan ske och teori och praktik kan
sammanflätas (Levy-Malmberg & Hilli., 2014; Lejonqvist et al., 2012; Sandvik et al., 2015;

37

Meri Knuutila

Hörberg et al., 2019; jfr. Eskilsson et al., 2014). Enligt informanterna möjliggör erfarenhet
annorlunda reflektion som kan utveckla helhetsförståelsen för vården.
Etisk medvetenhet
Det verkligt intressanta i resultatet var att informanterna ansåg att vårdvetenskaplig teori, utöver
den professionella utvecklingen, också är allmänbildande och har betydelse för den etiska
medvetenheten. Detta var inte något som jag räknat med att skulle framkomma så tydligt i denna
studie. Men i studiens resultat framkom att den etiska medvetenheten och förståelsen av människan,
livet och vårdandet som helhet utvecklas när vårdvetenskaplig teori tillägnas (jfr. Sandvik et al.,
2015). Den egna etiska förståelsen kan enligt informanterna fördjupas, stärkas och stödas genom att
vårdvetenskaplig teori tillägnas. Men detta behöver inte nödvändigtvis förändra synsättet på
människan, livet och vårdandet. Hoover (2002) skriver att teoretisk kunskap om vårdandet vidgar
den personliga förståelsen i form av tydliggörande av egna värderingar, att hitta mening i livet och
påverka medvetenheten om sig själv och andra. På så vis kan den vårdvetenskapliga teorin
konstateras öppna upp ögonen för etiska och morala aspekter. Sandvik et al. (2015) skriver på
liknande sätt att tillägnande av vårdvetenskaplig teori påverkar människan på ett etiskt plan. Därför
lyfter också informanterna fram att vårdvetenskap är mera än bara vård.
Att det i resultatet framkom att tillägnande av vårdvetenskaplig teori har betydelse för människan
på ett etiskt plan korrelerar bra med det teoretiska perspektivet som har sin utgångspunkt i
caritastanken. Caritas är enligt Eriksson (2018) det etiska förhållningssättet som ligger som grund
för våra handlingar. Vidare beskriver Eriksson caritastanken som kärleks- och barmhärtighetstanken
som utgör grunden i alla mellanmänskliga relationer och är kärnan i allt vårdarbete. Med stöd i detta
kan tänkas att när vårdvetenskaplig teori tillägnas utvecklas samtidigt människans etiska
uppfattning och hen vill göra det goda mot sina medmänniskor. Informanterna uttrycker detta som
att vårdvetenskap är ett förhållningssätt som kommer inifrån och när vårdvetenskaplig teori
tillägnas så blir människan bärare av ett ethos som gör att hen vill sina medmänniskor det bästa. Att
vårdvetenskaplig teori utvecklar människans etiska uppfattning är en viktig insikt som tydligt stiger
fram i studien.

38

Meri Knuutila

8.2 Förändrad hållning och handling till följd av tillägnande av
vårdvetenskaplig teori
I resultatet framkom att tillägnande av vårdvetenskaplig teori utvecklar det etiska tänkandet och det
blir en ram för handlande och hållning. På samma sätt skriver Eriksson (2002) att etiken föregår
ontologin och att etiken därför är grunden som allting utgår ifrån och byggs på. Enligt Eriksson ger
den etiska grunden en attityd som påverkar hur vi ser på verkligheten. Informanterna menar att när
vårdvetenskaplig teori tillägnats människan så blir den vårdvetenskapliga teorin en del av det egna
sättet att tänka, en del av den egna värdegrunden och detta ligger som grund för handlandet. På
liknande sätt skriver Eriksson (2018) att när teori blir ethos och således en värdegrund för
människan så syns det i hållning och handling. Detta uttrycker Arman och Rehnsfeldt (2007) som
att den etiska förståelsen blir en del av livsförståelsen och synliggörs i handling. Detta stöder också
Matilainen (2004) och menar att det är aktuellt att tala om fullbordat tillägnande först när teorin
synliggörs i tänkandet, den etiska inre hållningen och således blir en del av handlandet. Av detta
kan man förstå att tillägnande av vårdvetenskaplig teori förändrar sättet att tänka, handla och
förhålla sig till andra människor och situationer. Detta är det konkreta utfallet av vad
vårdvetenskaplig teori har för betydelse för klinisk praxis. Nedan kommer det närmare att tas upp
hur tillägnande av vårdvetenskaplig teori syns i handling och hållning.
Vårdvetenskaplig teori förändrar handling
Det är intressant att det i resultatet lyfts fram att tillägnande av vårdvetenskaplig teori konkret syns
som ett lugnt, vänligt, respektfullt, värdigt och positivt sätt att bemöta människor. Informanterna
lyfter fram att tillägnande av vårdvetenskaplig teori speglas i människans sätt att handla och de
lyfter fram att det väsentliga är hur man handlar, det vill säga på vilket sätt man beter sig mot andra
människor. På samma sätt skriver också Eriksson och Lindström (2003) att tillägnande av
vårdvetenskaplig teori syns i handling och då närmar sig vårdandet det ideala vårdandet och
vårdvetenskapens ethos och ontologi blir synligt (Eriksson & Lindström, 2007). Eriksson (1995)
påpekar att det inte räcker att människan har kunskap om de etiska förutsättningarna om de inte är
integrerade och syns i handlandet. Tillägnande förutsätter integration av kunskap och därför menar
informanterna att när vårdvetenskaplig teori tillägnats så handlar vårdaren på ett sätt som gör att
vården kan upplevas vårdande. Genom tillägnande av vårdvetenskaplig teori kan människan handla
annorlunda i relation till den andra och då framförallt på ett sätt som den andra upplever som

39

Meri Knuutila

vårdande. Levy-Malmberg och Hilli (2014) samt Dyess et al. (2013) skriver på liknande sätt att en
god vård fås när det praktiska vårdandet sammanförs med vårdandets värden.
I resultatet steg det fram att tillägnande av vårdvetenskaplig teori innebär att man har en
helhetsförståelse för vårdandet och människan och ser mera än bara de praktiska uppgifterna och
utförandet. Informanterna berättar att de genom tillägnande av den vårdvetenskapliga teorin har
utvecklats mycket, fått en annorlunda syn på människan och människan har blivit viktig på ett nytt
sätt. Enligt informanterna har synen på den unika människan blivit mera helhetsomfattande och
människan och dennes behov har stigit fram och blivit det centrala som allting utgår ifrån.
Vårdvetenskaplig teori lyfter starkt fram den unika människan och på samma sätt skriver Hörberg et
al. (2019) samt Arman och Rehnsfeldt (2007) att det är viktigt att ha förståelse för patientens
livsvärld och kunna se till patientens behov och bemöta patienten utgående från dessa i den unika
situationen. Enligt Hoover (2002) ändrar synen på vårdandet när vårdaren får förståelse för
patientens livsvärld och också många andra forskningar lyfter fram att det är viktigt att bemöta
patienten på ett individuellt plan (Dyess et al., 2013; Hörberg et al., 2019; Jasovsky et al., 2010;
Lindberg et al., 2012; Yancey, 2015). Informanterna menar att när man ser människan, bemöter och
lyssnar till dennes behov så kan en byggande gemenskap skapas och man kan ge den andra det som
den mest behöver. För att få en djup förståelse för vårdandet och situationen är det enligt Eriksson
(2010) viktigt att vara absolut närvarande i situationen och ha en vilja att förstå vårdandet på ett
djupare plan.
För att kunna göra det bästa av klinisk praxis är det enligt ovanstående viktigt att utgå från det som
situationen kräver. På samma sätt skriver Arman och Rehnsfeldt (2007) att ideal vård är att se
patienten som hel person, individualisera vården utöver rutiner och kunna möta patientens behov
och önskan. Enligt Arman och Rehnsfeldt (2007) kan kliniska riktlinjer för caritativ vård
sammanställas genom att grunda sig på etisk förståelse, men dessa universella riktlinjer behöver
ändå tillämpas till varje unik situation och det finns ingen entydig förklaring på god vård. Men
genom att tillägna sig vårdvetenskaplig teori har människan enligt informanterna utvecklat sin
förståelse för människan, livet och vårdandet kan lättare anpassa sig till den praktiska situationen
och se de behov som finns och handla där efter. Informanterna upplever också att den
vårdvetenskapliga teorin har gett en trygghet att handla, hjälper dem att våga göra på sitt sätt och
utgå från de aktuella unika behoven. Detta uttrycker Lejonqvist et al. (2012) som att god vård är att
mera flexibelt i tankar, ord och handling levandegöra vårdandets kärna i praktiken utan att bli
förvillad av kontexten. Att handla i enlighet med vårdandets kärna är det som människan strävar till
när vårdvetenskaplig teori tillägnats. Men hur människan handlar beror på situationen och de

40

Meri Knuutila

involverade och detta är vad informanterna uttrycker som vårdandets konst. På liknande sätt skriver
Eriksson och Lindström (2003) att den bärande kraften och kärnan i vården alltid skall vara caritas
oberoende av situation och när vårdarna tillägnar sig ett vårdvetenskapligt ethos så skapas en
vårdvetenskaplig identitet som möjliggör goda utövare av vårdandets konst. Informanterna menar
på samma sätt som Eskilsson et al. (2014) att vårdandets konst är att hitta sitt eget sätt och sin
personliga stil att vårda.
Som det kan ses i ovanstående påverkas människan på många olika sätt när vårdvetenskaplig teori
tillägnas. Det framsteg i resultatet att tillägnande av vårdvetenskaplig teori har betydelse för
människans sätt att tänka och handla, men det var intressant att informanterna också lyfte fram att
vårdvetenskaplig teori syns i deras sätt att kommunicera. Informanterna menar att eftersom
vårdvetenskaplig teori har gett en utvecklad förståelse av det kliniska arbetet så kan de med hjälp av
den vårdvetenskapliga teorin lättare förklara och sätta ord på det vårdvetenskapliga i klinisk praxis.
På samma sätt skriver Dyess et al. (2013) att vårdteorierna hjälper vårdarna att sätta ord på vad
vårdandet egentligen är. Enligt informanterna blir klinisk praxis lättare att greppa och förstå när
man kan sätta ord på det som händer, vilket Gadamer (1997) stöder genom att säga att ingenting är
evident förrän det är uttalat och klätt i ord. Det är viktigt att kunna artikulera det som händer i
praktiken för då är det lättare att förstå. Enligt informanterna är det dessutom viktigt att
vårdvetenskaplig teori öppnas upp och lyfts fram i den kliniska kontexten för då är det lättare att
förstå vårdvetenskapen i sitt sammanhang och det blir mera konkret.
Vårdvetenskaplig teori förändrar hållning
Eftersom tillägnande av vårdvetenskaplig teori ger en vidare helhetsförståelse för hurudan den
kliniska praxisen borde vara, öppnar teorin samtidigt upp för att se utmaningar och brister som finns
i klinisk praxis. När vårdvetenskaplig teori tillägnas utvidgas människans förståelse och synsätt,
vilket gör att hållning till klinisk praxis och dess utmaningar blir annorlunda. I resultatet lyfts det
fram några etiska frågeställningarna som uppstår på grund av att vårdvetenskaplig teori och praktik
inte möts i klinisk praxis och hur tillägnande av den vårdvetenskapliga teorin påverkar människans
hållning till dessa. Eriksson (2018) lyfter fram hållningen när hon skriver att vårdarens
professionalism innebär att man vågar göra val som stöder den goda, värdiga vården med tanke på
den enskilda människan även om det strider mot yttre organisatoriska och ekonomiska resurser. På
samma sätt lyfts det i resultatet fram att tillägnande av vårdvetenskaplig teori ger en beredskap att
möta utmaningar i klinisk praxis och också en vilja att få vårdvetenskapen att bli starkare i
framtiden.

41

Meri Knuutila

I resultatet framkom att informanterna upplever att det ibland är svårt att förstå hur man skall kunna
tillämpa vårdvetenskaplig teori i praktiken och hur man skall få den vårdvetenskapliga teorin att bli
en del av klinisk praxis. Informanterna konstaterar att vårdandets kärna lätt göms under inflytande
från medicin, teknologi och marknadsekonomi eller under tidspress och andra krav i praktiken. På
samma vis skriver Lindberg et al. (2012) att det inte alltid är så lätt att få vårdvetenskapen att bli en
del av vårdarbetet eftersom produktivitet och effektivitet dominerar arbetskulturen. Teori och
praktik är så olika. Lindberg et al. (2012) lyfter fram att när man ställer krav på vården att vårdandet
skall ske inom den ram som ekonomin och tidsbristen sätter så blir det en konflikt mellan idealen
och verkligheten. Som Hoover (2002) skriver så är tidsbegränsningarna en orsak till att vårdarna
upplever att de inte kan ta hand om patienterna så som de önskar. Och på liknande sätt uttrycker
informanterna att idealt vårdande trots teoretisk förståelse kan vara svårt att konkretisera i
praktiken. Detta gör att det uppstår en etisk konflikt.
I resultatet stiger också en annan stor utmaning fram. Nämligen hur man skall förhålla sig till
samhällets och teknologins utveckling och hur man skall få vårdvetenskapen att bli en del av denna
utveckling. Allt förändras och man behöver hitta nya flexibla lösningar att anpassa sig till de krav
som samhället ställer. Yancey (2015) skriver om utmaningar inom vården och ger exempel på
utmaningar som avancerad teknologi, tillgång till information, ökad kunskap, mångfald bland
personer och perspektiv och nya vårdformer. Informanterna menar att om vårdvetenskapen skall
kunna hålla sig stark i framtiden så är det viktigt att de som tillägnat sig vårdvetenskaplig teori är
med och möter de utmaningar som uppstår i framtiden. Informanterna lyfter fram att
vårdvetenskapen behöver förankras i nya utmaningarna och de som har tillägnat sig vårdvetenskap
behöver vara med och forma teknologin vårdvetenskaplig så att etiska och morala aspekter tas i
beaktande och vårdandets kärna blir synlig i utvecklingen. Någon behöver vara intresserad av att få
vårdvetenskapen att bli en del av utvecklingen och lyfta upp vårdvetenskapen i nya utmaningar.
Som vi kan se finns många utmaningar i klinisk praxis och informanterna som tillägnat sig
vårdvetenskaplig teori upplever att det är sorgligt om vårdvetenskapen inte kommer till uttryck på
grund av omständigheterna. Men just på grund av dessa utmaningar menar informanterna att det är
viktigt att framhäva och klargöra vårdvetenskapens betydelse och arbeta för att få vårdvetenskapen
synlig i klinisk praxis. Hur detta kan göras är helt klart en av de största framtida utmaningarna. Men
som informanterna lyfter fram så är det viktigt att de som tillägnat sig vårdvetenskaplig teori håller
vårdvetenskapen stark och framhäver det vårdvetenskapliga i klinisk praxis. Enligt Arman och
Rehnsfeldt (2006) är det varje vårdares beslut och ansvar att arbeta för en god vård och tjäna

42

Meri Knuutila

patienten och inte låta vårdkulturen och ekonomin styra vårdarbetet. Enligt Yancey (2015) är det
viktigt att hitta ett sätt att uttrycka vårdandets konst utan att det sker på bekostnad av den
vårdvetenskapliga kärnan. På samma sätt skriver Eriksson (2002) att de som utövar
vårdvetenskaplig teori måste tro på sig själv och sin vetenskap och framhäva sin kunskap och
vetenskapens värde. Vidare skriver Eriksson att alla nya teorier och vetenskapliga idéer stöter på
motstånd innan de godtas och därför är det viktigt att vårdvetenskapen och dess utövare står på sig.
På liknande sätt lyfter informanterna fram att den vårdvetenskapliga kunskapen behöver göras mer
synlig. Detta i sin tur skulle kräva en förändring i kulturen så att vårdvetenskaplig teori blir en del
av den kunskap alla i det kliniska arbetet har. På samma sätt konstaterar Lindberg et al. (2012) att
det finns ett behov av att utveckla vården i en vårdvetenskaplig riktning, men att sjukhusets
organisationskultur är väldigt styrd och ständig brådska och effektivitet gör att det är utmanande att
utveckla vårdkulturen i en vårdvetenskaplig riktning (jfr. Dyess et al., 2013). Vi står inför en verklig
utmaning att få vårdvetenskaplig teori att bli en del av klinisk praxis. Men när man har insett detta
dilemma och utmaningen i att konkretisera teorin i praktiken så är det viktigt att ännu mera arbeta
för att göra vårdvetenskaplig teori till en del av klinisk praxis. De som har tillägnat sig
vårdvetenskaplig teori har beredskap att synliggöra vårdvetenskapen i klinisk praxis och därför är
det viktigt att de framhäver den vårdvetenskapliga hållningen.

43

Meri Knuutila

9. Kritisk granskning
Syftet med denna studie var att beskriva vad tillägnande av vårdvetenskaplig teori har för betydelse
för klinisk praxis. För att kunna besvara studiens syfte valdes en kvalitativ metod till studien (jfr.
Henricson & Billhult 2017; Tidström & Nyberg, 2012). Personer som studerat vårdvetenskap på
magisternivå intervjuades för att få reda på informanternas personliga upplevelse av den
vårdvetenskapliga teorins betydelse för klinisk praxis. Denna metod var lämplig för studien, för
genom intervjuerna besvarades forskningsfrågan med önskat djup och studiens syfte belystes. I den
kritiska granskningen kommer studiens styrkor och svagheter gällande urval, datainsamling,
dataanalys och förförståelse att granskas i relation till studiens tillförlitlighet, giltighet och
överförbarhet (Jfr. Henricsson, 2017a).
Urval av informanter till denna studie gjordes bland sådana som skribenten visste att kan besvara
forskningsfrågan på ett meningsfullt sätt (Henricson & Billhult, 2017). Det föll sig därför naturligt
att göra ett bekvämlighetssampel (Danielson, 2017b) av informanter bland sådana som studerat eller
var helt i slutskedet av sina vårdvetenskapliga studier på magisternivå på Åbo Akademi. Detta
eftersom intervjuerna då kunde äga rum på svenska, vilket minimerar feltolkning som kunde ha
skett vid översättning av intervjumaterial. Åbo Akademi är det enda universitet i Finland där man
kan studera vårdvetenskap på magisternivå på svenska. Om informanter inte skulle ha begränsats
till sådana som studerat vårdvetenskap på magisternivå på svenska i Finland och därigenom till
studeranden från Åbo Akademi, kunde resultatet ha påverkats av att informanterna haft varierande
vårdvetenskapliga traditioner som grund. Nu hade alla informanterna en caritativ vårdvetenskap
som grund i sin utbildning, viket dock var lämpligt för denna studie som har sin grund i den
caritativa vårdvetenskapen. Att göra detta bekvämlighetssampel bland sådana som studerat
vårdvetenskap på Åbo Akademi och nu arbetade med olika kliniska uppgifter ansågs ändå lämpligt
för denna studie. Att informanterna har olika arbetserfarenhet och arbetar i olika kontexter ger
enligt Henricson och Billhult (2017) variation i informanternas utsagor och berikar resultatet. Om
informanterna hade valts helt slumpmässigt skulle inte studien ha innefattat informanter från
varierande kontexter i samma utsträckning. Ett inklusionskriterium var också att informanterna
skulle ha tidigare klinisk erfarenhet av vårdarbete för detta antogs ha betydelse för synen på
forskningsfrågan.
Efter att informanter kartlagts kontaktades de per e-post eller med meddelande per telefon och
tillfrågades om intresse att delta i studien. Informanterna begränsades inte till ett visst område i
Finland utan det gavs möjlighet att delta i intervjustudien via videosamtal på Zoom. I denna studie

44

Meri Knuutila

har urvalet av informanter valts noggrant, vilket enligt Lundman och Graneheim (2008) kan antas
öka studiens giltighet. Bland informanterna i studien fanns både män och kvinnor i olika åldrar och
de arbetade i varierande kontexter till exempel som vårdlärare, vårdledare, vårdare, projektarbetare
eller vårdexperter. Att större delen av informanterna var kvinnor kan ses som naturligt eftersom
detta också är utfallet i det kliniska arbetet. I studiens urval av deltagare har informanter från olika
städer, kontexter, ålder, kön och arbetserfarenhet tagits med, vilket enligt Henricson (2017b) ökar
resultatets överförbarhet. För att kunna ge noggrannare uppgifter om informanternas ålder och
arbetserfarenhet så kunde dock ett bakgrundsformulär med informanternas uppgifter ha varit
relevant.
De informanter som kontaktades fick tydlig information om studien i form av ett informationsbrev
där det framkommer vem som uträttar studien, studiens syfte, vem intervjustudien berör, tidsramen
för intervjun och hur materialet används samt informanternas självbestämmanderätt, frihet och
anonymitet (Olsson & Sörensen,2011; Kjellström 2017; jfr. Forskningsetiska delegationen, 2012).
En del av de som kontaktades besvarade inte förfrågan att delta i studien och slutligen intervjuades
åtta sakkunniga och frivilliga personer. Enligt Danielsson (2017b) skall antalet informanter väljas
med tanke på studiens syfte och metod och därför är det svårt att i litteraturen hitta ett entydigt svar
på hur många informanter studien borde ha. Det kan ändå konstateras att informanterna var
lämpliga med tanke på studiens syfte. Men med ett större antal informanter kunde kanske resultatet
ytterligare ha berikats eller stärkts och studiens tillförlitlighet samtidigt ökat. Även om detta är en
liten studie kan urvalet av deltagare anses representera praktiken och studien ger en förståelse för
den vårdvetenskapliga teorins betydelse för klinisk praxis. Studiens urval av deltagare har beskrivits
så att studien kan upprepas och resultatet kan förstås i sitt sammanhang.
Datainsamling till studien gjordes genom individuella intervjuer. Det material som intervjuerna
gav var rikt. I studien användes en intervjuguide för att alla intervjuerna skulle behandla samma
frågor och intervjuguiden var lämplig med tanke på studiens syfte. Intervjuguiden diskuterades med
handledarna och bestod av några öppna intervjufrågor och förslag till följdfrågor (Jfr. Danielson,
2017a). För att kunna erbjuda informanten ett så bekvämt intervjutillfälle som möjligt, och
därigenom få innehållsrika och djupa intervjuer, gavs informanten möjlighet att själv välja en lugn
intervjuplats och tidpunkt eller komma till en angiven ostörd intervjumiljö. För att intervjutillfället
skulle upplevas naturlig beaktades deltagarnas platser i förhållande till varandra och målet var att
skapa en bra atmosfär. Vid intervjutillfället strävades det efter ett neutralt förhållningssätt så att
informanten fritt fick berätta om sin erfarenhet utan att den som intervjuade påverkade informantens
utsagor. Tillförlitligheten av resultatet kan dock anses påverkas av att intervjuerna gjorts av en ovan

45

Meri Knuutila

intervjuare och trots strävan till ett neutralt förhållningssätt vid intervjutillfället kan intervjuarens
interaktionen ha påverkat datainsamlingen. Intervjuaren lade märke till att sättet och tryggheten att
intervjua blev naturligare ju flera intervjuer som gjordes. En annan sak som också kunnat påverka
och styra utsagor i datainsamlingen var att en del av informanterna var bekanta med den som
intervjuade.
I studien strävades till god vetenskaplig praxis enligt forskningsetiska delegationens (2012)
anvisningar. Därför fick informanten vid intervjun ytterligare en gång information om studien,
intervjun, inspelning av intervjun och sina rättigheter. Informanten belystes om att intervjun
beräknas ta 30–45 minuter. Före intervjun undertecknade informanten studiens samtyckesformulär
(Olsson & Sörensen, 2011) där informanten gav rätt till användandet av intervjumaterialet.
Informanten informerades om att skribenten kommer att transkribera, koda och lagra materialet
utom räckhåll för obehöriga och att informantens anonymitet i studiens alla skeden bevaras, så som
god vetenskaplig praxis förutsätter. Datainsamlingen har beskrivits stegvis för att synliggöra
processens gång, påvisa beaktande av etiska aspekter samt för att möjliggöra upprepning av studien.
Dataanalysen har gjorts med en induktiv ansats enligt Lundman och Graneheims (2008) kvalitativa
innehållsanalys. Enligt Lundman och Graneheim (2008) är målet med den kvalitativa
innehållsanalysen att hitta likheter och skillnader i det transkriberade textinnehållet så att materialet
kan grupperas och man får en bättre helhetsuppfattning av materialet. Det transkriberade åtta
intervjuerna bestod av ett material på 85 sidor som lästes igenom flera gånger innan
analysprocessen började. När materialet kändes bekant relaterades materialet till studiens syfte som
hölls starkt i åtanke under hela analysens gång för att fokusera på det relevanta i intervjun. De
meningsenheter som svarade på studiens syfte plockades ut och infördes i en tabell. I tabellen,
analysschemat (Danielson, 2017b), gjordes kolumner för meningsenheter och sedan vidare för
kondenserade meningsenheter, koder, underkategorier, kategorier och teman (Lundman &
Graneheim, 2008). I analysschemat åskådliggjordes materialet bra och därifrån kunde resultatet
sedan skrivas ut utgående från teman, kategorier och underkategorier.
Den kvalitativa innehållsanalysen med ett tydligt analysschema underlättade skrivprocessen och
utformningen av resultatet. Med hjälp av analysschemat var det lätt att få en helhetsbild av
resultatet. När analysschemat var klart plockades underkategorierna med sina koder ut och skrevs
till text. I denna skrivprocess var analysschemat till stor hjälp, eftersom det var lätt att i
analysschemat granska meningsinnehållet i meningsenheterna eller identifiera den ursprungliga
intervjun. För att öka analysens tillförlitlighet och minimera fel tolkning diskuterades

46

Meri Knuutila

analysresultatet med handledarna under analysens gång (Cope, 2014). Enligt Cope (2014) kan man
aldrig vara säker på att man fullt förstått informantens upplevelser och tolkat dessa riktigt. Därför
har resultatet belysts med citat så att den som läser studien själv kan bedöma tolkningens giltighet
(Lundman & Graneheim, 2008; Cope, 2014). Eftersom analysen av data är systematiskt gjort enligt
Lundman och Graneheims (2008) kvalitativa innehållsanalys är dataanalysen lätt att upprepa och
sättet att arbeta är tydligt.
Även om urval av deltagare, datainsamling och dataanalys beskrivits stegvis i studien är det inte
ändamålsenligt att dra slutsatser om överförbarhet till större helheter utgående från studiens resultat.
Danielson (2017b) och Cope (2014) skriver att resultatet från en studie med kvalitativ metod inte
kan generaliseras. Cope (2014) stöder denna uppfattning på att en kvalitativ studie ger subjektivt
material. Men genom att i diskussionen relatera resultatet till tidigare forskning och teoretiska
utgångspunkter kan resultats giltighet få stöd (Cope, 2014). Man kan ändå konstatera att denna
studie ger en förståelse för studiens syfte och som Danielson (2017b) påpekar så kan kvalitativa
studiers resultat nog vara överförbart till liknande kontexter även om resultatet inte är allmänt
generaliserbart.
När man ser på skribentens förförståelse för ämnet i studien så är det viktigt att lyfta fram att
skribenten har en egen personlig upplevelse av den vårdvetenskapliga teorins betydelse för klinisk
praxis. Detta eftersom skribenten studerar vårdvetenskaplig teori på magisternivå på liknande sätt
som informanterna gjort. Henricson och Billhult (2017) skriver att i en kvalitativ studie påverkas
resultatet alltid till viss mån av skribentens förförståelse eftersom forskaren interagerar med
informanten vid insamling av material (jfr. Cope, 2014). De menar att den som intervjuar är
medskapare av intervjutexten och att resultatet inte kan ses som oberoende av den som intervjuar.
För att den egna förförståelsen skall påverka och styra resultatet så lite som möjligt har
förförståelsen diskuterats med handledarna och på så vis medvetandegjorts. Som Henricson (2017a)
samt Lundman och Graneheim (2008) skriver så är det viktigt att vara medveten om sin
förförståelse för den påverkar hela forskningsprocessen och framför allt datainsamling och
tolkningsprocessen i innehållsanalysen. För att öka studiens trovärdighet har skribenten därför
diskuterat tolkning och analysering av materialet med handledarna. Analysresultatet har dessutom
relaterats till tidigare forskning, vilket enligt Persson och Sundin (2017) påvisar en strävan att vidga
och förhålla sig kritiskt till den egna förförståelsen. I denna kvalitativa studie har förförståelsen
medvetandegjorts och skribenten har beaktat förförståelsen i studiens olika skeden, men i och med
att det är en kvalitativ studie så är det sannolikt att resultatet med en annan intervjuare och skribent
kunde vara ett annat.

47

Meri Knuutila

10. Slutsats
Genom denna studie kan man få en djupare förståelse för den vårdvetenskapliga teorins betydelse
för klinisk praxis. Studiens resultat visar att vårdvetenskaplig teori har betydelse på ett personligt
plan genom att utveckla människan professionellt och etiskt. Vilket i sin tur speglas i handlandet
och hållningen i klinisk praxis. Av detta kan man förstå att tillägnande av den vårdvetenskapliga
teorin har en stor betydelse för klinisk praxis i form av att sprida det goda, vårdvetenskapliga
ethoset. Utvecklad förståelse och stärkt etisk medvetenhet är det som den vårdvetenskaplig teorin
konkret erbjuder. Enligt Eriksson (1995, s. 23) utgör det etiska kärnan i allt vårdande och detta
sammanfattar hon i citatet ”så mycket etik, så mycket vård”. Enligt detta kan man förstå att
utvecklad etisk medvetenhet till följd av tillägnande av vårdvetenskaplig teori i högsta grad
påverkar klinisk praxis och vårdandet. Men eftersom tillägnande av den vårdvetenskapliga teorin
har betydelse för förståelsen av människor och hur man beter sig mot andra människor så har den
vårdvetenskapliga teorin också betydelse för människans syn på livet i allmänhet. På samma sätt
konstaterades det i denna studie att vårdvetenskaplig teori är allmänbildande och påverkar hela
livsförståelsen.
Studier av vårdvetenskaplig teori kan utgående från denna studie förbättra klinisk praxis och stöda
god vård. Därför är det viktigt att också i framtiden lyfta fram vårdvetenskaplig teori och hålla
vårdandets kärna stark. Vårdvetenskaplig teori bör vara en del av utbildning, men också av
fortbildning. Genom att också i fortsättningen göra satsningar, forskning och projekt som stöder
vårdvetenskaplig teori att bli en del av klinisk praxis så lyfts vårdvetenskaplig teori fram. Men hur
vårdvetenskaplig teori konkret skall bli synligare i klinisk praxis och få sin ställning stärkt är den
utmaning vi står inför. Ett sätt att närma sig detta är att fördjupa sig i de utmaningar som
vårdvetenskapen stöter på i det kliniska arbetet. Genom att förstå utmaningarna i klinisk praxis, på
ett djupare sätt än denna studie beskriver, kunde man möjligen utveckla utbildning och fortbildning
som stöder och motiverar integrering av vårdvetenskap i klinisk praxis.

Meri Knuutila

Litteraturförteckning
Arman, M. & Rehnsfeldt, A. (2006). The presence of love in ethical caring. Nursing Forum 41(1),
4-12. doi: 10.1111/j.1744-6198.2006.00031.x
Arman, M. & Rehnsfeldt, A. (2007). The ‘little extra’ that alleviates suffering. Nursing Ethics
14(3), 372-386. doi: 10.1177/0969733007075877
Cope, D. G. (2014). Methods and meanings: credibility and trustworthiness of qualitative research.
Oncology nursing forum 41(1), 89-91. doi: 10.1188/14.ONF.89-91
Danielson, E. (2017a). Kvalitativ forskningsintervju I: Henricson, M. (Red.), Vetenskaplig teori
och metod: Från idé till examination inom omvårdnad. (s. 143–154) Lund: Studentlitteratur.
Danielson, E. (2017b). Kvalitativ innehållsanalys I: Henricson, M. (Red.), Vetenskaplig teori och
metod: Från idé till examination inom omvårdnad. (s. 285–300) Lund: Studentlitteratur.
Dyess, S. M., Boykin, A. & Bulfin, M. J. (2013). Hearing the Voice of Nurses in Caring TheoryBased Practice. Nursing Science Quarterly 26(2), 167–173. doi: 10.1177/0894318413477138
Ekeberg, M. 2001. Tillägnande av vårdvetenskaplig kunskap- reflexionens betydelse för lärandet.
(Doktorsavhandling. Åbo Akademi, Vasa) ISBN 951-765-073-6. xvi, 216 s.
Eriksson, K. (1995) Mot en caritativ vårdetik I: Eriksson, K. (Red.) Mot en caritativ vårdetik. (s.9–
39) Vasa: Institutionen för vårdvetenskap. Åbo Akademi.
Eriksson, K. (2002). Caring Science in a New Key. Nursing Science Quarterly, 15(1), 61-65. doi:
10.1177/089431840201500110
Eriksson, K. (2010). Evidence: To See or Not to See. Nursing Science Quarterly. 23(4), 275–279.
doi: 10.1177/0894318410380271
Eriksson, K. (2017). Att identifiera och bestämma begrepp inom vårdvetenskap som disciplin I:
Wiklund Gustin, L & Bergbom, I. (Red.) Vårdvetenskapliga begrepp i teori och praktik. (2: a uppl.,
s.31–45) Studentlitteratur.
Eriksson, K. (2018) Vårdvetenskap. Vetenskapen om vårdandet. Om den tidlösa tiden.
Samlingsverk av Katie Eriksson. Stockholm: Liber
Eriksson, K. & Lindström U.Å. (2000) Siktet, Sökandet, Slutandet – om den vårdvetenskapliga
kunskapen I: Eriksson, K. & Lindström U.Å. (Red.) Gryning. En vårdvetenskaplig antologi. (s.5–
18) Vasa: Institutionen för vårdvetenskap. Åbo Akademi.

Meri Knuutila

Eriksson, K. & Lindström U.Å. (2003) Klinisk vårdvetenskap I: Eriksson, K. & Lindström U.Å.
(Red.) Gryning II. Klinisk vårdvetenskap. (s. 3–20). Vasa: Institutionen för vårdvetenskap. Åbo
Akademi.
Eriksson, K. & Lindström U.Å. (2007) vårdvetenskapens vetenskapsteori på hermeneutisk grund –
några grunddrag I: Eriksson, K. & Lindström U.Å. (Red.) Gryning III. Vårdvetenskap och
hermeneutik. (s.5–19) Vasa: Enheten för vårdvetenskap. Åbo Akademi.
Eskilsson, C., Hörberg, U., Ekeberg, M. & Carlsson, G. (2014). Student nurses´ experiences of how
caring and learning is intertwined – A phenomenological study. Journal of Nursing Education and
Practice, 4(2), 82-93. doi: 10.5430/jnep.v4n2p82
Forskningsetiska delegationen. (2012). God vetenskaplig praxis och handläggning av misstankar
om avvikelser från den i Finland. Hämtad 22.9.2019 från
http://www.tenk.fi/sites/tenk.fi/files/HTK_ohje_2012.pdf
Gadamer, H-C. 1997. Sanning och metod i urval. Göteborg: Daidalos
Henricson, M. & Billhult, A. (2017) Kvalitativ metod I: Henricson, M. (Red.), Vetenskaplig teori
och metod: Från idé till examination inom omvårdnad. (s. 111–119) Lund: Studentlitteratur.
Henricson, M. (2017a) Forskningsprocessen I: Henricson, M. (Red.), Vetenskaplig teori och
metod: Från idé till examination inom omvårdnad. (s. 43–55) Lund: Studentlitteratur.
Henricson, M. (2017b) Diskussion I: Henricson, M. (Red.), Vetenskaplig teori och metod: Från idé
till examination inom omvårdnad. (s. 411–420) Lund: Studentlitteratur.
Hoover, J. (2002). The personal and professional impact of undertaking an educational module on
human caring. Journal of Advanced Nursing 37(1), 79-86. doi: 10.1046/j.1365-2648.2002.02051.x
Hörberg, U., Galvin, K., Ekeberg, M. & Ozolins, L-L. (2019). Using lifeworld philosophy in
education to intertwine caring and learning: an illustration of ways of learning how to care,
Reflective Practice 20(1), 56-69. doi: 10.1080/14623943.2018.1539664
Jasovsky, D.A., Morrow, M.R., Clementi, P.S. & Hindle, P.A. (2010). Theories in Action and How
Nursing Practice Changed. Nursing Science Quarterly 23(1), 29–38. doi:
10.1177/0894318409353806
Kjellström, S. (2017). Forskningsetik I: Henricson, M. (Red.), Vetenskaplig teori och metod: Från
idé till examination inom omvårdnad. (s. 57–81) Lund: Studentlitteratur.
Lejonqvist, G-B. Eriksson, K & Meretoja, R. (2012) Evidence of clinical competence.
Scandinavian Journal of Caring Sciences, 26, 340–348. doi: 10.1111/j.1471-6712.2011.00939.x

Meri Knuutila

Levy-Malmberg, R. & Hilli, Y. (2014). The enhancement of clinical competence through caring
science. Scandinavian Journal of Caring Sciences, 28, 861–866. doi:10.1111/scs.12104
Lindberg, E., Persson, E. & Bondas, T. (2012). ‘The responsibility of someone else’: a focus group
study of collaboration between a university and a hospital regarding the integration of caring
science in practice. Scandinavian Journal of Caring Sciences, 26, 579–586. doi:10.1111/j.14716712.2012.00968.x
Lundman, B. & Graneheim, U. H. (2008). Kvalitativ innehållsanalys I: Granskär, M. & Höglund

Nielsen, B. (red). 2008. Tillämpad kvalitativ forskning inom hälso- och sjukvård (2: a uppl.). (s.

159-172) Lund: Studentlittertur.
Matilainen, D. 2004. Caritativ didaktik – en bildning i vårdandets tjänst I: Matilainen, D &
Eriksson, K (Red), Vårdvetenskapens didaktik. Caritativ didaktik i vårdandets tjänst (s.21–38)
Vasa: Institutionen för vårdvetenskap. Åbo Akademi.
Nyberg, R. (2012). Skriv litteraturöversikt I: Nyberg, R. & Tidström, A. (red.) Skriv vetenskapliga
uppsatser, examensarbeten och avhandlingar. (s. 95-106) Lund: Studentlitteratur.
Nyberg, R. & Tidström, A. (2012). Beskriv material och metod I: Nyberg, R. & Tidström, A. (red.)
Skriv vetenskapliga uppsatser, examensarbeten och avhandlingar. (s. 115-138) Lund:
Studentlitteratur.
Nåden, D. (2003). Tilegnelsen av klinisk vårdvitenskap og vårdandets kunst I: Eriksson, K. &
Lindström, U.Å. (Red.) Gryning II. Klinisk vårdvetenskap. (s.63–73). Vasa: Institutionen för
vårdvetenskap. Åbo Akademi.

Olsson, H. & Sörensen, S. (2011). Forskningsprocessen (3: e uppl.). Stockholm: Liber.
Persson, C. & Sundin, K. (2017). Fenomenologisk hermeneutisk tolkningsmetod – ett dialektiskt
förhållningssätt I: Henricson, M. (Red.), Vetenskaplig teori och metod: Från idé till examination
inom omvårdnad. (s. 325–338) Lund: Studentlitteratur
Sandvik, A-H., Eriksson, K. & Hilli, Y. (2015). Understanding and becoming – the heart of the
matter in nurse education. Scandinavian Journal of Caring Sciences, 29, 62–72. doi:
10.1111/scs.12128

Meri Knuutila

Sjögren, R. (2017). Ansvar I: Wiklund Gustin, L & Bergbom, I. (Red.) Vårdvetenskapliga begrepp
i teori och praktik. (2: a uppl., s.349-360) Studentlitteratur.
Yancey, N. R. (2015). Why Teach Nursing Theory? Nursing Science Quarterly 28(4), 274–278.
doi: 10.1177/0894318415599234

Meri Knuutila

Bilaga 1
Intervjustudie: Vårdvetenskaplig teoris betydelse för klinisk praxis
Ärende: Förfrågan om medverkan i intervjustudie
Mitt namn är Meri Knuutila. Jag studerar vårdvetenskap vid Åbo Akademi. Min
magisteravhandling har temat den vårdvetenskapliga teornis betydelse för klinisk praxis.
Syftet är att ta reda på hur de som studerat vårdvetenskap upplever att det påverkat deras
kliniska arbete. För att få information om upplevelser kring detta planerar jag att intervjua
8–10 personer. Intervjuerna beräknas räcka ca 30–45 minuter och de som intervjuas är
personer som studerat vårdvetenskap på magisternivå. Informanterna arbetar inom olika
kontexter och är t.ex. vårdlärare, vårdspecialister och vårdledare.
Intervjuerna kommer att spelas in, transkriberas till text och vara kodade för att bevara
deltagarnas anonymitet. De ljudfiler och de inspelade texterna kommer att hanteras så att
inte obehöriga kan ta del av den. Deltagandet i studien är frivilligt och kan när som helst
avbrytas under studiens gång utan att orsaken behöver anges.
Din upplevelse är viktig för mig. Om du vill delta i denna studie ber jag dig kontakta mig
via e-post eller per telefon. Ifall du funderar över något får du också gärna ta kontakt med
mig.

Helsingfors 14.10.2019
Meri Knuutila, magisterstuderande

Linda Nyholm, handledare

meri.knuutila@gmail.com

PhD, universitetslärare

0503646335

linda.nyholm@abo.fi

0405512905
Monika Koskinen, handledare
universitetslärae
monika.koskinen@abo.fi

0503772450

Meri Knuutila

Bilaga 2

Samtyckesformulär
Skriftligt, informerat samtycke till medverkan i Intervjustudien
Vårdvetenskaplig teoris betydelse för klinisk praxis
Jag har informerats om studiens syfte, om hur informationen samlas in, bearbetas och
behandlas. Jag har även informerats om att mitt deltagande är frivilligt och att jag, när jag
vill, kan avbryta min medverkan i studien utan att ange orsak. Jag samtycker härmed till
att medverka i denna intervjustudie som handlar om upplevelser om vårdvetenskaplig
teoris betydelse för klinisk praxis.
Ort/Datum/År:
Underskrift: _________________________________
Namnförtydligande: _____________________________________
Forskarens underskrift: __________________________________
Namnförtydligande: Meri Knuutila

Kontaktuppgifter
Namn: Meri Knuutila
E-post: meri.knuutila@gmail.com
Mobil: 0503646335
Handledarnas namn:
Linda Nyholm
E-post: linda.nyholm@abo.fi
monika.koskinen@abo.fi
Mobil: 0405512905

Monika Koskinen
E-post:

Mobil: 0503772450

Meri Knuutila

Bilaga 3
INTERVJUGUIDE

Berätta om din bakgrund med tanke på studier och jobb
Kan du berätta om din första kontakt med vårdvetenskapen?
Berätta om vårdvetenskapens betydelse för dig?
Har de vårdvetenskapliga begreppen hjälpt dej att förstå klinisk praxis annorlunda?
Exempel på situation?
Är det något speciellt i vårdvetenskapen som haft betydelse för din kliniska vardag?
Något som har ändrat ditt sätt att tänka?
Hur förmedlar du vårdvetenskap i ditt yrke?
Vad är annorlunda i dej/ditt arbete före och efter studier i vårdvetenskap?
Hur lär man sig vårdvetenskap?
Något annat du ännu vill lyfta fram?

STÖDFRÅGOR:
Kan du berätta mera?
berätta något om det
Vad hände sedan?

Meri Knuutila

Bilaga 4
Utdrag ur innehållsanalys med meningsenhet, kondenserad meningsenhet, kod, underkategori och huvudkategori
Meningsenhet (intervju)
fast jag inte kanske haft ord på det. Men att
skillnaden nu är att jag har ord på det, på det där
rätt och fel, ord på vad folk gör för fint för andra.
Så det kanske är skillnaden… inte alltid haft
förståelse för det, att jag har gjort gott, men att jag
har inte kunnat sätta ord på vad jag har gjort det,
varför det har varit gott och sådär, varför det har
varit fint. (I 5)
Nu tror jag att det uppfattas sådär bra, nu tror jag
har just stöd i och med att jag är under 30 år och är
i den här positionen, så tror jag att det ökar min
trovärdighet. Och nu tror jag att det hjälper. Då det
här bemötandet inte har någon bemött illa på
grund av att eller har haft någon känsla över, utan i
flesta fall har andra också samma åsikter men
kanske inte har kunnat artikulera det eller hittat
orden…. man är av samma åsikt men att sen så
saknar man på något sätt saknar kanske
färdigheterna att ta till ord. (I 3)
på något vis har satt ord på hur man ska vara. Att
på något vis är det lättare att greppa det. (I 4)
mera kanske just det som man själv har sett och
upplevt i den kliniska verkligheten så, så just det
där som jag sa att jag liksom kan relatera till det,
att jag inser liksom att ja ja det här ju helt självklart
precis sådär e de, ja ja, du får ord på det. (I 8)

Kondenserad meningsenhet
skillnaden nu är att jag har ord på
det där rätt och fel, ord på vad folk
gör för fint för andra.

Kod
Sätta ord på det

ökar min trovärdighet, hjälper… i
flesta fall har andra samma åsikter
men saknar färdigheterna att ta till
ord

Hitta ord

satt ord på hur man ska vara.

Ord på hur man ska
vara
Få ord på det
kliniska

själv har sett och upplevt i den
kliniska verkligheten…kan relatera
till det… inser att det här helt
självklart precis sådär e de…får ord
på det.

Underkategori Huvudkategori
Sätta ord på
Handlande

