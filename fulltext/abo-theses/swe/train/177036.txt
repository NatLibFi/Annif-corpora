”Min uppfattning förändrades en dag när jag läste om en
undersökning hur lärarna förhåller sig gentemot flickor och
pojkar under matematiklektioner”
En flerformsstudie om finlandssvenska klasslärares uppfattningar om
begåvning hos flickor och pojkar i matematik

Marika Raevuori

Avhandling för magisterexamen
Fakulteten för pedagogik och välfärdsstudier
Åbo Akademi
Vasa, 2020

Abstrakt
Författare

Årtal

Marika Raevuori

2020

Arbetets titel

En flerformsstudie om finlandssvenska klasslärares uppfattningar om begåvning
hos flickor och pojkar i matematik

Opublicerad avhandling för magisterexamen i pedagogik

Sidantal (tot.)

Vasa: Åbo Akademi.
Fakulteten för pedagogik och välfärdsstudier

99

Referat (Avhandlingens teoretiska utgångspunkt, syfte, forskningsfrågor, metoder, deltagare,
huvudsakliga resultat, slutsatser)

Syftet med avhandlingen är att undersöka ifall det finns en skillnad i hur lärare ser
på matematisk begåvning hos flickor och pojkar, hur lärare anser att matematisk
begåvning tar sig i uttryck hos flickor och pojkar samt lärares uppfattningar om hur
och ifall jämställdhet mellan könen uppnås inom matematikundervisningen. För att
avgränsa avhandlingen har fokusgruppen i denna undersökning bestått av lärare från
Svenskfinland.
Målet med undersökningen är att visa eller förkasta könsstereotypa uppfattningar
bland lärare om skillnader mellan flickor och pojkar som matematiker i
grundskolan. Med syftet och tidigare forskning som bakgrund utformades följande
forskningsfrågor:
1. Hur beskriver lärare från Svenskfinland matematisk begåvning hos elever?
2. Finns det en skillnad i hur lärare från Svenskfinland beskriver matematiskt
begåvade flickor och pojkar och hur ser denna skillnad i sådana fall ut?
3. Uppfattar lärare från Svenskfinland att jämställdhet mellan könen uppnås
inom matematikundervisningen och i sådana fall, varför eller varför inte?
Avhandlingen är en flermetodsstudie med både kvantitativa och kvalitativa inslag.
Lärarnas uppfattning om flickor och pojkar som matematiker mättes med hjälp av
ett frågeformulär som bestod av 55 slutna och 7 öppna frågor. Frågeformuläret som
användes var en egen direkt översättning från frågeformuläret i Riitta Soros
doktorsavhandling Opettajien uskomukset tytöistä, pojista ja tasa-arvosta
matematiikassa från år 2002. Precis som i Riitta Soros avhandling, delades
frågeformuläret in i fem kategorier av frågor som alla mätte lärares uppfattningar
om skillnader mellan flickor och pojkar i matematikundervisningen på olika sätt. De
olika kategorierna av frågor som lärarna ombads ta ställning till handlade om
kognitiva skillnader mellan flickor och pojkar, om skillnader i flickors och pojkars
växelverkan under matematiklektionen, om skillnader i behovet av stöd som flickor

och pojkar behöver under matematiklektionen, om skillnaden i valen som flickor
och pojkar gör angående matematik samt om hur jämställdheten uppfylls i
undervisningen.
Resultatet från undersökningen visar att det bland lärare i Svenskfinland
förekommer både stereotypiska uppfattningar samt uppfattningar som stämmer
överens med tidigare forskning angående flickor och pojkar som matematiker.
Många likheter kunde hittas mellan resultaten från denna avhandling och från Riitta
Soros (2002) avhandling, trots att det är 17 år mellan att undersökningarna utförts.
En uppfattning som förekom bland lärarna som deltog i undersökningen som
stämmer överens med tidigare forskning, är uppfattningen om att flickor har sämre
självförtroende i matematik än pojkar. Precis som i Soros (2002) undersökning, var
det vanligt att lärarna i denna undersökning ansåg att flickor med goda resultat i
matematik anstränger sig mer, medan pojkar med goda resultat har nått dessa
resultat tack vare deras intelligens eller naturliga begåvning.
Utgående från resultatet kan slutsatsen dras att även om vi i Finland kommit långt
inom jämställdhetsarbetet i grundskolan, så finns det fortfarande arbete kvar att
göra. Utan att ta ställning till ifall uppfattningar som framkom i denna undersökning
bygger på verklighet eller attityder, är det ett stort problem att flickor uppfattas ha
ett sämre självförtroende i matematik samt att pojkar med begåvning inom
matematik uppfattas ha en medfödd förmåga medan flickor med begåvning i
matematik uppfattas ha arbetat hårt.
Sökord

Tasa-arvo, matematiikka, gender equality, mathematics, teacher attitudes, lärares
uppfattningar, jämställdhet

Innehåll
1 Inledning.............................................................................................................. 1
1.1 Bakgrund ....................................................................................................... 1
1.2 Syfte, forskningsfrågor och disposition ........................................................... 6
2 Teori .................................................................................................................... 8
2.1 Attityder ......................................................................................................... 8
2.1.1 Vad är attityder? ...................................................................................... 8
2.1.2 Attityder om kön ................................................................................... 10
2.2 Begåvning .................................................................................................... 10
2.2.1 Vad är begåvning? ................................................................................. 11
2.2.2 Teorier om matematisk begåvning ......................................................... 12
2.2.3 Begåvade elever i matematikundervisningen ......................................... 13
3 Tidigare forskning ............................................................................................ 15
3.1 Lärares syn på begåvning och dess inverkan på elever .................................. 15
3.2 Flickors och pojkars förmågor och färdigheter i matematik .......................... 17
3.3 Flickors och pojkars attityder mot matematik ............................................... 19
3.4 Jämställdhet inom matematikundervisningen ................................................ 21
4 Metod................................................................................................................. 23
4.1 Syfte och forskningsfrågor ........................................................................... 23
4.2 Flermetodsforskning..................................................................................... 25
4.3 Enkät som datainsamlingsmetod................................................................... 26
4.3.1 Utformning av enkäten .......................................................................... 27
4.3.2 ”Flicka eller pojke”-skala ...................................................................... 30
4.4 Undersökningens deltagare ........................................................................... 32
4.4.1 Deltagarnas bakgrundsinformation ........................................................ 33
4.4.2 Representation och bortfall .................................................................... 36
4.5 Analys och bearbetning av data .................................................................... 37

4.5.1 Analys av de slutna frågorna .................................................................. 37
4.5.2 Analys av de öppna frågorna ................................................................. 39
4.6 Undersökningens validitet och reliabilitet ..................................................... 41
4.7 Etiska aspekter ............................................................................................. 43
5 Resultat .............................................................................................................. 45
5.1 Skillnader mellan flickor och pojkar i matematiken ...................................... 45
5.1.1 Lika ofta en flicka som en pojke ............................................................ 46
5.1.2 Oftare en flicka än en pojke ................................................................... 47
5.1.3 Oftare en pojke än en flicka ................................................................... 48
5.2 Lärares beskrivningar av flickor och pojkar i matematiken ........................... 50
5.2.1 Skillnader i hur lärare beskriver flickor och pojkar i matematiken .......... 51
5.2.2 Begåvade flickor och pojkar inom matematiken..................................... 52
5.3 Skillnader mellan deltagare med olika bakgrund ........................................... 54
5.3.1 Män och kvinnor ................................................................................... 54
5.3.2 Arbetserfarenhet .................................................................................... 55
5.3.3 Lärarbehörighet ..................................................................................... 60
5.3.4 Matematikstudier ................................................................................... 62
5.4 Jämställt bemötande i skolan ........................................................................ 64
5.4.1 På vilket sätt anser deltagarna att ett jämställt bemötande förverkligas bäst
under matematiklektionen?............................................................................. 64
5.4.2 Hur nödvändig tycker deltagarna att jämställdhetsaspekten är inom
matematikundervisningen i grundskolan? ....................................................... 66
5.4.3 Har deltagarnas uppmärksamhetsfördelning förändrats under de senaste
åren? .............................................................................................................. 69
5.4.4 Vad tycker deltagarna att borde göras för att öka flickornas intresse och
framgång inom matematik? ............................................................................ 70
5.4.5 Deltagarnas allmänna kommentarer ....................................................... 71
6 Diskussion .......................................................................................................... 72
6.1 Resultatdiskussion ........................................................................................ 72

6.1.1 Finns det en skillnad i hur lärare beskriver matematiskt begåvade flickor
och pojkar? .................................................................................................... 73
6.1.2 Jämställdhet mellan könen inom matematikundervisningen ................... 75
6.2 Metoddiskussion .......................................................................................... 77
6.3 Slutsatser och förslag till fortsatt forskning ................................................... 79
Litteratur.............................................................................................................. 80

Bilagor
Bilaga 1 Frågornas förkortningar
Bilaga 2 Diagram på svarsförelningen på enkätfrågorna
Bilaga 3 Tabell med den procentuella svarsfördelningen på enkätsvaren
Bilaga 4 Följebrev

Tabeller
Tabell 1 Flicka eller pojke? -skalstegens kodning ................................................... 31
Tabell 2 Den totala svarsfördelningen ................................................................... 45
Tabell 3 Signifikanta skillnader mellan hur män och kvinnor svarat ...................... 55
Tabell 4 Signifikanta skillnader mellan hur lärare som undervisat 1–5 år och 20–30 år
svarat ..................................................................................................................... 55
Tabell 5 Signifikanta skillnader mellan hur lärare som undervisat 1–10 år och längre
än 20 år svarat ........................................................................................................ 57
Tabell 6 Signifikanta skillnader mellan hur de som tagit sin examen år 1990-1999 och
de som tagit sin examen år 2010-2019 svarat ......................................................... 59
Tabell 7 Signifikanta skillnader mellan hur klasslärare och hur speciallärare svarat 60
Tabell 8 Signifikanta skillnader mellan hur speciallärare och hur ämneslärare svarat
.............................................................................................................................. 61
Tabell 9 Signifikanta skillnader mellan hur obehöriga och hur behöriga lärare svarat
.............................................................................................................................. 62
Tabell 10 Signifikanta skillnader mellan hur de som studerat matematik och hur de
som inte studerat matematik svarat ......................................................................... 63

1

Figurer
Figur 1 Oppenheims (1992) träd modell ................................................................... 9
Figur 2 Instruktioner inför enkäten i Soros (2002) avhandling ................................ 27
Figur 3 Urklipp på frågornas utformning från enkäten i Soros (2002) avhandling ... 28
Figur 4 Skärmavbild från webenkäten .................................................................... 29
Figur 5 Fördelningen av deltagarnas kön ................................................................ 33
Figur 6 Universiteten deltagarna tagit sin examen vid ............................................ 34
Figur 7 Deltagarnas lärarbehörighet ....................................................................... 34
Figur 8 Mängden matematik deltagarna studerat .................................................... 35
Figur 9 Antal år deltagarna undervisat .................................................................... 35
Figur 10 Året då deltagarnas tagit sin examen inom pedagogik .............................. 36
Figur 11 Frågor där svarsalternativet ”lika ofta en flicka som en pojke” förekom mest
.............................................................................................................................. 46
Figur 12 Frågor där svarsalternativet ”en flicka oftare än en pojke” eller ”oftast en
flicka” förekom mest.............................................................................................. 48
Figur 13 Frågor där svarsalternativet ”oftast en pojke” eller ”en pojke oftare än en
flicka” förekom mest.............................................................................................. 50

2

1 Inledning
År 2017 när jag inledde skrivandet av min kandidatavhandling stötte jag på tidigare
forskning som fick mig att stanna upp. Det fanns ett kort avsnitt i Torrkullas (2017)
avhandling som visade att det bland vissa lärare i Svenskfinland fanns en uppfattning
om att pojkar är mer begåvade på matematik än flickor. Tanken om att en sådan
uppfattning förekommer bland lärare provocerade mig och precis som i många andra
sammanhang, är provokation ett slagkraftigt sätt att väcka ett intresse. Torrkulla (2017)
hänvisade till tidigare forskning som visade att liknande uppfattningar förekommer
bland lärare i Finland och därmed kom jag i kontakt med Riitta Soros avhandling
Opettajien uskomukset tytöistä, pojista ja tasa-arvosta matematiikassa (2002). Soros
(2002) avhandling har fungerat som en inspirationskälla för hela min avhandling. I
detta kapitel motiverar jag varför det fortfarande är nödvändigt att undersöka lärares
uppfattningar om flickor och pojkar i matematikundervisningen.

1.1 Bakgrund
Även om Finland internationellt ses som ett väldigt jämställt land så existerar det
fortfarande jämställdhetsproblem (Jääskeläinen m.fl., 2015). Ett av Finlands
jämställdhetsproblem är exempelvis att det fortfarande existerar stora löneskillnader
mellan män och kvinnor i Finland, trots flickornas och kvinnornas goda skolresultat
och höga utbildningsnivå (Kuusi, Jakku-Sihvonen & Koramo, 2009). Under flera års
tid har PISA resultaten visat att flickorna i Finland klarar sig utmärkt i skolan. I
resultaten från den senaste PISA undersökningen, som utfördes år 2018, klarade
flickorna i Svenskfinland sig bättre i matematik än både finlandssvenska pojkar och
finskspråkiga flickor och pojkar (Gestrin-Hagner, 2019). Det är även fler kvinnor än
män som utexamineras från högskolorna i Finland (Statistikcentralen, 2019).
Trots det tidigare nämnda, det vill säga att flickor generellt klarar sig mycket bra i
skolorna i Finland, så är utbildningsområdena fortfarande starkt indelade mellan
könen. Ingen större förändring verkar heller ha skett under 2000-talet. (Kuusi m.fl.,
2009.) Männen är överrepresenterade inom tekniska och naturvetenskapliga branscher
(Kyttälä & Björn, 2010). Utbildningar inom informations- och kommunikationsteknik
var bland de mest mansdominerande utbildningar på högskolenivå i Finland år 2018

1

(Statistikcentralen, 2018). Männen är även i en majoritet inom den långa matematiken
på gymnasierna (Hannula, Kupari, Pehkonen, Räsänen & Soro, 2004; Soro, 2002).
Hälften av alla som börjar studera matematik på universitet är kvinnor, men endast en
femtedel av de som väljer att doktorera inom ämnet är kvinnor (Hämäri, 2008). Bland
alla professorer inom universiteten i Finland år 2018 var endast 29 procent kvinnor
(Statistikcentralen, 2018) och inom ämnet matematik är kvinnornas andel bland
professorerna antagligen ännu lägre.
Trots att PISA undersökningen visar att flickor är bättre på matematik bland 15-åringar
i Finland, är pojkar bättre på matematik än flickor då man mäter matematikkunskap
bland elever i andrastadiets utbildningar. Bland alla elever på andrastadiets utbildning
är 73 procent av de elever som klarar sig bäst inom matematiken män och 27 procent
kvinnor enligt Metsämuuronen (2017). Även om PISA resultaten tyder på annat,
menar Metsämuuronen (2017) att det fram till årskurs tre inte finns någon skillnad
mellan det matematiska kunnandet bland flickor och pojkar. Enligt Metsämuuronen
(2017) ökar skillnaden mellan flickors och pojkars matematikkunskap med elevernas
ålder. I slutet av andra stadiet är skillnaden som störst, och då räknas flickornas
matematikkunskap ligga i medeltal ett år efter pojkarnas matematikkunskap.
(Metsämuuronen, 2017.) Resultaten från studentskrivningarna våren 2019 visade att
flickorna presterade bättre än pojkarna i alla ämnen förutom i matematikens långa
lärokurs och i några främmande språk (Studentexamensnämnden, 2019). Det är också
avsevärt fler pojkar som väljer att skriva den långa matematiken i studentexamen, även
om

det

är

fler

flickor

än

pojkar

totalt

som

skriver

studentexamen

(Studentexamensnämnden, 2019). Bland alla de om valde att inte skriva matematik i
studentexamen mellan åren 2013 och 2015 var 79 procent kvinnor (Pursiainen,
Muukkonen, Rusanen & Harmoinen, 2018). Med tanke på den nya reformen inom
studentexamen där den långa matematiken väger mer än alla andra ämnen då man
söker vidare till andra stadiets studier (Ristola, Rautio, Kanerva, & Rissanen, 2019)
kan flickornas låga prestation inom matematiken ha stora följder för flickors framtida
studier och karriärer.
Undervisningen i den finska grundskolan borde inte orsaka skillnader mellan flickors
och pojkars färdigheter eller attityder i matematik, men trots det behärskar flickor och
pojkar olika saker efter grundskolan i matematiken. Flickor är inte lika självständiga

2

när det gäller egna inlärningsstrategier, deras självförtroende är betydligt sämre än
pojkarnas och deras uppfattning om den egna förmågan inom matematiken är låg.
(Hannula m.fl., 2004.)
Senast när barnet börjar skolan, om inte redan tidigare, så kommer barnet att stöta på
rådande könsnormer och därmed också förväntade inställningar till olika läroämnen.
Positiva och negativa inställningar till läroämnen och attityder om kön återspeglas i
val av ämnen i andra stadiet, som i sin tur återspeglas på fortsatt utbildning och val av
framtida karriär (Jääskeläinen m.fl., 2015). Det låga antalet kvinnor som presterar i
matematiken bidrar till att branscher inom bland annat ingenjörsvetenskap och
handelsvetenskap, där matematiska kunskaper värderas högt, blir mansdominerade
(Metsämuuronen, 2017). Dessa branscher råkar dessutom vara de bäst betalda
branscherna i vårt samhälle idag (Pursiainen m.fl., 2018). Avsaknaden av kvinnor
inom dessa branscher bibehåller rådande löneskillnader som existerar mellan män och
kvinnor (Kuusi m.fl., 2009). För samhället innebär detta dessutom en stor förlust av
potentiell kunskap för teknik-, matematik- och naturvetenskapliga branscher
(Scheinin, 2004). Precis som Torrkulla (2017) och Tirri och Kuusisto (2013)
konstaterar, är det ytterst viktigt för Finland att satsa mera på de begåvade eleverna,
och då framförallt på flickorna, för att kunna utveckla nya innovationer för framtiden.
Trots att flickor presterar på samma nivå som pojkar i matematik, och i Svenskfinland
även bättre (Gestrin-Hagner, 2019), så har flera undersökningar visat att kvinnor och
flickor upplevs som mindre framgångsrika inom matematiken oavsett den jämna
prestationen. Även barn upplever att män är mer framgångsrika inom matematiken än
vad kvinnor är, men när det gäller barnen själva upplever de inte att det finns någon
skillnad i prestationerna mellan könen. (Martinot, Bagès & Désert, 2012.) Flickors
attityder till matematik som ämne har också visat sig vara betydligt mer negativa än
pojkars (Soro, 2002). Det finns också en vanlig uppfattning att pojkar som är begåvade
inom matematiken är födda med denna förmåga medan flickor som är begåvade har
arbetat hårt för att nå samma framgång (Soro, 2002). Riitta Soro, som skrivit
doktorsavhandlingen Opettajien uskomuskset tytöistä, pojista ja tasa-arvosta
matematiikassa (2002), trodde sig behandla flickor och pojkar jämlikt inom
matematiken, men visade sig som många andra inte göra det. Soro konstaterar att hon

3

bland annat blev mer överraskad ifall en flicka senare i livet blivit framgångsrik inom
matematiken än om en pojke blivit det. (Soro, 2002.)
Det finns ett klart samband mellan elevers upplevda förmåga och elevers framgång
inom matematiken (Ruffell, Mason & Allen, 1998). Bland flickor och pojkar finns det
en stor skillnad mellan den upplevda förmågan och den verkliga förmågan; pojkar
upplever sig vara bättre än vad de i verkligheten är medan flickor däremot upplever
sig vara sämre än vad de i verkligheten är (Kyttälä & Björn, 2010), och enligt Kyttälä
och Björn (2010) är detta ett problem inom utbildningen. Eftersom sambandet mellan
den upplevda förmågan och den verkliga prestationen är stor är det viktigt att
undersöka vad det är som påverkar elevers syn på sina förmågor. PISA resultaten från
2012 tyder på att orsaken bakom varför flickor klarar sig sämre i matematik senare
under skoltiden är bland annat flickors lägre självförtroende, lägre motivation samt
starkare ångestkänslor inför matematiken (Organisation For Economic Co-Operation
And Development, 2013).
Föräldrarnas förväntningar på sina barn kan också ha en inverkan på barnens framtida
framgång inom utbildningen, både positivt och negativt (Räty & Kasanen, 2007).
Undersökningar har visat att redan när barnen är i förskolan anser föräldrar till pojkar
att de är skickligare på matematik medan föräldrar till flickor anser att de är bättre på
modersmål (Räty, 2003). Föräldrar tror också att läraren har den största inverkan på
barnens framgång inom matematiken, men det har visat sig att föräldrar som följer
stereotypa könsnormer trots allt anser att deras flickebarn är sämre på matematik än
deras pojkbarn trots lika prestationer (Tiedemann, 2000).
När det grundskolesystem som vi har idag infördes i Finland i slutet av 1960-talet var
främjande av jämställdheten ett av de mest centrala målen; alla barn skulle ha samma
möjlighet till utbildning, oavsett kön, socioekonomisk bakgrund och geografiskt läge.
Under 50 års tid har det skett en stor utveckling då det gäller jämställdheten i den
finska skolan, men trots detta, finns det fortfarande mycket kvar att göra. (Jääskeläinen
m.fl., 2015.) I samband med den nya läroplanen (Utbildningsstyrelsen, 2014) skapades
ett tillägg i jämställdhetslagen som kräver att alla skolor som hör till den
grundläggande utbildningen i Finland ska utarbeta en egen, skolspecifik
jämställdhetsplan. Skolornas jämställdhetsplan ska huvudsakligen innehålla tre delar:

4

en redogörelse över situationen i skolan gällande jämställdhet, åtgärder som behövs
för att främja jämställdhet samt en utvärdering av resultaten från den tidigare
jämställdhetsplanen. Planen ska särskilt fokusera på undervisningen, bedömningen av
studieprestationer och förebyggandet av trakasserier. Enligt jämställdhetslagen berör
skyldigheten att främja jämställdhet all undervisning i den grundläggande
utbildningen. Trots att målet med jämställdhetsarbetet är att häva de rådande
könsskillnaderna i skolorna är det mer realistiskt att sikta på att minska skillnaderna
så långt det går. (Jääskeläinen m.fl., 2015.)
I

grunderna

för

läroplanen

för

den

grundläggande

utbildningen

2014

(Utbildningsstyrelsen, 2014) står det att den grundläggande utbildningens uppdrag är
att främja jämställdhet mellan könen genom att bland annat uppmuntra både flickor
och pojkar lika mycket inom alla läroämnen, samt att öka kunskapen om könsnormer.
Undervisningen ska ha ett könsmedvetet förhållningssätt där eleverna ges en möjlighet
att välja olika inriktningar utan könsbundna rollmodeller. Lika behandling innebär inte
nödvändigtvis att alla ska behandlas lika, lika behandling innebär lika mycket att allas
individuella behov beaktas. (Utbildningsstyrelsen, 2014.) Enligt Jääskeläinen m.fl.
(2015, s. 68) grundar sig genusmedveten undervisning på ”kunskap om att kunna se
varje elev, dess individualitet och personlighet, samtidigt som man är medveten om de
samhälleliga och kulturella könsstrukturer som leder till ojämställdhet och har ett
intresse att förändra det”. Jääskeläinen m.fl. (2015) menar att genusmedvetenhet är en
del av lärarens yrkesskicklighet och nyckeln till en jämställd undervisning. Saknaden
av genusmedvetenhet i undervisningen kan i sin tur bidra till att upprätthålla eller öka
skillnader mellan flickor och pojkar (Jääskeläinen m.fl., 2015).
I läroplanen påpekas det att alla barn ska få utvecklas och utmanas på en sådan nivå
som motsvarar deras egen potential, och detta innebär att även de som utvecklas i en
snabbare takt än majoriteten har rätt till stöd. Alla elever behöver uppmuntran och stöd
för att kunna utvecklas till sin fulla potential. Här följer ett citat ur läroplanens
värdegrund (Utbildningsstyrelsen, 2014, s. 14) som är mycket relevant för
avhandlingen:
Varje barn är unikt och värdefullt i sig. Var och en har rätt att växa till sin fulla potential som
människa och samhällsmedlem. I detta behöver eleven uppmuntran och individuellt stöd.
Eleven behöver känna sig hörd och uppskattad i skolgemenskapen samt känna att hen får stöd
för sitt lärande och välbefinnande.

5

Det finns många olika faktorer som inverkar på barns inlärning i matematik men
eftersom de flesta barn studerar matematik i minst 9 skolår säger det sig självt att
läraren som undervisar matematik spelar en stor roll. Med detta som bakgrund har jag
valt att undersöka ifall det finns någon skillnad i hur lärare uppfattar flickor och pojkar
i matematik, med fokus på elever som är begåvade inom matematiken.

1.2 Syfte, forskningsfrågor och disposition
Forskningsfrågornas uppgift är att avgränsa undersökningen och att hjälpa oss
precisera exakt vad det är vi vill ta reda på. Det är forskningsfrågorna som styr vilka
metoder som bör användas, vilket data som ska samlas in, samt hur den insamlade
datan ska analyseras. (Bryman & Nilsson, 2018.)
Syftet med denna avhandling är att undersöka om det finns en skillnad i hur lärare i
Svenskfinland ser på matematisk begåvning hos flickor och pojkar, samt hur lärarna
beskriver denna begåvning. Även lärares uppfattningar om hur och ifall jämställdhet
mellan könen uppnås inom matematikundervisningen undersöks. Med Riitta Soros
avhandling Opettajien uskomuskset tytöistä, pojista ja tasa-arvosta matematiikassa
(2002) som inspiration, och med fokus på denna avhandlings syfte, har följande
forskningsfrågor utformats:
1. Hur beskriver lärare från Svenskfinland matematisk begåvning hos elever?
2. Finns det en skillnad i hur lärare från Svenskfinland beskriver matematiskt
begåvade flickor och pojkar och hur ser denna skillnad i sådana fall ut?
3. Uppfattar lärare från Svenskfinland att jämställdhet mellan könen uppnås
inom matematikundervisningen och i sådana fall, varför eller varför inte?
Dessa forskningsfrågor har funnits som grund för val av definitioner, teorier och
tidigare forskning som presenteras avhandlingen. De begrepp som definieras i
avhandlingen är begreppet attityd och begreppet begåvning. Dessa begrepp är centrala
begrepp för avhandlingen och därför nödvändiga att definieras. Begreppen redogörs i
kapitel två med hjälp av ordböcker och vetenskapliga teorier. För att få en större
förståelse för problemet och för att ha en referensram att jämföra resultatet med
presenteras tidigare forskning i kapitel tre. Som tidigare forskning presenteras
forskning som tangerar lärares syn på begåvning och dess inverkan hos eleven, flickors
6

och pojkars förmågor och färdigheter inom matematiken, flickors och pojkars attityder
angående matematik samt jämställdhetens betydelse för matematikundervisningen.
För att göra avhandlingens utformning tydlig och transparent har undersökningens
utförande samt argument för de olika valen som har gjorts presenterats i kapitel fyra.
I kapitel fyra presenteras argument för valet av flermetodsforskning och för- och
nackdelar med enkät som datainsamlingsmetod. Även framställningen av syftet och
forskningsfrågorna samt utformningen av enkätfrågorna presenteras. För att bland
annat kunna ta ställning till resultatets generaliserbarhet gjordes en genomgående
presentation av undersökningens deltagare; hur dessa valdes, deltagarbortfallets
betydelse för avhandlingen och deltagarnas bakgrundsinformation. För att öka på
avhandlingens transparens gjordes det en utförlig beskrivning om hur det insamlade
datamaterialet analyserades och bearbetades. Sist i kapitel fyra finns en reflektion
kring avhandlingens validitet, reliabilitet och etiska aspekter.
Efter presentationen av metoden presenteras undersökningens resultat. Tabeller och
diagram används som hjälpmedel för att göra resultatet mer överskådligt. Tillsammans
med resultatet, teorierna och den tidigare forskningen ges ett försök att svara på
forskningsfrågorna i kapitel sex. I kapitel sex diskuteras möjliga bakomliggande
orsaker till olika resultat som framkommit i undersökningen samt likheter och
skillnader mellan resultatet från denna undersökning och resultat från tidigare
forskning. Till sist i kapitel sex och som avslut för hela avhandlingen presenteras
förslag till fortsatt forskning.

7

2 Teori
Eftersom syftet med denna avhandling är att undersöka klasslärares uppfattningar om
begåvade flickor och pojkar inom matematiken är det väsentligt att reflektera kring två
begrepp; attityder och begåvning. Uppfattningar har en stark koppling till attityder och
i detta kapitel kommer jag att presentera definitioner och teorier om attityder och
begåvning.

2.1 Attityder
Enligt Svenska Akademins ordlista definieras ordet attityd som en inställning till något
eller som en kroppshållning. Ordet jämförs också med begreppet förhållningssätt.
(SAOL, 2015a.) Inom socialvetenskaperna beskriver Schultz (2005) begreppet attityd
som ”posture of the mind” och menar med det att attityder snarare är sinnets pose än
kroppens. Schultz (2005) presenterar Gordon W. Allports definition om begreppet
attityd som en beredskap att ge respons och poängterar att en attityd inte är en handling.
Schultz understryker att en attityd inte är ett beteende utan snarare en förberedelse för
ett beteende. Attityder beskriver människors känslor gentemot en person, en grupp, en
situation eller en idé (Oskamp & Schultz, 2005).

2.1.1 Vad är attityder?
Precis som upplevelser är subjektiva, men ändå till allra högsta grad verkliga för
personen i fråga, är attityder verkliga för den som bär på dem. Attityder är inte heller
oföränderliga; genom exempelvis kommunikation, marknadsföring, utbildning eller
propaganda kan människors attityder förändras. (Oppenheim, 1992.)
Istället för att uppfatta attityder som någonting linjärt som går mellan positiv attityd
till negativ attityd, med neutralitet i mitten, kan attityder uppfattas som cirkulära
områden som överlappar varandra (Oppenheim, 1992). Uppkomsten av attityder sägs
bero på tre stycken komponenter; tankar, känslor och beteenden (Oskamp & Schultz,
2005). Oppenheim (1992) beskriver attityder som någonting som har sin bakgrund i
en persons personlighet. Han menar att personligheten är som trädets stam; vid trädets
första förgrening finns en persons värderingar, som i sin tur förgrenar sig till personens
attityder. Längst ut i trädtopparna, efter personens attityder, ligger personens åsikter
(Figur 1).

8

Figur 1 Oppenheims (1992) träd modell

Olika stereotyper kan också tolkas vara attityder, men till skillnad från attityder beror
en persons stereotypa föreställningar sällan på personens egna erfarenheter av
människorna som föreställningen är riktad mot (Oskamp & Schultz, 2005). Svenska
akademiens ordbok definierar ordet stereotyp som följande: ”uppsättningen starkt
förenklade föreställningar om viss företeelse, särskilt i fråga om viss kategori
människor” (SAOL, 2015b).
Det är vanligt att stereotypiska föreställningar och attityder uppstår redan i barndomen
då barnen tilldelas dessa föreställningar från sina föräldrar. När barnen börjar i skolan
är det också vanligt att deras lärare och klasskompisar bidrar med stereotypiska
föreställningar och attityder. Även media har en stor roll i hur människor lär sig
uppfatta andra grupper av människor. Genom att framställa olika grupper av
människor på olika sätt eller genom att framställa dem över huvud taget kan media,
som exempelvis filmer och reklamer, ha en inverkan på hur mottagaren i framtiden
uppfattar denna grupp av människor. (Oskamp & Schultz, 2005.)

9

2.1.2 Attityder om kön
Stereotypa tankar kring egenskaperna hos kvinnor och hos män har, mer eller mindre,
alltid funnits. Kvinnor har ofta beskrivits utifrån deras kön, medan männen ofta har
beskrivits utifrån deras karaktär. Både mäns och kvinnors beteenden har begränsats av
rådande tankar kring hur en man eller kvinna ska vara. (Oskamp & Schultz, 2005.)
Precis som med alla andra attityder och stereotyper spelar vår omgivning en stor roll i
hur människor lär sig se på män och kvinnor. Det är vanligt att flickor och pojkar redan
från födseln behandlas olika av både föräldrar och resten av deras omgivning. När
barnen blir lite äldre och börjar leka med leksaker marknadsförs ofta leksaker på olika
sätt beroende vilket kön marknadsföringen är riktad mot. Leksaker som exempelvis
klossar och lego och andra ”byggbara” leksaker marknadsförs med bilder på pojkbarn
medan flickebarn figurerar på paketen för leksaker som förknippas med vård och
matlagning. När barnen börjar skolan är lärarens förväntningar på barnen av stor vikt.
Läraren kan genom sitt beteende antingen förstärka eller motarbeta de hos barnen
redan uppkomna stereotypa mönstren. Hur barnen i klassen beter sig tillsammans har
också en inverkan på alla barns uppfattning om kön. (Oskamp & Schultz, 2005.)
Både på tv och i litteratur är det vanligt att kvinnor presenteras som mer passiva,
omhändertagande karaktärer, medan männen presenteras som mer aktiva, agerande
karaktärer. Under 2000-talet har dock denna stereotypiska karaktärisering av män och
kvinnor i media och i litteraturen börjat minska och enligt Oskamp och Schultz (2005)
kan en sådan förändring även ändra på människors attityder kring könsroller. (Oskamp
& Schultz, 2005.)

2.2 Begåvning
Begåvning, särbegåvning, fallenhet, förmåga och talang är ord som alla beskriver en
och samma egenskap hos en person. När en persons begåvning resulterar i
exceptionella prestationer och handlingar kan personen ses som högt begåvad.
Skillnaden mellan hög begåvning och talang är enligt vissa att hög begåvning innebär
exceptionella färdigheter inom flera ämnen medan talang innebär färdigheter inom
endast ett område, medan andra tycker att det är precis tvärt om (Ziegler, 2010).

10

Vanligast är dock att de båda orden används synonymt (Mönks, Ypenburg & Engvén,
2009). Nationalencyklopedin [u.å] definierar begreppet begåvning på följande vis:
”Begåvning, begrepp som inom psykologi och pedagogik används för att förklara
skillnader i individers förutsättningar för utveckling och utövande av olika
färdigheter”.

2.2.1 Vad är begåvning?
Det finns olika teorier och gränsdragningar om när en person är begåvad och hur det
kan mätas. Det finns forskare som anser att endast en procent av världens befolkning
är begåvade, men också de som anser att tjugo procent är det, och givetvis allt där
emellan. (Ziegler, 2010.)
Begåvningsforskaren Lewis M. Terman visade redan år 1954 att enbart intelligens inte
avgör begåvning hos en person. Han visade att intelligens nog spelade en stor roll, men
några faktorer som hade en minst lika stor roll var inre motivation och stöd från
omgivningen. All forskning tyder på att utomordentliga prestationer är ett resultat av
god inlärning. (Ziegler, 2010.) Mönks m.fl. (2009) menar att man kan vara hur
begåvad som helst, men utan motivation har man ingen nytta av denna begåvning.
Utan motivation är framgång omöjlig; begåvning innebär ”möjligheten att prestera,
inte prestationen i sig” (Mönks, Ypenburg & Engvén, 2009).
Till en viss mån kan begåvning bero på medfödda anlag, men utan motivationen och
omgivningens stöd utvecklas sällan färdigheterna till hög begåvning, även om
potentialen finns (Mönks m.fl., 2009; Pettersson & Wistedt, 2013). Mönks m.fl. (2009,
s.23) menar att ”alla människor ska uppfostras så att de kan utvecklas i enlighet med
sina förmågor”. Som tidigare nämnts säger läroplanen exakt samma sak: ”var och en
har rätt att växa till sin fulla potential som människa och samhällsmedlem”
(Utbildningsstyrelsen, 2014, s. 14). För elever med potential för hög begåvning inom
matematiken kan begåvningen utvecklas exempelvis genom att ta hänsyn till de åtta
olika färdigheterna som enligt Krutetskii (1976) är grund för matematisk begåvning.
Dessa färdigheter behandlas i följande kapitel.

11

2.2.2 Teorier om matematisk begåvning
Barn med en hög begåvning i matematik utmärker sig med att deras mängd- och
talbegrepp utvecklas tidigare än hos de andra barnen. Dessa barn utvecklar också egna
räknemetoder. (Mönks m.fl., 2009.)
Precis som en höjdhoppare behöver olika färdigheter för att bli bra på höjdhopp,
behövs det också olika färdigheter för att bli högt begåvad i matematiken. Pettersson
och Wistedt (2013) menar att Vadim Krutetskiis indelning av matematiska förmågor
fortfarande är den viktigaste källan för forskning kring matematisk begåvning hos
barn. Krutetskii delade in matematiska förmågor i åtta, sinsemellan beroende grupper
och Pettersson och Wistedt (2013, s. 11) har översatt Krutetskiis indelning på följande
sätt:
1. förmågan att formalisera matematiskt material
2. förmågan att generalisera matematiskt material
3. förmågan att operera med siffror och symboler
4. förmågan att resonera sekventiellt och logiskt
5. förmågan att förkorta och förenkla resonemang
6. förmågan att resonera flexibelt och reversibelt
7. förmågan att minnas matematisk information
8. fallenhet och intresse för matematik.
Förenklat handlar de åtta förmågorna om att man för att lösa ett problem samlar den
information som behövs för att lösa problemet, bearbetar den insamlade informationen
och, med tiden, minns vad man lärt sig på ett djupare plan. Enligt Krutetskii innehar
alla människor sju av dessa förmågor men i olika utsträckningar. Den ända förmågan
som inte är lika självklar är den sista förmågan, fallenhet och intresse för matematik.
Fallenhet och intresse för matematik, innebär en hög motivation och ett brinnande
intresse för matematik både i skolan och i vardagen. Med förmågan att formalisera
matematik menas att man kan upptäcka mönster i matematiken samt hitta samband

12

och struktur i ett problem. Förmågan att generalisera matematiskt material innebär
att man kan se vad som är matematiskt relevant för att lösa ett problem, det vill säga
vilken information som är av matematisk betydelse. Förmågan att operera med siffror
och symboler innebär att se sambandet mellan olika representationssätt, exempelvis
bild, ord och symboler och att flytande kunna använda sig av dessa i olika matematiska
situationer. Genom att resonera sekventiellt och logiskt kan man skilja på
förutsättningar för ett resonemang, samt slutsatserna av ett resonemang. Denna
förmåga går att jämföra med färdigheter som krävs vid matematisk bevisföring; att
med goda argument kunna styrka att ett påstående gäller. Förmågan att förkorta och
förenkla resonemang handlar om att kunna förkorta och förenkla matematiken så att
själva räknandet blir smidigt. Denna förmåga har ett starkt samband med förmågan att
minnas matematisk information; genom att minnas olika tillvägagångssätt kan
uträkningarna förkortas. Genom att resonera flexibelt och reversibelt har man
förmågan att vända på en tankegång, eller -mönster. Man ser samband mellan olika
resonemang, och kan utnyttja tidigare kunskap på ett nytt sätt. (Pettersson & Wistedt,
2013.)
Syftet med Krutetskiis färdighetsindelning var att förbättra matematikundervisningen.
Eftersom alla elever innehar en stor del av dessa förmågor, uttrycks även dessa
förmågor individuellt hos varje elev. Alla elever innehar en unik kombination av
Krutetskiis förmågor och genom att variera undervisningen utgående från alla olika
förmågor kan alla elever få det stöd de behöver. Som Pettersson och Wistedt säger:
”förmågor utvecklas i situationer där de tas till vara” (Pettersson & Wistedt, 2013, s.
55). Enligt Krutetskii är problemlösning det området inom matematiken som är mest
centralt. Genom en varierande undervisning av problemlösningskaraktär skapas
möjligheter för att upptäcka olika förmågor hos eleverna. (Pettersson & Wistedt,
2013.)

2.2.3 Begåvade elever i matematikundervisningen
Forskning visar att i medeltal hälften av alla barn som har potential att bli högt
begåvade inte identifieras och därmed blir utan det stöd och den handledning som

13

skulle behövas för att utveckla begåvning. Mönks m.fl. (2009) kallar dessa elever för
högt begåvade underpresterare.
Både Pettersson och Wistedt (2013) och Mönks m.fl. (2009) anser att den traditionella
undervisningsformen i matematik, där eleverna räknar mekaniskt i läroboken tyst för
sig själva är omotiverande och utmanar inte eleverna tillräckligt. Acceleration och
berikning är två vanliga pedagogiska åtgärder som tillämpas för att anpassa
undervisningen för elever med fallenhet för matematik.
Acceleration innebär att eleven får ta del av inlärningen i en snabbare takt än
majoriteten, exempelvis genom att börja skolan tidigare, eller genom att delta i
undervisningen tillsammans med en högre årskurs. Det pratas ofta om de negativa
konsekvenserna som kan uppstå ifall en elev börjar skolan tidigare, men av lika stor
vikt borde det pratas om de negativa konsekvenserna som kan uppstå ifall eleven går
i skolan i takt med sina jämnåriga. Det som oroar många med att en elev börjar skolan
tidigare är ifall elevens sociala mognad inte motsvarar de andra barnens. Negativa
konsekvenser med att stanna med de jämnåriga under matematiklektionen kan vara
understimulans, som kan ge sig i uttryck i lathet, bråkighet eller skoltrötthet hos
eleven. (Mönks m.fl., 2009.) Ziegler (2010) menar att nackdelarna är oftast större då
en elev som borde hoppa över en klass inte gör det. En enklare form av acceleration
som används är hastighetsindividualisering som innebär att eleverna arbetar i
läromedlet i egen takt. Problemet med denna metod är att då alla elever är på olika
ställen i läroboken, och håller på med olika teman inom matematiken, blir matematiska
diskussioner omöjliga mellan eleverna. (Pettersson & Wistedt, 2013.)
Berikning handlar om fördjupning och utvidgning av lärostoffet för eleven. Vid val av
tillvägagångssätt vid berikningen bör elevens egna intressen och utvecklingsnivå tas i
beaktande; samma tillvägagångssätt passar inte nödvändigtvis för alla högt begåvade
elever. (Mönks m.fl., 2009.) Pettersson och Wistedt (2003) föreslår grouping som
arbetsmetod, med det menas att eleverna från olika klasser med ett särskilt intresse för
matematik samlas och räknar och diskuterar matematik tillsammans. Pettersson och
Wistedt (2013) nämner också tracking. Med det menar de att eleven går i en skola som
är specialiserad i ett visst ämne. Specialiserade skolor är dock ovanligt i Finland,
framförallt när det gäller grundskolor.

14

3 Tidigare forskning
När det gäller skillnader mellan män och kvinnor och flickor och pojkar i matematiken
tyder all forskning på att skillnaderna inte beror på det biologiska könet. I det engelska
språket finns det mer användbara begrepp som skiljer på det biologiska könet och det
sociala könet - gender och sex. Med hjälp av dessa begrepp har man tagit avstånd i att
det skulle finnas biologiska skillnader mellan flickor och pojkar i matematik genom
att börja prata om sex differences istället för gender differences. Med detta vill man
visa att kunskapsskillnaderna beror på yttre faktorer, inte biologiskt kön. (Hannula,
Kupari, Pehkonen, Räsänen & Soro, 2004.) I detta kapitel redovisar jag tidigare
forskning om lärares syn på begåvning och vilken inverkan den har på eleverna, om
flickors och pojkars färdigheter och attityder inom matematik och om jämställdhetens
betydelse för matematikundervisningen.

3.1 Lärares syn på begåvning och dess inverkan på elever
Eftersom det i de flesta fallen är läraren som avgör ifall en elev är särbegåvad eller inte
har lärarens uppfattning om innebörden av begåvning en avgörande roll för begåvade
elevers utveckling. Som tidigare nämnts är begåvning svårt att definiera och därför är
det också naturligt att lärares syn på begåvning skiljer sig från varandra.
En majoritet av lärarna i Finland ser på begåvning som någonting som kan utvecklas,
medan ungefär en tredjedel av alla lärare anser att begåvning är någonting medfött.
Resten av alla lärare anser att begåvning beror på en blandning av genetik och yttre
faktorer. (Laine, Kuusisto & Tirri, 2016.)
Genom att i ett tidigt skede lyckas identifiera begåvning hos ett barn kan man ta hänsyn
till barnets utvecklingsbehov på ett bättre sätt. Ziegler (2010) menar att för att ett barn
ska kunna nå sin fulla potential bör stödåtgärder vidtas senast vid sex års ålder. I början
är stödåtgärderna lekfulla för att behålla barnets glädje att lära sig, men senare blir
stödåtgärderna allt mer organiserade där syftet är att förbättra prestationen (Ziegler,
2010).
Ifall ett särbegåvat barn inte ges den utvecklingsmöjlighet som barnet skulle behöva
kan detta leda till en rubbad självbild som i sin tur kan leda till störningar i
utvecklingen. En grupp begåvade elever som är svåra att identifiera är de så kallade

15

högt begåvade underpresterarna. Högt begåvade underpresterare är elever som
presterar klart under den egna potentialen och kapaciteten. Ett gemensamt drag bland
synligt begåvade elever är deras positiva självbild. Till skillnad från synligt begåvade
elever är det bland högt begåvade underpresterare vanligt med en negativ föreställning
om sig själva. Orsaken till att dessa barn börjar underprestera är oftast att de är
understimulerade, (Mönks m.fl., 2009) och att begåvade barn underpresterar kan även
bero på att det begåvade barnet inte vill framstå som annorlunda i jämförelse med
klasskamraterna (Pettersson & Wistedt, 2013).
Även om den felaktiga uppfattningen om att särbegåvade elever klarar sig på egen
hand utan stöd från läraren har visat sig förekomma bland lärare (Laine, 2010;
Pettersson & Wistedt, 2013) så verkar de finländska lärarna vara medvetna om att
undervisningen även bör differentieras till de särbegåvade elevernas fördel (Laine &
Tirri, 2016). Problemet bland lärarna i Finland är hur de differentierar sin
undervisning. Laines undersökning (2016) visar att lärarna i Finland huvudsakligen
differentierar för särbegåvade elever genom att ge dem extra och mer utmanande
uppgifter. De särbegåvade eleverna ombes också fungera som assistenter i klassen och
hjälpa de elever som behöver stöd. Alla dessa tillvägagångssätten är problematiska och
kan vara ogynnsamma för de särbegåvade eleverna. Nästan hälften av lärarna i Laines
undersökning svarade att särbegåvning bland elever inte hade behandlats under deras
utbildning. Laine frågar sig hur mycket bättre det finländska skolsystemet kunde bli
ifall det satsades mer på de begåvade eleverna. Laines undersökning visar att det finns
ett klart behov av en förändring bland lärarutbildningarna i Finland när det gäller
undervisning av begåvade elever. (Laine & Tirri, 2016.) Även Tirri och Kuusisto
(2013) instämmer i detta påstående.
Forskning visar dock att lärare anser sig ha kunskap och verktyg för att undervisa
elever med fallenhet för matematik, men upplever att tiden de har att ge dessa elever
inte räcker till (Tirri, Tallent-Runnels, Adams, Yuen & Lau, 2002). Lärare upplever
att de är tvungna att prioritera stödet för de svagare eleverna framför stödet för de
starkare. Lärare anser att deras huvudsakliga uppgift när det gäller stödundervisning
är att stödja de svaga eleverna så att de klarar grundskolan. Dessutom har forskning
visat att lärare i Finland, i jämförelse med lärare i andra länder, är mer försiktiga med
att uppmärksamma begåvade elever på grund av rädslan att det sociala klimatet i
klassen ska påverkas. (Tirri m.fl., 2002.) Många lärare känner ändå att de gärna skulle
16

lägga ner mer tid på begåvade elever om det fanns resurser. Det har också visat sig att
lärare i Finland upplever att det inte är någon idé att sätta ner energi på att identifiera
elever som är begåvade i matematik då det ändå inte finns resurser för att stödja dem
(Torrkulla, 2017).
Det är oftast klassläraren som avgör ifall en elev är begåvad eller inte, och på grund
av människors förutfattade meningar om flickor och pojkar inom matematiken är det
framförallt viktigt att klasslärare blir medvetna om sina egna och andras stereotypiska
uppfattningar om flickors och pojkars kompetenser inom matematiken (Bianco,
Harris, Garrison-Wade & Leech, 2011). Många lärare anser sig själva vara jämställda
i sin undervisning, men det har visats att det fortfarande förekommer traditionella
åsikter om könsnormer bland lärarna i Finland (Soro, 2002). Förutfattade meningar
om barns förmågor har en inverkan på deras självförtroende, som i sin tur inverkar på
deras prestationer och därmed också deras framtida karriärval (Guimond & Roussel,
2001). Ett uppmuntrande klimat under matematiklektionen är en väsentlig faktor för
goda resultat (Nissinen & Kupari, 2015). Genom att både barn och vuxna blir
medvetna om dessa förutfattade meningar, kan man minska på skillnaden mellan
flickors och pojkars framgång i skolan, och därmed öka jämställdheten (Martinot,
Bagès, & Désert, 2012).
Undersökningar har visat att lärare ger högre vitsord åt flickor än åt pojkar för samma
prestationer i matematiken (Kuusela, 2006). Många flickor har också den
uppfattningen att pojkar får enklare högre vitsord än flickor (Jakku-Sihvonen, 2012).
Dessutom är oron för att få dåliga vitsord i matematiken vanligare bland flickor än
bland pojkar (Linnakylä & Välijärvi, 2005). Flickorna inom alla färdighetsnivåer
tenderar också att få mer stöd från läraren under matematiklektionen än pojkarna
(Kuusela, 2006). Var tionde flicka och var femte pojke anser att elever blir olika
behandlade av läraren på basis av elevens kön och var tionde flicka och pojke tror att
deras kön har en inverkan i hur de blir bedömda i skolan (Attila & Keski-Pitäjä, 2018).

3.2 Flickors och pojkars förmågor och färdigheter i matematik
Det är vanligt att människor upplever diskussioner om skillnader mellan människor
som obekväma eftersom sådana diskussioner ofta har varit grund för fördomar och
17

diskriminering (Halpern, Straight & Stephenson, 2011). I Finland råder också en
egalitär kultur där uppfattningar om att alla barn är begåvade och ingen är mer begåvad
än den andra vanligt. Framförallt i egalitära kulturer är de av stor vikt att undersöka
lärares uppfattningar om begåvning bland barn (Laine, Hotulainen & Tirri, 2019).
I de flesta länderna som deltog i PISA undersökningen år 2012 klarade sig pojkarna
aningen bättre än flickorna i matematiken, förutom i Finland, där flickorna för första
gången presterade bättre än pojkarna (Vettenranta m.fl., 2016). Bland de
högpresterande eleverna ändras skillnaden till pojkarnas fördel. Bland alla länder som
deltog i undersökningen presterade högpresterande pojkar bättre än högpresterande
flickor (Organisation For Economic Co-Operation And Development, 2013). I Finland
presterar flickor bättre i matematik än pojkar inom alla nivåer av matematiskt
kunnande, förutom bland de som presterar allra bäst (Vettenranta m.fl., 2016). Största
skillnaden mellan flickors och pojkars prestationer i matematik finns i geometrin
(Hannula m.fl., 2004), där pojkar presterar bättre, samt i aritmetiken, där flickor
presterar bättre (Guiso, Monte, Sapienza & Zingales, 2008).
Forskning har visat att det finns skillnader i flickors och pojkars användning av
räknestrategier. Pojkar tenderar att oftare använda sig av olika strategier vid lösning
av additions- och subtraktionsproblem. En spekulation kring orsaken till detta är att
det skulle bero på lärarens förväntningar på barnet. Flickor har en tendens att vara mer
måna om att tillfredsställa läraren medan pojkar vågar ta större risker. (Horne, 2003.)
Förut klarade pojkar sig bättre i problemlösning än flickor (Hannula m.fl., 2004) men
i PISA undersökningen år 2012 klarade flickorna sig bättre (Ahonen & Nissinen, 2015)
och enligt Nissinen och Kupari (2015) finns det ett starkt samband mellan elevers
attityder mot problemlösning och elevers framgång i matematik. Trots flickors allt
bättre prestationer är pojkar mer öppna och självsäkra inför problemlösning än flickor
(Organisation For Economic Co-Operation And Development, 2013). Hannula m.fl.
(2004) förutspådde att skillnaderna mellan flickors och pojkars prestationer i
problemlösning i framtiden skulle försvinna, vilket

resultatet från PISA

undersökningen från år 2012 tyder på att har skett. Det har också visat sig att flickor
och pojkar är bra på olika sorters problemlösningsuppgifter (Hannula m.fl., 2004);
exempelvis klarar sig pojkar bättre i problemlösningar som kräver enkel
slutledningsförmåga medan både flickor och pojkar klarar sig lika bra när det gäller

18

mer krävande textuppgifter (Soro, 2002). Pojkar tenderar att använda sig av tidigare
erfarenheter vid problemlösning, medan flickor försöker utnyttja kunskap som de lärt
sig under matematiklektionerna (Hannula m.fl., 2004).
Det förekommer en uppfattning bland lärare att pojkar som är matematiskt begåvade
är födda med denna begåvning, medan flickor som är matematiskt begåvade har
arbetat hårt för att nå denna begåvning (Soro, 2002). Liknande uppfattningar har också
hittats hos flickor; det är vanligare att flickor anser att de måste arbeta hårt för att uppnå
goda resultat i matematik (Lupart, Cannon & Telfer, 2004).
Det har visat sig finnas en uppfattning bland lärare att flickor är bra på rutinuppgifter
medan pojkar kommer fram till lösningar utan mellansteg och klarar av mer krävande
uppgifter (Soro, 2002). Denna uppfattning stöder uppfattningen bland lärare, men
också bland elever att flickors framgång inom matematik beror på att de har arbetat
hårt och lär sig matematiken utantill utan att förstå matematiken, medan pojkars
framgång beror på att de förstår matematik på ett djupare plan och innehar en
slutledningsförmåga som saknas hos flickor (Jääskeläinen m.fl., 2015).
Bland elever i Finland upplever 15 % att pojkar får mer uppmärksamhet från läraren
under matematiklektionen än vad flickor får. En tredjedel av eleverna upplever också
att läraren är mer tolerant för när pojkar stör ordningen i klassrummet än när flickor
gör det. (Jakku-Sihvonen, 2012.)

3.3 Flickors och pojkars attityder mot matematik
Trots att skillnaderna är små mellan flickors och pojkars färdigheter inom matematik
så existerar det desto större skillnader mellan flickors och pojkars attityder mot
matematik (Hannula m.fl., 2004). Det har visat sig finnas en stark koppling mellan
elevers attityder mot matematik och deras framgång, eller saknaden av framgång, inom
matematiken. Den matematiska självbilden, och tron på att lyckas är attityder som
starkt inverkar på elevernas framgång inom matematiken. (Nissinen & Kupari, 2015.)
Både högpresterande flickor och genomsnittspresterande flickor har sämre
självförtroende i matematik i jämförelse med lika presterande pojkar (Linnakylä &
Välijärvi, 2005). Dock är skillnaden mellan pojkars och flickors motivation, intresse
19

och självförtroende inom matematiken större, till pojkarnas fördel, då man jämför
högpresterande flickor och pojkar med resten (Preckel, Goetz, Pekrun & Kleine,
2008). Bland alla länder som deltog i PISA undersökningen år 2012 hade pojkarna
högre motivation att lära sig matematik än flickorna. Både högpresterande och
genomsnittspresterande flickor har sämre uthållighet och lägre motivation att lära sig
matematik, samt upplever mer ångest och osäkerhet inför matematiken i jämförelse
med pojkarna. (Organisation For Economic Co-Operation And Development, 2013.)
Bland matematiskt begåvade flickor finns det i huvudsak fyra gemensamma drag.
Matematiskt begåvade flickor har höga förväntningar på sig själva och högt
självförtroende angående deras matematiska framgång. De vill förstå matematik på ett
djupare plan - endast memorering räcker inte. De ställer frågor om de inte förstår och
ber om hjälp då de behöver det. Till skillnad från pojkar, tror högt begåvade flickor på
att hårt arbete ger resultat (Howe & Berenson, 2003). De flickor som presterar allra
bäst anser precis som pojkarna, att framgång kommer från begåvning. (Nokelainen,
Tirri & Merenti-Välimäki, 2007.) Undersökning har visat att 13 % av alla elever i
Finland anser att flickor hamnar arbeta hårdare än pojkar för goda vitsord (JakkuSihvonen, 2012).
Skillnader mellan flickors och pojkars syn på sig själva som matematiker har hittats
redan i årskurs ett, till pojkarnas fördel (Preckel m.fl., 2008). Om man ber barn att rita
en bild på en intelligent person ritar de flesta barnen en man (Ziegler, 2010). Genom
att tidigt förebygga flickors dåliga självförtroende och attityd mot matematik kunde
skillnader mellan flickors och pojkars framgång inom matematik minskas (Frenzel,
Pekrun & Goetz, 2007). Uppmuntran från läraren kan bidra till att flickor vågar ta mera
risker och prova egna idéer (Jääskeläinen m.fl., 2015) och genom att skapa situationer
där flickor får uppleva känslan av att lyckas (Nissinen & Kupari, 2015), kan läraren
förbättra flickors dåliga självförtroende inom matematiken. Flickors dåliga
självförtroende inom matematik leder till att flickor inte vågar ta risker på samma sätt
som pojkar vågar och detta kan bland annat leda till att flickor undviker att skriva den
långa matematiken i studentskrivningarna (Näätänen, 2000).
Vid dåliga prestationer i matematik skyller pojkar oftare på läraren eller andra yttre
omständigheter medan flickor beskyller sig själva och den egna kompetensen
(Organisation For Economic Co-Operation And Development, 2013). Vid goda

20

prestationer är det tvärt om; flickor tror att deras framgång beror på yttre
omständigheter medan pojkar känner att framgången beror på dem själva och deras
goda kompetenser (Linnanmäki, 2004).

3.4 Jämställdhet inom matematikundervisningen
Pojkar är mer medvetna än flickor om vilken inverkan framgång i matematik kan ha
på framtida karriärmöjligheter. Pojkar anser oftare än flickor att matematik är ett
viktigt ämne och att hårt arbete i matematiken har en inverkan senare i livet. Dessa
föreställningar bland flickor och pojkar existerar även bland flickor och pojkar som
presterar lika bra i matematiken. (Organisation For Economic Co-Operation And
Development, 2013.)
Inom utbildningen på högre nivå är det vanligt att kvinnor känner sig uteslutna från
matematiken. Även om kvinnor är framgångsrika inom matematik, anser de att de
saknar ”huvud för matematik”. (Solomon, 2007.) Trots detta ser både matematiskt
begåvade flickor och pojkar på sig själva som goda matematiker. Dock verkar flickor
ha en betydligt mer negativ inställning till matematik, oavsett kunskapsnivå, i
jämförelse med pojkarnas inställning. (Metsämuuronen, 2017.)
Även om jämställdhet kan och bör främjas inom alla undervisningsämnen
(Jääskeläinen m.fl., 2015) så visade Soros undersökning att matematiklärare anser att
jämställdhetsarbetet ska ske utanför matematikundervisningen. Trots det oroade
lärarna sig över att pojkar tenderar att underprestera under matematiklektionerna
medan flickor saknar självförtroende. (Soro, 2002.)
Alla lärare på alla utbildnings stadier har en skyldighet att främja jämställdhet i deras
klassrum men detta kan inte ske om inte lärarna är medvetna om de rådande
könsnormerna i samhället och därmed också i klassrummet. Det är vanligt att lärare
ser jämställdhet i undervisningen som någonting självklart, och som någonting de
uppnått i undervisningen även om detta inte är sanningen. Denna attityd beror ofta på
lärarens omedvetenhet om de egna föreställningarna gällande kön. (Jääskeläinen m.fl.,
2015.) Genom att antingen inte lägga märke till kön över huvud taget, eller genom att
aktivt behandla alla barn lika, tror sig lärare uppnå jämställdhet medan i själva verket

21

kan det vara tvärt om. I vissa fall kan jämställdheten förbättras med att faktiskt
behandla flickor och pojkar olika. Ett exempel på detta är tävlingar inom matematiken;
pojkar tenderar att vara mer tävlingsinriktade och därmed skulle tävling som
undervisningsmetod förbättra pojkars framgång inom matematiken, medan flickor
tenderar att ha sämre självförtroende och därmed skulle samma tävling försämra
flickors framgång. (Näätänen, 2000; Soro, 2002.) I alla länder som deltog i PISA
undersökningen år 2012 fanns det flera pojkar än flickor som deltog i
matematiktävlingar (Organisation For Economic Co-Operation And Development,
2013). Samarbetsövningar inom matematiken är i sin tur till fördel för flickors
inlärning men försämrar pojkars inlärning (Hannula & Malmivuori, 1996). Genom att
inte ta kön i beaktande, eller genom att behandla alla lika kan man på grund av
ovanstående orsaker bidra till en ännu större ojämlikhet mellan flickor och pojkar.
Även om lärarens inverkan är stor, är det viktigt att komma ihåg att all skuld inte kan
sättas på läraren. Lärarens attityder och handlingar avspeglas från samhällets attityder
(Näätänen, 2000). Trots att det inte är läraren som har skapat ett ojämställt klimat är
det ändå få lärare som aktivt arbetar mot ett mer jämställt klimat i klassrummet. Det
händer också att lärare omedvetet förstärker ett ojämställt klimat. Denna omedvetenhet
kan vara en orsak till att många lärare anser att det inte finns skillnader mellan pojkars
och flickors färdigheter inom matematiken, trots att samma lärare anser att pojkar är
bättre på att använda sina färdigheter inom matematiken. En annan möjlighet är att
lärarna uttrycker sig jämställt på grund av sociala normer, i stället för verklig åsikt.
(Soro, 2002.) Ett exempel på hur lärare har en omedveten ojämnställd syn på flickor
och pojkar är några lärare i Torrkullas (2017) avhandling; lärarna anser att de nog
upptäcker alla elever som är matematiskt begåvade i klassen, men erkänner att tysta
flickor trots allt kan gå obemärkta (Torrkulla, 2017). Precis som Soro (2002),
upptäckte också Torrkulla (2017) att en del av de finländska lärarna fortfarande anser
att pojkar är mer begåvade än flickor inom matematik. En förändring verkar dock ha
skett. I PISA undersökningen från 2012 framkommer att skillnaden mellan flickors
och pojkars attityder mot matematik har blivit mindre vilket tyder på att tankesättet
om pojkar som mer framstående matematiker börjar försvinna (Nissinen & Kupari,
2015).

22

4 Metod
I detta kapitel presenteras undersökningens utförande samt argument för de olika valen
som har gjorts i avhandlingen. Jag argumenterar för valet av flermetodsforskning och
reflekterar kring för- och nackdelar med enkät som datainsamlingsmetod. Även
framställningen av syftet och forskningsfrågorna samt utformningen av enkätfrågorna
presenteras. I kapitlet presenteras undersökningens deltagare, hur dessa valdes och
deltagarbortfallets betydelse för avhandlingen. Jag beskriver hur insamlandet av
datamaterialet gick till och hur datamaterialet analyserades. Till sist i kapitlet
reflekterar jag kring avhandlingens validitet, reliabilitet och etiska aspekter.

4.1 Syfte och forskningsfrågor
Syftet med undersökningen är att undersöka ifall det finns en skillnad i hur lärare i
Svenskfinland ser på matematisk begåvning hos flickor och pojkar, samt hur lärarna
anser att matematisk begåvning ger sig i uttryck hos flickor och pojkar. Även lärares
uppfattningar om hur och ifall jämställdhet mellan könen uppnås inom
matematikundervisningen undersöks. Målet med undersökningen är att visa eller
förkasta könsstereotypa uppfattningar bland lärare om skillnader mellan flickor och
pojkar som matematiker i grundskolan.
Med syftet och tidigare forskning som bakgrund har följande forskningsfrågor
utformats:
1. Hur beskriver lärare från Svenskfinland matematisk begåvning hos elever?
2. Finns det en skillnad i hur lärare från Svenskfinland beskriver matematiskt
begåvade flickor och pojkar och hur ser denna skillnad i sådana fall ut?
3. Uppfattar lärare från Svenskfinland att jämställdhet mellan könen uppnås
inom matematikundervisningen och i sådana fall, varför eller varför inte?
Lärarnas uppfattning om flickor och pojkar som matematiker mäts med hjälp av ett
frågeformulär med både slutna och öppna frågor. De slutna frågorna är uppbyggda av
beskrivningar av olika egenskaper som kunde tänkas innehas av en elev under
matematiklektionen. Vid varje påstående ska läraren som deltar välja mellan fem
svarsalternativ som enligt läraren passar bäst med den beskrivna egenskapen. De fem
23

svarsalternativen som läraren ska välja emellan är ”oftast en flicka”, ”oftare en flicka
än en pojke”, ”lika ofta en flicka som en pojke”, ”oftare en pojke än en flicka” och
”oftast en pojke”.
Frågeformuläret är en egen direkt översättning från frågeformuläret i Riitta Soros
doktorsavhandling

Opettajien

uskomukset

tytöistä,

pojista

ja

tasa-arvosta

matematiikassa från år 2002. De ursprungliga frågorna är uppbyggda med hjälp av
tidigare forskning, både nationell och internationell, samt forskarens egna idéer som
bygger på forskarens tidigare erfarenheter av matematikundervisning (Soro, 2002).
Frågeformuläret är indelat i fem delar som mäter lärares uppfattningar inom olika
områden. De olika områdena handlar om lärares uppfattningar om kognitiva skillnader
mellan flickor och pojkar, om skillnader i flickors och pojkars växelverkan under
matematiklektionen, om skillnader i behovet av stöd som flickor och pojkar behöver
under matematiklektionen, om skillnaden i valen som flickor och pojkar gör angående
matematik samt om hur jämställdheten uppfylls i undervisningen. (Soro, 2002.) Precis
som frågeformuläret i Soros (2002) avhandling bestod även frågeformuläret i denna
avhandling av 55 slutna frågor och 7 öppna frågor. Till skillnad från Soros (2002)
avhandling tillsattes två öppna frågor där deltagarna fick en möjlighet att fritt skriva
allmänna kommentarer angående deras tankar kring flickor och pojkar inom
matematikundervisningen, samt allmänna kommentarer gällande enkäten och
undersökningen.
De slutna frågorna analyserades kvantitativt med hjälp av statistikprogrammet SPSS
och de öppna frågorna analyserades kvalitativt med hjälp av kategoriseringsverktyget
NVivo. I analysen gjordes även jämförelser mellan hur deltagarna svarat på de öppna
frågorna och hur de svarat på de slutna frågorna.
För att undvika skrivfel, tekniska fel och delar som lätt kan missuppfattas i webenkäten
fylldes enkäten i av några andra studeranden på Åbo Akademi, samt genomgicks av
avhandlingens handledare. Problem som senare framkom av deltagarna, men som inte
kommenterades av testpersonerna, var utformningen av webenkäten som gjorde att
etiketterna till svarsalternativen var placerade högst upp vid varje frågekategori, vilket
bidrog till att, efter en viss punkt i enkäten, så syntes inte längre etiketterna och

24

deltagaren var tvungen att skrolla upp till sidan för att påminnas om var de olika
svarsalternativen var placerade.

4.2 Flermetodsforskning
Tanken bakom kvantitativ forskning är att genom att undersöka ett stort antal individer
kunna generalisera resultaten över en hel befolkning. I kvantitativa undersökningar
används objektiva datainsamlingsmetoder som till exempel strukturerade enkäter och
resultatet analyseras ofta med hjälp av statistiska analysmetoder. Med endast
kvantitativ forskning finns det en risk att resultatet blir för ytligt då det stora antalet
deltagare begränsar möjligheten att analysera varje deltagare på ett djupare plan. Med
endast kvalitativ forskning finns det risk att resultatet inte är lika objektivt då
forskarens egen tolkning är central. Dessutom kan man nästan aldrig generalisera
resultaten för en större grupp med kvalitativ forskning. Genom att kombinera
kvantitativ- och kvalitativ forskning kan därmed mer realistiska tolkningar erhållas.
(Stukát, 2011.)
Tanken med att kombinera kvantitativ och kvalitativ forskning kan vara att fördelarna
med båda metoderna förstärks, medan nackdelarna med båda metoderna förminskas.
Flermetodsforskning kan utföras på många olika sätt, men i denna avhandling har
huvudsakligen fullständighet, som Bryman & Nilsson (2018) kallar det, använts. Även
flermetodsforsknings tillvägagångssättet triangulering har använts i en mindre
utsträckning. Triangulering innebär att man undersöker samma sak både kvantitativt
och kvalitativt för att se om resultaten stämmer överens. Därmed ökas reliabiliteten
och validiteten i avhandlingen. Inom flermetodsforskning talas det också om
fullständighet, som i sin tur innebär att man genom att använda sig av både
kvantitativa- och kvalitativa metoder gör resultaten mer fullständiga. Den ena
metodens brister kompletteras med den andra metoden. (Bryman & Nilsson, 2018.)
Tanken bakom metodvalen var att genom att använda båda kvantitativa- och
kvalitativa metoder sträva efter en fullständighet, men eftersom resultatet från de
öppna frågorna stämde överens med resultatet från de slutna frågorna, kan även
metoden tolkas som triangulering.

25

Kvantitativ- och kvalitativ forskning kan göras exempelvis genom att i en enkät ställa
både slutna och öppna frågor. Eftersom svaren från slutna och öppna frågor kan skilja
sig från varandra i hög grad är bästa lösningen oftast att använda sig av båda två
(Gorard, 2003). Fördelen med slutna frågor är att två olika gruppers svar enkelt går att
jämföras, men eftersom deltagaren inte kan svara fritt saknas möjligheten tills
spontana svar. Svar från slutna frågor är också enkla att analysera med hjälp av olika
statistikprogram. Fördelen med öppna frågor är att det finns rum för deltagarna att
svara mer spontant. Deltagarna kan bidra med synpunkter som forskaren inte tänkt på
då forskaren konstruerat de slutna frågorna. Därmed kan svar från öppna frågor bidra
till en djupare förståelse om ämnet. Nackdelen med öppna frågor är att de är
besvärligare och mer tidskrävande att analysera och kategorisera. Öppna frågor kräver
också mera från deltagaren, vilket kan bland annat leda till avbrutna enkäter.
(Oppenheim, 1992; Oskamp & Schultz, 2005.)

4.3 Enkät som datainsamlingsmetod
För denna avhandling valdes enkät som datainsamlingsmetod av den anledningen att
med hjälp av enkäter, och framförallt med hjälp av webenkäter, går det enkelt och
effektivt att nå ut till många lärare i Svenskfinland. I Riitta Soros avhandling (2002),
som denna avhandling utgår ifrån, användes också enkät som datainsamlingsmetod,
men då skickades enkäterna i fysisk form till skolorna per post.
Fördelen med att använda sig av en enkät som datainsamlingsmetod i en undersökning
är att man kan nå ut till ett större antal människor än man skulle kunna göra vid
exempelvis en intervju. Vid tillräckligt många deltagare kan det dessutom finnas en
möjlighet att generalisera resultatet för en större grupp människor. Även om det finns
många fördelar med ett stort antal deltagare i en enkätstudie så kan ett lägre
deltagarantal också vara till fördel. Med ett lägre antal deltagare kan enkäten bestå av
fler öppna frågor, som i sin tur ger ett djupare resultat av kvalitativ karaktär. Vid ett
stort deltagarantal blir det för arbetsdrygt att analysera många öppna frågor, på samma
sätt som det vore extremt arbetsdrygt att analysera för många intervjuer. (Stukát,
2011.)

26

Som med alla datainsamlingsmetoder finns det nackdelar även med enkät som
datainsamlingsmetod. En stor nackdel med enkät som datainsamlingsmetod är att det
inte finns en möjlighet för forskaren att ställa kompletterande eller spontana
följdfrågor åt deltagarna. Eftersom forskaren inte kan ställa följdfrågor är också risken
större för missförstånd eller tolkningsfel. Samma gäller för deltagarna, eftersom de
inte kan ställa frågor till forskaren finns det en större risk att deltagarna tolkar
frågeställningarna på ett annat sätt än vad forskaren haft för avsikt. (Ejlertsson &
Axelsson, 2014.)

4.3.1 Utformning av enkäten
Som nämndes i det tidigare stycket är enkäten en direkt översättning från enkäten i
Riitta Soros (2002) avhandling. Enkäten översattes från finska till svenska med hjälp
av egna kunskaper och med hjälp av den digitala ordbokstjänsten MOT Dictionaries.
Förslaget till en översättning bearbetades tillsammans med handledaren och andra
studerande. Originalenkäten var utformad så att ordet som definierade elevens kön i
påståendet var ersatt med ett X och deltagaren skulle välja vilket alternativ som
passade bäst in på X:ets plats (för instruktioner från original enkäten se figur 2). I figur
3 kan man se en förtydning av hur frågorna var utformade.

Figur 2 Instruktioner inför enkäten i Soros (2002) avhandling

27

Figur 3 Urklipp på frågornas utformning från enkäten i Soros (2002) avhandling
Eftersom det på svenska inte gick att formulera påståendena på ett sådant sätt att det
hade blivit språkligt korrekt med att ersätta svarsalternativen med ett X så
formulerades påståendena så att det tillsammans med påståendet först och det valda
svarsalternativet efter skapades en fullständig mening. Svarsalternativen översattes till
”oftast en flicka”, ”en flicka oftare än en pojke”, ”lika ofta en flicka som en pojke”,
”en pojke oftare än en flicka” och ”oftast en pojke” och var en direkt översättning från
original enkätens svarsalternativ (se figur 2). I figur 4 kan man se en skärmavbild från
webenkäten där uppbyggnaden av påståendena, samt svarsalternativen framkommer.

28

Figur 4 Skärmavbild från webenkäten
Som tidigare nämnts formulerades påståendena utifrån tidigare forskning och utifrån
forskarens (Soro, 2002) över 30-år långa erfarenhet av att undervisa. Första utkastet
av original frågeformuläret diskuterades tillsammans med lärare från den Nationella
forskarskolan i matematik, fysik och kemi för lärare (Opettajien matematiikan,
fysiikan ja kemian valtakunnallinen tutkijakoulu, forskningsskolan slutade existera år
2001). Under diskussionerna, och via e-postkorrespondens utformades fem stycken
kategorier utifrån de slutna frågorna i enkäten;
lärares uppfattningar om skillnader mellan flickors och pojkars kognitiva- och
affektiva förmågor,
lärares uppfattningar om skillnader mellan flickors och pojkars växelverkan i
klassrummet,
lärares uppfattningar om flickors och pojkars inlärning och stödbehov,
lärares uppfattningar om matematik som en manlig bransch och lärares
uppfattningar om bakomliggande grunder som bidrar till valet av matematik samt

29

lärares uppfattningar om förverkligande av jämställdhet i matematikundervisningen
i grundskolan och lärarens uppfattningar om sin roll i att främja jämställdheten.
(Soro, 2002.)
Frågeformuläret utformades så att påståendena som kategoriserades tillhöra de fem
olika kategorierna placerades i en slumpmässig ordning i enkäten. Genom att blanda
påståendena så att de inte är placerade inom de ”rätta” kategorierna motverkades
risken att deltagarna skulle svara konsekvent inom kategorierna enligt vad de tror
skulle vara mer socialt förväntat. För att ändå få en struktur på enkäten, och därmed
göra det enklare att svara på frågorna, kategoriserades påståendena enligt situationen
som utspelades. Påståendena i enkäten grupperades enligt fem kategorier: flickor och
pojkar under matematiklektionen, flickors och pojkars attityder, flickors och pojkars
förmågor och färdigheter, jämställdhet och karriär. (Soro, 2002.)
Enkätens utseende kan ha en både positiv och negativ inverkan på hur deltagarna
upplever undersökningen. En enkät med en visuellt tilltalande layout kan verka mer
attraktiv för deltagarna (Oppenheim, 1992). Jag valde att skapa webenkäten i
programmet Google forms av den enkla anledningen att programmet E-lomake, som
Åbo Akademi erbjuder, enligt mig inte är lika visuellt tilltalande.

4.3.2 ”Flicka eller pojke”-skala
I och med Riitta Soros (2002) doktorsavhandling skapades en ny svarsskala som
lämpade sig för en undersökning som jämförde förekomsten av olika egenskaper hos
två olika grupper, i detta fall flickor och pojkar. Den traditionella Likert-skalan, med
svarsalternativen ”av samma åsikt – av annan åsikt” är problematisk eftersom svaret
”av

annan

åsikt”

på

exempelvis

frågan

”Pojkar

deltar

mer

aktivt

i

matematikundervisningen än flickor” kan tolkas som att deltagaren anser att flickor
deltar mer aktivt i matematikundervisningen än pojkar, men också som att deltagaren
anser att flickor och pojkar deltar lika aktivt i matematikundervisningen. För att
undvika liknande problem skulle det behövas två frågor som deltagaren ska ta ställning
till med en Likert-skala: ”Pojkar deltar mer aktivt i matematikundervisningen än
flickor” och ”Flickor deltar mer aktivt i matematikundervisningen än pojkar”. I Soros
(2002) avhandling sammanslogs de båda påståendena till ett påstående där deltagaren
skulle ta ställning till vilket kön påståendet bättre stämmer för. Den sammanslagna

30

frågan blev i denna undersökning översatt till: ”Eleven som aktivt deltar under
lektionen är…”, där deltagaren väljer mellan svarsalternativen ”oftast en flicka – lika
ofta en flicka som en pojke – oftast en pojke”. Precis som Likert-skalans mellansteg
”delvis av samma åsikt – delvis annan åsikt”, skapades skalstegen ”en flicka oftare än
en pojke” och ”en pojke oftare än en flicka”. (Soro, 2002.)
För att enklare kunna analysera enkätsvaren kodades svarsalternativen till siffror på en
skala från -2 till 2 där ”oftast en flicka” och ”oftare en flicka än en pojke” kodades till
negativa tal och ”oftare en pojke än en flicka” och ”oftast en pojke” kodades till
positiva tal. Svarsalternativet lika ofta en flicka som en pojke kodades till talet 0 (se
tabell 1). Med denna skala betyder alltså ett medeltal nära noll hos en deltagare att
dennes åsikt är att det inte finns någon skillnad mellan flickor och pojkar, medan ett
negativt medeltal betyder att deltagaren oftare har svarat ”oftast en flicka” och/eller
”oftare en flicka än en pojke” och ett positivt medeltal innebär att deltagaren oftare
svarat ”oftast en pojke” och/eller ”oftare en pojke än en flicka”.
Tabell 1
Flicka eller pojke? -skalstegens kodning
Oftast en
flicka

Oftare en
flicka än en
pojke

Lika ofta en
flicka som en
pojke

Oftare en
pojke än en
flicka

Oftast en
pojke

-2

-1

0

1

2

Problemet vid tolkningen av resultatet med denna typ av skala ligger i deltagarnas
uppfattning om skillnaden mellan skalstegen. En hypotes är att det med skalsteget
”oftast en flicka” menas att påståendet till 90 % passar in på flickor och till 10 % på
pojkar, medan det med skalsteget ”oftare en flicka än en pojke” menas att påståendet
till 70 % passar in på flickor och till 30 % på pojkar. Med skalsteget ”lika ofta en flicka
som en pojke” menas det att påståendet passa in på flickor till 50 % och på pojkar till
50 %. Skalstegen som gäller oftare pojkar tolkas på motsvarande sätt. Dock finns det
ingen garanti att alla deltagare haft samma uppfattning om skalstegen. Då det inte går
att ge ett exakt mått för skalstegens relation till varandra kan man trots allt uttrycka sig
om skalstegens proportion i relation till varandra, utan att ta ställning till den exakta
skillnaden (Oppenheim, 1992). I denna undersökning kan det konstateras att
svarsalternativet ”oftast en flicka” väger mer än svarsalternativet ”en flicka oftare än
en pojke” när det handlar om att mäta en persons attityder angående flickor och pojkar

31

under matematiklektionen. Det är dock omöjligt att uttrycka sig om intensiteten i
deltagarnas attityder när det gäller mätinstrument vars syfte är att mäta attityder,
eftersom attityders intensitet är en subjektiv uppfattning hos varje deltagare. Det som
i sin tur går att jämföra, är olika gruppers attityder i förhållande till varandra.
(Oppenheim, 1992.)

4.4 Undersökningens deltagare
Enkäten skickades per e-post till 207 svenskspråkiga grundskolor i Finland. I Finland
finns totalt 242 svenskspråkiga grundskolor (Utbildningsstyrelsen, [u.å.]) och därmed
kan konstateras att en representativ andel skolor kontaktades. Kontaktuppgifter till
skolorna hittades från hemsidan www.svenskskola.fi. Informationen på hemsidan
visade sig inte alltid vara uppdaterad, men i de fallen där e-postprogrammet
informerade

mig

om

att

e-postadresserna

inte

existerade

sökte

jag

kontaktinformationen från skolornas egna hemsidor. Personen som kontaktades
ombads vidarebefordra länken till enkäten åt skolans alla lärare som undervisar
matematik. Följebrevet som skickades per e-post till skolornas kontaktpersoner kan
hittas i listan av bilagor (bilaga 4).
Flera av personerna som kontaktades svarade att kommunen eller staden de arbetar i
kräver att forskaren har ett beviljat forskningstillstånd innan lärarna i den kommunen
eller staden får delta i undersökningar. Forskningslov ansöktes och beviljades från alla
kommuner och städer förutom från Helsingfors. Trots att skolorna från Helsingfors
blev utelämnade från undersökningen inverkade det inte på representationen eftersom
flera andra städer och kommuner i Nyland hade möjlighet att delta i undersökningen.
Eftersom det i enkäten inte samlades in information om vilken skola deltagaren arbetar
vid eller i vilken del av Finland skolan ligger går det inte att uttrycka sig om hur den
geografiska representationen uppfylldes. Hurdan inverkan detta har på resultatet
behandlas senare i detta kapitel.

32

4.4.1 Deltagarnas bakgrundsinformation
Som bakgrundsinformation samlades uppgifter om deltagarnas kön, lärarbehörighet,
examinations år, universitet där pedagogikexamen har erhållits, mängden
matematikstudier som deltagaren studerat samt antal år som deltagaren undervisat i
matematik. Bland alla lärare som fick tillgång till enkäten valde 58 personer att delta i
undersökningen. Bland deltagarna var 44 stycken kvinnor och 14 stycken män (figur
5). Bland dessa var 37 stycken klasslärare, 6 stycken ämneslärare, 7 stycken både
klasslärare och ämneslärare, 3 stycken speciallärare och 5 stycken obehöriga lärare
(figur 7). Majoriteten av de som deltog hade tagit sin pedagogikexamen vid Åbo
Akademi, men även andra universitet förekom (figur 6). Bland alla som deltog hade
41 % undervisat längre än 20 år, 33 % mellan 10 och 20 år och 26 % mellan 1 och 10
år (figur 9). Största delen av deltagarna hade inte studerat några extra kurser i
matematik alls under deras studietid. Bland alla deltagare, hade 21 % studerat
matematik som kort bi-ämne (25 studiepoäng), 8 % som långt bi-ämne (60
studiepoäng) och 7 % som huvudämne (120 studiepoäng) (figur 8). Figur 10 visar
vilket år deltagarna tagit sin examen inom pedagogik.

Kön

24 %

76 %

man

Figur 5 Fördelningen av deltagarnas kön

33

kvinna

Universitet
44

3

2

1

1

2

Figur 6 Universiteten deltagarna tagit sin examen vid

Behörighet

5%

9%

12 %
10 %

klasslärare

ämneslärare

64 %

klasslärare och ämneslärare

Figur 7 Deltagarnas lärarbehörighet

34

speciallärare

obehörig lärare

Matematikstudier

8%
21 %

64 %

7%

inget extra

huvudämne

kort bi-ämne

långt bi-ämne

Figur 8 Mängden matematik deltagarna studerat

Undervisningsår
19

11
9

8
6

1–5 år

5–10 år

5

10–15 år

15–20 år

Figur 9 Antal år deltagarna undervisat

35

20–30 år

längre än 30 år

Examinationsår
5
4
3
2
1
0
1983 1985 1987 1989 1991 1993 1995 1997 1999 2001 2003 2005 2007 2009 2011 2013 2015 2017

Figur 10 Året då deltagarnas tagit sin examen inom pedagogik

4.4.2 Representation och bortfall
Även om enkäten skickades till ett stort antal skolor i Svenskfinland valde endast 58
stycken läraren att delta och därmed är resultatet inte generaliserbart för alla lärare i
Svenskfinland. Dock menar Stukat (2011) att deltagarantalet i en undersökning bör
vara minst 30 för att statistiska beräkningar ska kunna utföras. En annan orsak som
minskar generaliserbarheten är saknaden av information om deltagarnas geografiska
läge. Information om var i Finland lärarna som deltog i enkäten jobbar samlades inte
in och därmed kan det inte garanteras att deltagarna representerar alla delar av
Svenskfinland. Det går inte heller att uttrycka sig om deltagarna var representativa
med avseende på personer med olika bakgrund. Exempelvis består ungefär hälften av
Finlands population av kvinnor och andra hälften av män men bland lärare i
Svenskfinland kan fördelningen se annorlunda ut. I undersökningen deltog 14 stycken
män och 44 stycken kvinnor, det vill säga 24 % män och 76 % kvinnor. Även om
denna fördelning skulle motsvara den verkliga fördelningen bland lärare i
Svenskfinland är det totala deltagarantalet, som sagt, för lågt för att deltagarna kunde
räknas representera hela Svenskfinland.
I och med att lärarna själv fick avgöra om de ville delta eller inte finns också risken att
de lärare som har ett intresse inom temat matematik och jämställdhet i en längre

36

utsträckning valde att svara på enkäten och de lärare som tycker att temat är mindre
viktigt, valde att låta bli att svara. Med ett frivilligt urval har resultatet ofta låg
representativitet eller ingen representativitet alls (Stukát, 2011).

4.5 Analys och bearbetning av data
Av alla 55 frågor analyserades 45 stycken. Totalt analyserades 1966 stycken enskilda
svar på de slutna frågorna och 228 svar från de öppna frågorna. De 10 stycken slutna
frågor som lämnades utanför var frågorna som tillhörde ”karriär”-delen. Orsaken
varför de lämnades utanför analysen var att dessa frågor hade för få svar. Det låga antal
svar berodde på att endast ämneslärare ombads svara på ”karriär” frågorna. Detta
eftersom frågorna tangerade områden som gällde äldre elever och ämneslärarna antogs
undervisa i årskurserna 7–9. Frågorna tangerade exempelvis val av kort- eller lång
lärokurs i matematiken samt studiehandledarens roll för elevens framtida val inom
matematik och naturvetenskaper. Från de öppna frågorna lämnades en fråga utanför
analysen. Den frågan löd: ”Vilken person från din skoltid inverkade på ditt framtida
val av studier gällande matematik och naturvetenskaper”. Svaren till frågan lämnades
oanalyserade av den orsaken att svaren inte bidrog till någon större förståelse av
grundproblemet.

4.5.1 Analys av de slutna frågorna
Bland alla 58 stycken ifyllda enkäter analyserades 1966 enskilda svar från de slutna
frågorna med hjälp av statistikprogrammet SPSS. I det första analyssteget
analyserades svarsfördelningen mellan de olika svarsalternativen på varje sluten fråga
(se bilaga 3). Ett medeltal skapades för varje påstående och beroende på ifall
medeltalet var negativt, positivt eller låg nära noll gav analysen en bild av ifall
deltagarna ansåg att det finns en skillnad mellan flickor och pojkar inom olika områden
inom matematiken, och i så fall inom vilka områden det ansågs finnas en skillnad. Ett
positivt medeltal tydde på att deltagarna ansåg att påståendet i fråga gällde oftare
pojkar än flickor och ett negativt medeltal tydde på att deltagarna ansåg att påståendet
gällde oftare flickor än pojkar, ett medeltal nära noll tydde på att deltagarna ansåg att
det inte finns någon skillnad mellan flickor och pojkar på påståendet i fråga. Som
nämndes tidigare är skillnaden mellan skalstegen inte proportionerlig, utan snarare
37

endast i relation till varandra, i en ordning, och därmed är det värt att beakta att
medeltalen på de olika påståendena endast är riktgivande.
Medeltalen på de slutna frågorna analyserades och påståendena grupperades och
redovisades enligt det mest förekommande svarsalternativet. I denna analys räknades
svarsalternativen ”oftast en flicka” och ”oftare en flicka än en pojke” ihop. Samma
gäller svarsalternativen ”oftare en pojke än en flicka” och ”oftast en pojke”.
Med hjälp av flera Independent-Samples T-test gjorda i SPSS analyserades resultaten
och signifikanta skillnader mellan hur personer med olika kön och bakgrund hade
svarat på enkäten söktes. Ett T-test gjordes på svaren från män och kvinnor, svaren
från deltagare med längre och kortare arbetserfarenhet, svaren från deltagare med olika
examensår, svaren från deltagare med olika lärarbehörigheter och svaren från personer
med olika mängder matematikstudier. I T-testen söktes skillnader med en signifikans
under 0,05. Eftersom ett T-test endast gör en jämförelse mellan två olika grupper,
kombinerades vissa grupper med liknande bakgrund, exempel följer.
I analysen av T-testet mellan deltagare med längre och kortare erfarenhet jämfördes
de som hade undervisat kortast tid (1–5 år) med de som hade undervisat näst längst
(20–30 år), men en jämförelse gjordes också mellan de som hade undervisat i 1–5 år
och 5–10 år med de som hade undervisat i 20–30 år och längre än 30 år. I det senare
fallet kombinerades de deltagare som hade undervisat i 1–5 år med de som hade
undervisat i 5–10 år och de som hade undervisat i 20–30 år kombinerades med de som
hade undervisat i längre än 30 år. För T-testet skapades alltså två nya grupper; de som
hade undervisat i 1–10 år och de som hade undervisat i längre än 20 år. I T-testet där
personer med olika examinations år jämfördes med varandra grupperades deltagarna i
grupper enligt årtiondet som examen hade tagits, exempelvis analyserades alla som
hade tagit sin examen under 1990-talet som en grupp och så vidare.
I analysen av T-testet som gjordes mellan deltagare med olika lärarbehörigheter blev
det problem då det bland deltagarna fanns personer som hade dubbellärarbehörighet,
det vill säga både klasslärar- och ämneslärarbehörighet. I de fallen då klasslärare
jämfördes med speciallärare kodades de som hade dubbellärarbehörighet som
ämneslärare och klasslärare som klasslärare och i de fallen som ämneslärare jämfördes
med speciallärare kodades de som hade dubbellärarbehörighet som ämneslärare. I det

38

senare fallet kodades även speciallärare som klasslärare eftersom alla speciallärare
automatiskt har dubbellärarbehörighet som både klass- och speciallärare. I testet
mellan

speciallärare

och

klasslärare

räknades

speciallärarna,

trots

dubbellärarbehörigheten, som en egen grupp. I testet mellan ämneslärare och
klasslärare lämnades de med dubbellärarbehörighet utanför testet. I testet mellan
behöriga och obehöriga lärare grupperades klasslärare, speciallärare, ämneslärare och
de med dubbellärarbehörighet till en grupp som sedan jämfördes med obehöriga lärare.
I T-testen mellan de som hade studerat olika mängder matematik visade det sig finnas
små skillnader mellan de personer som hade studerat 25 studiepoäng, 60 studiepoäng
och 120 studiepoäng. Däremot hittades det skillnader mellan de grupper som studerat
matematik och de som inte studerat någon matematik alls. Därmed grupperades alla
de som hade studerat 25-, 60- och 120 studiepoäng matematik till en grupp; ”studerat
matematik”, som sedan jämfördes med de som inte hade studerat någon extra
matematik.

4.5.2 Analys av de öppna frågorna
Syftet med de öppna frågorna var att undersöka vilka färdigheter och beteenden som
lärare

i

grundskolan

matematiklektionen,

uppmärksammar

inom

vilka

områden

hos

flickor

inom

och

pojkar

matematiken

som

under
lärare

uppmärksammar skillnader mellan flickor och pojkar, samt hurdana skillnader som
uppmärksammas. Tanken bakom användningen av öppna frågor i en undersökning är
att genom att analysera de öppna frågorna få en förklaring till varför deltagarna svarat
på de slutna frågorna på ett visst sätt (Gorard, 2003).
Alla öppna frågor analyserades kvalitativt med hjälp av kategoriseringsverktyget
NVivo. Svaren analyserades och påståenden som var väsentliga för frågan markerades.
Efter att alla svar granskats kategoriserades de markerade påståendena till lämpliga
kategorier. Genom att kombinera liknande påståenden skapas en möjlighet att jämföra
förekomsten av olika påståenden och genom att kvantifiera kvalitativt data är det
enklare att få en helhetsbild om förekomsten av olika fenomen (Bryman & Nilsson,
2018). Genom att kvantifiera kvalitativt data skapas också möjligheten att undersöka
ifall det finns ett mönster bland personer som svarat på ett visst sätt (Bryman &
Nilsson, 2018).

39

Svaren från den första öppna frågan, frågan som handlade om vilka skillnader
deltagarna anser att det finns mellan flickors och pojkars inlärning i matematik,
kategoriserades till två kategorier; de som nämnde en skillnad mellan könen och de
som nämnde att det inte finns en skillnad. Svaren där det framkom att deltagaren anser
att det finns en skillnad delades vidare in i underkategorier; de som nämnde färdigheter
och egenskaper hos flickor och de som nämnde färdigheter och egenskaper hos pojkar.
Vidare analyserades dessa underkategorier och de olika egenskaperna och
färdigheterna som nämndes kombinerades till nya grupper. Analysen av deltagarnas
beskrivningar om en flicka som har framgång inom matematik och en pojke som har
framgång inom matematik gick till på samma sätt som analysen av den tidigare frågan.
Första indelningen skedde mellan de som ansåg att det inte finns någon skillnad mellan
en pojke med framgång i matematik och en flicka med framgång i matematik och de
som uttryckte sig på ett sätt som kunde tolkas att de ansåg att det finns en skillnad
mellan könen. De svar som kunde tolkas att deltagaren ansåg att det finns en skillnad
analyserades och grupperades i grupper av svar som beskrev liknande egenskaper hos
en flicka med framgång i matematik och en pojke med framgång i matematik.
Samma tillvägagångssätt användes vid analysen av resten av de öppna frågorna.
Svaren till frågan ”På vilket sätt förverkligas ett jämställt bemötande bland flickor och
pojkar bäst” kategoriserades i tre kategorier; de som ansåg att jämställt bemötande
uppfylls genom att behandla både flickor och pojkar lika, de som ansåg att jämställt
bemötande uppfylls genom att beakta de individuella särdragen hos alla elever samt
de som ansåg att jämställt bemötande uppfylls genom att beakta skillnader mellan
flickor och pojkar. Svaren från frågan som handlade om hur nödvändigt deltagarna
tycker att jämställdhetsaspekten är inom matematikundervisningen kategoriserades
också i tre kategorier; de som ansåg att jämställdhetsaspekten är självklar och viktig
inom matematikundervisningen, de som ansåg att jämställdhetsaspekten nog är viktig,
men inte inom matematikundervisningen samt de som ansåg att inget extra behöver
göras inom undervisningen för att främja jämställdhet. Svaren från frågan ”Har
fördelningen av uppmärksamheten du ger flickor och pojkar förändrats under de
senaste

åren”

delades

in

i

två

kategorier;

de

som

ansåg

att

deras

uppmärksamhetsfördelning inte hade förändrats, och de som ansåg att deras
uppmärksamhetsfördelningen hade förändrats. Svaren från frågan om vad deltagarna
tycker borde göras för att öka flickornas intresse inom matematik, naturvetenskaper

40

och informationsteknik kategoriserades i fyra kategorier; de som ville lyfta fram fler
förebilder, de som ville lyfta fram olika yrken och karriärs möjligheter, de som ville
öka flickornas självförtroende samt de som ville dela in klassen i nivå- eller
könsgrupper.
Svaren från de öppna frågorna analyserades även kvantitativt genom att koda svaren
från de öppna frågorna enligt de enskilda kategorierna för att sedan, i SPSS, jämföras
med svaren från de slutna frågorna med hjälp av T-test. Den öppna frågan som
handlade om hur deltagarna skulle beskriva en flicka med framgång i matematik och
en pojke med framgång i matematik analyserades inte kvantitativt. Orsaken till detta
var att svaren kategoriserades i flera undergrupper och i dessa grupper ingick ett för
lågt antal deltagare. Enligt Stukat (2011) bör undergrupperna ha minst fem stycken
deltagare för att beräkningar ska kunna göras.

4.6 Undersökningens validitet och reliabilitet
Enligt Ejlertsson & Axelsson (2014) innebär validitet mätinstrumentets förmåga att
mäta det som mätinstrumentet avser att mäta. Med hög reliabilitet menas att ifall
undersökningen skulle utföras på nytt skulle den ge samma resultat som den tidigare
undersökningen (Ejlertsson & Axelsson, 2014). Därmed handlar reliabilitet om hur bra
mätinstrumentet kan motstå yttre faktorer som kan ha en inverkan på resultatet (Patel
& Davidson, 2019).
Mätinstrumentet i denna avhandling är en översättning från ett mätinstrument som har
utformats av en annan forskare som har mer erfarenhet av forskning och av området.
Soro (2002) poängterar att hennes subjektivitet har inverkat på valen av områden som
ingår i mätinstrumentet, områden som enligt henne har tangerat undersökningens
tema.
Då man undersöker attityder är det svårt att uttrycka sig exakt om undersökningens
validitet av den orsaken att det är väldigt svårt att ta reda på ifall deltagarna har svarat
sanningsenligt eller inte. Attityder kan ofta påverkas av olika sinnesstämningar som
kan orsakas av en massa olika faktorer. Det finns exempelvis risk att personen anpassar
sin åsikt enligt sammanhanget, att personen nyss ha upplevt någonting eller att

41

personen har fått ta del av ny information som har fått den att ändra åsikt. Även
frågornas formulering kan ha en stor inverkan på hur personen svarar. (Oppenheim,
1992; Oskamp & Schultz, 2005.) Det finns också en risk att personerna som deltar inte
har en åsikt från förut, vilket kan leda till att personen konstruerar en åsikt om ämnet
utan att analysera problemet, vilket i sin tur minskar på både reliabiliteten och
validiteten (Oskamp & Schultz, 2005).
Soro (2002) poängterar att när en undersökning frågar efter skillnader, så finns det en
risk att deltagarna å ena sidan uppfattar att en skillnad bör nämnas, men å andra sidan,
när det gäller jämställdhet i skolan, att en skillnad inte får finnas. För att minimera
risken att deltagarna ska svara ur ett mer socialt accepterar perspektiv snarare än från
sitt eget perspektiv undveks en för stor användningen av ordet jämställdhet i både
följebrevet som skickades till skolornas kontaktpersoner samt i själva enkäten. Ordet
jämställdhet kan tänkas styra deltagarna mot mer socialt accepterande svar. Det kan
också finnas en risk att ordet skapar antingen positiva eller negativa känslor hos
deltagarna och dessa känslor kan styra hur deltagarna svarar på frågorna. Laddade ord
kan bidra med att deltagaren inte reagerar lika mycket på själva frågan som på det
laddade ordet, vilket automatiskt styr deltagaren att svara på ett visst sätt (Oppenheim,
1992). Eftersträvansvärt skulle vara att använda så neutrala begrepp som möjligt, samt
begrepp som är bekanta för deltagarna (Gorard, 2003).
Deltagarnas anonymitet kan tänkas bidra till mer ärliga svar (Oppenheim, 1992;
Oskamp & Schultz, 2005). En negativ inställning till jämställdhetsfrågor kan upplevas
som socialt oacceptabla och därför finns det en chans att deltagarna har svarat ärligare
då de varit anonyma i jämförelse med ifall de inte varit anonyma. Eftersom lärarna
själva fick avgöra ifall de ville delta eller inte kan det också finnas en risk, som tidigare
nämndes, att lärarnas personliga intresse inom ämnet har styrt deras val att delta eller
inte delta, vilket kunde göra deltagandet mindre slumpmässigt.
Även forskarens bakgrund och egna uppfattningar om temat kan ha en inverkan vid
tolkningen av olika resultat, framförallt när det gäller de öppna frågorna som tolkats
med kvalitativa metoder. Vid slutna frågor är det endast deltagaren själv som kan
orsaka fel i mätningarna medan det vid de öppna frågorna är både den som svarat på
frågan och den som analyserat svaret som kan orsaka mätfel (Gorard, 2003).

42

Bakgrunden som lärarstuderande kan vara till en fördel för att förstå kontexten medan
de egna uppfattningarna kan vara en nackdel med tanke på tolkningarnas objektivitet.
När ett mätinstrument skapas inför en undersökning är det vanligt att mätinstrumentets
brister upptäckts först efter att undersökningen utförts och då är det oftast för sent att
åtgärda bristerna (Oppenheim, 1992). Genom att använda ett mätinstrument som redan
har testats har misstag som den som skapade mätinstrumentet gjorde undgåtts. Ett
mätinstrument som någon annan har skapat och använt har oftast testats i förväg och
kanske använts på ett större antal deltagare vilket medför att instrumentet ofta är klart
att användas som det är (Gorard, 2003). Exempelvis tog Soro (2002) bort flera frågor
ur sin ursprungliga enkät på grund av att det senare visade sig att vissa frågor inte hade
uppfattats av deltagarna på samma sätt som forskaren tänkt sig. Med detta i åtanke kan
det antas att risken att frågorna som användes i denna undersökning skulle
missuppfattas är liten. Av denna orsak ansågs det inte vara nödvändigt att utföra en
mer utförlig pilotundersökningen än den som gjordes, där några studerande vid Åbo
Akademi testade att fylla i webenkäten. Ett mätinstrument som också använts av en
annan forskare kan uppfattas som mer trovärdigt och seriöst bland deltagarna (Gorard,
2003).
I analysen visade det sig att resultatet från den slutna delen och den öppna delen visade
liknande resultat och detta skulle tyda på att båda delarna mätte samma sak. Fördelen
med att använda ett redan tidigare använt mätinstrument är att det finns tidigare resultat
från samma mätinstrument som man kan jämföra det nya resultatet med (Gorard,
2003).

4.7 Etiska aspekter
Det mest grundläggande för att skydda deltagarna är att deltagandet var totalt frivilligt
och deltagarna fick avbryta deltagandet i undersökningen när som helst. De som deltog
informerades också väl om forskningens syfte samt forskarens identitet (se bilaga 4).
Deltagarna var också totalt anonyma för forskaren. Information om deltagarnas ålder,
boningsort eller namn samlades inte in och därmed är det omöjligt att spåra deltagarna
på basis av undersökningen. Även faktumet att flera städer och kommuner krävde
forskningstillstånd som i de flesta fall beviljades tyder på att undersökningen upplevts
som nödvändig av kommunerna och städerna. Orsaken till att Helsingfors inte

43

beviljade forskningstillstånd var att jag inte uppfyllde de krav som krävdes för stunden
och jag upplevde att det blev för arbetsdrygt att i ett tidigt skede av undersökningen
uppfylla dessa krav. Exempelvis krävdes en utförlig metodförklaring samt teori om
temat, som jag inte vid det skedet hade producerat.

44

5 Resultat
I detta kapitel presenteras resultatet från det insamlade datamaterialet. I den första
delen av kapitlet presenteras resultaten från de slutna frågor där de olika
svarsalternativen förekom mest och efter det presenteras deltagarnas egna
beskrivningar om flickor och pojkar under matematiklektionen. För att göra resultatet
mer överskådligt används tabeller och diagram som hjälpmedel. I tabellerna och i
diagrammen används förkortningar då svarsfördelningen på de slutna frågorna
presenteras, dessa förkortningar finns förklarade i bilaga 1. För att gå på djupet med
analysen presenteras skillnader och likheter i hur deltagare med olika bakgrund
svarade på både de slutna och de öppna frågorna. Sist i kapitlet presenteras resultatet
från de frågor som handlar om deltagarnas syn på jämställt bemötande i skolan.
Bland alla påståenden hade deltagarna till 96 % valt något av de tre stycken
svarsalternativen i mitten, det vill säga ”oftare en flicka än en pojke”, ”lika ofta en
flicka som en pojke” och ” oftare en pojke än en flicka”. Ytterligheterna, det vill säga
”oftast en flicka” och ”oftast en pojke” valdes att användas endast i 4 % av fallen. Det
neutrala svarsalternativet ”lika ofta en flicka som en pojke” hade valts 62 % av alla
gånger. För mer exakt svarsfördelning, se Tabell 2. I Riitta Soros (2002) avhandling
hade det neutrala svarsalternativet valts 52 % av alla gånger.
Tabell 2
Den totala svarsfördelningen
Oftast en
flicka

Oftare en
flicka än en
pojke

Lika ofta en
flicka som en
pojke

Oftare en
pojke än en
flicka

Oftast en
pojke

31

310

1221

354

50

2%

16 %

62 %

18 %

3%

5.1 Skillnader mellan flickor och pojkar i matematiken
Om medeltalet noll på en fråga innebär ”lika mycket flicka som pojke” så innebär ett
negativt medeltal att personen oftare svarat ”oftast en flicka” eller ”oftare en flicka än
en pojke” och ett positivt medeltal att personen oftare svarat ”oftast en pojke” eller
”oftare en pojke än en flicka”. På 28 frågor av totalt 45 var medeltalet negativt, på en

45

fråga noll och på 16 positivt. På 38 frågor var ”lika mycket en flicka som en pojke”
svarsalternativet det vanligaste svaret, på två frågor var ”oftast en flicka” eller ”oftare
en flicka än en pojke” svarsalternativen de mest förekommande och på fem frågor var
”oftast en pojke” eller ”oftare en pojke än en flicka” det mest förekommande
svarsalternativen.

5.1.1 Lika ofta en flicka som en pojke
På många av frågorna som gällde jämställdhet i skolan ansåg lärarna som deltog i
undersökningen att det inte finns någon fördel för vare sig flickor eller pojkar. I 38
frågor av totalt 45 var det mest förekommande svarsalternativet ”lika ofta en flicka
som en pojke”. Av de 6 frågorna där över 80 % av deltagarna valt svarsalternativet
”lika ofta en flicka som en pojke”, handlade fyra om jämställdheten i skolan. Över 90
% av deltagarna ansåg att både flickors och pojkars livsmiljöer behandlas lika mycket
i uppgifterna i matematiken, samt att det inte finns brister i jämställdheten under
matematiklektionen för någotdera könen. Bland alla deltagare ansåg 86 % att det inte
finns någon skillnad i hur arbetsmetoderna under matematiklektionen passar flickor
eller pojkar, de som var av annan åsikt ansåg alla att arbetsmetoderna var till flickornas
fördel. I Figur 11 finns en sammanställning av de 6 stycken frågor där svaret ”lika ofta
en flicka som en pojke” förekom mest.

Lika ofta en flicka som en pojke
LÄXAN

BÄTTRESJÄLVFÖRTR
TÄVLING
AVBRYTER

ORDNING
UNDERPRESTERARLAT
0%

10%

Oftast eller oftare en pojke

20%

30%

40%

Lika ofta en flicka som en pojke

50%

60%

70%

80%

Oftast eller oftare en flicka

Figur 11 Frågor där svarsalternativet ”lika ofta en flicka som en pojke” förekom mest
46

5.1.2 Oftare en flicka än en pojke
Frågan där flest deltagare valt ”oftast en flicka” eller ”oftare en flicka än en pojke”
svarsalternativet var frågan om ifall matematisk framgång snarare beror på
samvetsgrann övning än på förståelse. Bland alla lärare som deltog i undersökningen
ansåg 83 % att då en elevs framgång beror på att eleven övat samvetsgrant handlar det
oftast om en flicka. Resten ansåg att det lika ofta är en flicka som en pojke. Även på
frågan om vem som är beredd att anstränga sig mer under matematiklektionen; flickor
eller pojkar, valdes svarsalternativen ”oftast flicka” eller ”oftare en flicka än en pojke”
mest av alla svarsalternativ. Bland lärarna som deltog ansåg 54 % att det oftare är en
flicka som är beredd att anstränga sig, 40 % ansåg att både flickor och pojkar är lika
beredda på att anstränga sig och resten (7 %) ansåg att pojkar oftare är beredda på att
anstränga sig än flickor. Liknande mönster som vid de två tidigare frågorna syntes
också på svarsfördelningen till frågan om det oftare är flickor eller pojkar som arbetar
flitigt och tyst under matematiklektionen; 43 % ansåg att denna elev oftast är en flicka
medan resten (57 %) ansåg att det lika ofta är en flicka som en pojke som arbetar flitigt
och tyst. På frågor gällande arbetsprestationer inom matematiken verkar åsikterna luta
mot att flickor övar mer, anstränger sig mer och arbetar flitigare än pojkar.
En stor del av deltagarna ansåg att då det handlar om förståelse och problemlösning
har pojkarna en viss fördel i jämförelse med flickorna. På frågan om vilken elev, en
flicka eller en pojke, som oftare lär sig uppgifter utantill utan att ens försöka förstå,
samt på frågan om vilken elev som är bättre på rutinuppgifter än på problemlösning
ser svarsfördelningen väldigt lika ut. Ungefär 40 % av lärarna svarade på frågorna att
eleven oftare eller oftast är en flicka, cirka 50 % svarade att eleven lika ofta är en flicka
som en pojke och under 10 % svarade att eleven oftare eller oftast är en pojke.
På frågor gällande elevers självförtroende inom matematik verkar deltagarna tycka att
flickors självförtroende är sämre än pojkarnas. Lärarna som deltog i enkäten ansåg att
eleven som underpresterar för att hen inte litar på sig själv, eller eleven som tycker att
matematik är svårt oftare är en flicka än en pojke, eller lika ofta båda två. Väldigt få
(5–9 %) ansåg att denna elev oftare eller oftast är en pojke.

47

Ingen av lärarna som deltog i undersökningen ansåg att det mer ofta skulle vara en
pojke som har en naturlig verbal förmåga än en flicka. Bland lärarna som deltog i
undersökningen ansåg 55 % att det lika ofta är en flicka som en pojke som har en
naturlig verbal förmåga, medan 45 % ansåg att det oftare är en flicka. I Figur 12 finns
en sammanställning av de 10 frågorna där svarsalternativen ”oftast en flicka” eller
”oftare en flicka än en pojke” förekom mest.

Flicka oftare än pojke
KRÄVANDETÄNK
UPPMUNTRAN
POSITIVRESP
UDDAUPPG
LÄXAN
BÄTTRESJÄLVFÖRTR
TÄVLING
AVBRYTER
ORDNING

UNDERPRESTERARLAT
0%

10%

Oftast eller oftare en pojke

20%

30%

40%

Lika ofta en flicka som en pojke

50%

60%

70%

80%

Oftast eller oftare en flicka

Figur 12 Frågor där svarsalternativet ”en flicka oftare än en pojke” eller ”oftast en
flicka” förekom mest

5.1.3 Oftare en pojke än en flicka
Matematisk framgång som en inre egenskap tilldelades oftare pojkar än flickor. Bland
alla lärare som deltog i undersökningen ansåg 78 % att en elev som har en naturlig
matematisk begåvning lika ofta tillhör båda könen. Resten av lärarna ansåg alla,
förutom en, att en elev med en naturlig matematisk begåvning är en pojke. Samma
mönster kan också ses vid påståendet om att elevens matematiska framgång beror på
elevens intelligens; 76 % av lärarna ansåg att denna elev lika ofta är en flicka som en
pojke, men av resten ansåg 19 % att denna elev är en pojke. Över hälften av alla lärare
ansåg att det lika ofta är en flicka som en pojke som klarar av mer udda uppgifter som

48

inte har behandlats under lektionen, men bland resten av lärarna ansåg 36 % att denna
elev är en pojke och 10 % att denna elev är en flicka.
Tidigare nämndes att fler lärare ansåg att det oftare är en flicka än en pojke som
underpresterar på grund av lågt självförtroende. Till frågan om vem det är som oftare
underpresterar på grund av lathet, en flicka eller en pojke, fördelades svaren åt det
motsatta hållet. Bland alla lärare som deltog i undersökningen ansåg 74 % att denna
elev oftare eller oftast är en pojke, 24 % ansåg att eleven lika ofta är en flicka som en
pojke och endast 3 % ansåg att eleven som underpresterar för att den är lat är en flicka.
Eleven vars motgångar inom matematiken bortförklaras med andra faktorer än brist på
kunskap inom matematik ansågs oftare vara en pojke än en flicka. Efter frågan om
vem som underpresterar på grund av lathet var frågan om vem som stör ordningen i
klassrummet den fråga där flest deltagare hade svarat ”oftast en pojke” eller ”oftare en
pojke än en flicka”. Drygt hälften av deltagarna ansåg också att eleven med låg
framgång i matematik som behöver positiv respons från läraren för minsta prestation
lika ofta är en flicka som en pojke. Bland de som tyckte olika ansåg 28 % att denna
elev oftare eller oftast är en pojke, medan 14 % ansåg att denna elev oftare är en flicka.
Även på frågan om vilken elevs framgång som är starkt beroende av lärarens
uppmuntran ser fördelningen nästan identisk ut som vid den tidigare frågan.
Bland alla lärare ansåg 64 % att det oftast eller oftare är en pojke som de måste
tillrättavisa för att hålla ordningen i klassrummet, 35 % ansåg att de lika ofta måste
tillrättavisa flickor som pojkar, medan endast 2 % ansåg att de oftare eller oftast måste
tillrättavisa en flicka. Andra frågor som gäller disciplin där svarsfördelningen följer
samma mönster som frågan innan är frågan om vilken elev det är som avbryter oartigt,
och vilken elev som läraren känner att den bör hålla extra koll på ifall läxan är gjord.
Bland lärarna som deltog i undersökningen ansåg 55 % att det oftast eller oftare är en
pojke som oartigt avbryter då det är någon annans muntur, 38 % ansåg att det lika ofta
är en flicka som en pojke och 7 % tyckte att eleven som avbryter andra oftare eller
oftast är en flicka. På frågan om vems läxor läraren bör hålla extra koll på att är gjorda,
flickors eller pojkars, ansåg 47 % att de lika ofta håller koll på att flickors läxor är
gjorda som pojkars, 47 % menade att de hamnar oftare hålla koll på att pojkars läxor
är gjorda än flickors och 12 % ansåg tvärt om.

49

Största delen av alla lärare som deltog i undersökningen ansåg att eleven de inte måste
vakta orden med för att undvika att eleven tar illa upp, lika ofta är en flicka som en
pojke. De som tyckte att det finns skillnad i hur de kan tilltala flickor och pojkar ansåg
26 % att de inte hamnar vakta orden då de tilltalar pojkar medan endast 3 % ansåg att
de inte hamnar vakta orden då de tilltalar flickor.
En fråga där svarsfördelningen starkt lutade mot ”oftare pojke än flicka” eller ”oftast
en pojke” var frågan om för vem ett tävlingsinriktat klimat passar bättre för; över
hälften av deltagarna tyckte att ett tävlingsinriktat klimat bättre inspirerar pojkar än
flickor. Resten ansåg att ett sådant klimat inspirerar båda könen lika mycket. Ingen av
deltagarna ansåg att ett tävlingsinriktat klimat skulle inspirera flickor mer än pojkar. I
Figur 13 finns en sammanställning av de tio frågor där svarsalternativen ”oftast en
pojke” och ”oftare en pojke än en flicka” förekommit flest gånger.

Pojke oftare än flicka
UPPMUNTRAN
VAKTAORD
POSITIVRESP
UDDAUPPG
LÄXAN
BÄTTRESJÄLVFÖRTR
TÄVLING
AVBRYTER

ORDNING
UNDERPRESTERARLAT
0%

10%

Oftast eller oftare en pojke

20%

30%

40%

Lika ofta en flicka som en pojke

50%

60%

70%

80%

Oftast eller oftare en flicka

Figur 13 Frågor där svarsalternativet ”oftast en pojke” eller ”en pojke oftare än en
flicka” förekom mest

5.2 Lärares beskrivningar av flickor och pojkar i matematiken
I denna del av kapitel fem presenteras svaren från två av sju öppna frågor. Frågorna
vars svar presenteras lyder: ”Vad tycker du att är den väsentliga skillnaden mellan

50

inlärningen inom matematik hos pojkar och flickor?” och ”Förklara med några ord en
flicka som har framgång inom matematik och en pojke som har framgång i
matematik”.

5.2.1 Skillnader i hur lärare beskriver flickor och pojkar i matematiken
Av totalt 58 deltagare valde 37 stycken lärare att svara på den första öppna frågan som
löd ”Vad tycker du att är den väsentliga skillnaden mellan inlärningen inom matematik
hos pojkar och flickor?”. Även om frågan är ledande och verkar anta att det finns
skillnader mellan inlärningen hos flickor och pojkar svarade 11 stycken deltagare att
de inte ser någon väsentlig skillnad mellan inlärningen hos flickor och pojkar. Av alla
de väsentliga skillnaderna som nämndes handlade 21 beskrivningar om flickor och 27
beskrivningar om pojkar.
Bland beskrivningarna om flickorna handlade ungefär 65 % om hur flickor arbetar
under matematiklektionerna. Den mest förekommande beskrivningen var att flickor
lär sig utantill. Lärarna som deltog i undersökningen ansåg också att flickor har enklare
att koncentrera sig, har en mer utvecklad arbetsmognad samt stör sig på omogna
pojkar. När det gäller olika områden inom matematiken ansågs det att flickor har
svårare än pojkarna med problemlösning samt med taluppfattningen. Flickor ansågs
också behöva få nytt stoff förklarat för sig flera gånger. Det nämndes flera gånger att
flickor kämpar hårdare än pojkar och gör uppgifterna noggrannare. En lärare nämnde
också att flickor har mer utvecklade verbala färdigheter än pojkar.
Beskrivningar

som gällde

attityder

och inställningar

utgjorde resten av

beskrivningarna. Av dessa beskrivningar handlade störst delen om flickors
självförtroende. Det ansågs att flickor ofta har en uppfattning om att de inte förstår
matematik, att de ibland inte ens försöker att förstå. Det ansågs att flickor har sämre
självförtroende än pojkar och att flickorna är mer försiktiga. Det ansågs också att
flickor är mer vitsordsinriktade och att de inte uppmuntras hemifrån i samma
utsträckning som pojkarna uppmuntras när det handlar om matematik.
Bland de 27 beskrivningar som gällde pojkar handlade ungefär hälften om
matematiska färdigheter och arbetsförmåga. Dessa beskrivningar kunde delas in i tre
kategorier; motoriska färdigheter, koncentration samt konkreta matematiska
färdigheter. Det nämndes att pojkar mognar senare samt att de är motoriskt ”sämre”
51

och motoriskt ”oroliga”. Pojkar tilldelades också färdigheter som ”bättre logisk
slutledningsförmåga”, ”tänker mer självständigt”, ”har lättare att relatera matematiken
till vardagsproblem” samt ”starkare helhetstänk”. Flera lärare nämnde också pojkars
svårigheter att koncentrera sig. Det nämndes att pojkar inte orkar lära sig, att de inte
orkar fokusera en längre stund samt att de ger upp snabbare. Pojkar vill också bli klara
snabbt och ger sig inte tid att fundera ordentligt och som resultat av detta anses också
pojkar ha mer slarvfel.
Andra hälften av beskrivningarna handlade om attityder och inställningar. Här kunde
två större grupper av beskrivningar urskiljas; intresse och mod. Förutom flera som
nämnde att pojkar har ett starkare intresse för matematik, nämndes också att pojkar
har ”lättare att relatera matematiken till vardagsproblem” samt att pojkar ivrigare
diskuterar matematik än flickor. Mest av allt bland beskrivningarna om pojkar
nämndes dock mod. Enligt deltagarna är pojkar modigare; de vågar försöka och tar
mera risker, de vågar misslyckas utan att tappa modet, de tar också för sig mera än
flickor. Det nämndes också att pojkar ibland har för höga tankar om sitt kunnande. Till
motsatsen till flickor nämndes det att pojkar är mindre vitsordsinriktade än flickor.
I jämförelsen mellan hur de som hade beskrivit en skillnad, och de som hade uttryckt
att de anser att det inte finns en skillnad mellan flickor och pojkar hade svarat på de
slutna frågorna, hittades signifikanta skillnader på flera frågor. Bland svaren från alla
slutna frågor hade gruppen som uttryckte att en skillnad finns ett medeltal längre från
noll på 38 frågor av totalt 45 i jämförelse med den gruppen som uttryckte att det inte
finns en skillnad. I signifikanstestet kunde dock en signifikant skillnad hittas endast på
frågor där den gruppen som uttryckt att det finns en skillnad hade ett medeltal längre
från noll än den andra gruppen. Detta tyder på att de som i öppna frågan uttryckt att
det finns en skillnad mellan flickors och pojkars inlärning i matematik, även i de slutna
frågorna uttryckt att det finns en skillnad mellan flickor och pojkar.

5.2.2 Begåvade flickor och pojkar inom matematiken
På följande öppna fråga; ”Förklara med några ord en flicka som har framgång inom
matematik och en pojke som har framgång i matematik” valde 34 av 58 personer att
svara. Av alla svar var 15 sådana att man kunde tolka det som att deltagaren antingen
ansåg att det inte finns någon skillnad mellan hurdan en begåvad flicka är och en

52

begåvad pojke är eller sedan beskrevs både begåvade flickan och pojken med likadana
egenskaper.
Ur beskrivningarna om flickorna kunde en stor grupp med beskrivningar urskiljas;
beskrivningar som handlade om flickors arbetsmoral. Många beskrev att flickor som
har framgång inom matematik också har framgång i andra ämnen i skolan. Flera
menade också att flickor som är begåvade i matematik jobbar hårdare och kräver mera
av sig själv än begåvade pojkar. Begåvade flickor gör också oftare läxorna, de följer
med under lektionen och övar mera till prov och är mer samvetsgranna. Andra
förekommande beskrivningar om begåvade flickors arbetssätt var: noggrann, effektiv,
gott tålamod, självständig och god studieteknik.
Beskrivningar med konkreta färdigheter förekom inte bland flickorna lika mycket som
bland pojkarna. Bland de konkreta beskrivningarna handlade två om att begåvade
flickor lär sig utantill och kommer ihåg metoder och en handlade om att flickor är
duktiga läsare. En annan förekommande beskrivning, som inte förekom alls bland
beskrivningarna om begåvade pojkar, var att begåvade flickor inte för något väsen om
sig. Intresse som bakgrund för begåvning nämndes endast en gång då en begåvad
flicka beskrevs. Däremot förekom beskrivningen om högt intresse inom matematik
hos begåvade pojkar betydligt fler gånger. Till motsatsen till flickorna menade många
deltagare att pojkar som är begåvade i matematik inte klarar sig lika bra i andra ämnen
som flickor. När flickor beskrevs som mer diskreta, beskrevs pojkar som mer spontana
och aktiva. Flera ansåg också att begåvade pojkar oftare stoltserar med sina goda
resultat än begåvade flickor.
Till skillnad från beskrivningar om begåvade flickor nämndes fler konkreta färdigheter
hos begåvade pojkar. Några exempel på konkreta färdigheter som nämndes är:
snabbtänkt, förstår system, kan läsa instruktioner, kommer på strategier själv, tänker
logiskt, experimenterar, löser problem snabbt, ser sammanhang, har ett gott minne och
arbetar självständigt. Andra konkreta beskrivningar som förekom om begåvade pojkar
var att begåvade pojkar inte kontrollräknar lika ofta som flickorna och att de har
svårare att förklara hur de kommit fram till svaret.
Matematiskt begåvad, naturbegåvad och ”typisk matematiker” är också beskrivningar
som nämndes. Liknande beskrivningar förekom inte alls bland beskrivningarna om

53

begåvade flickor. En lärare nämnde också att begåvade pojkar hjälper andra när de
själv blivit klara.

5.3 Skillnader mellan deltagare med olika bakgrund
Av deltagarna samlades information om deras kön, examinations år, lärarbehörighet
samt mängden av studier i matematik som deltagaren studerat. I denna del av kapitel
fem presenteras skillnader och likheter som hittats mellan deltagare med olika
bakgrund.

5.3.1 Män och kvinnor
Per fråga hade i medeltal 27 kvinnor, av totalt 44, svarat att de anser att det inte finns
någon skillnad mellan könen. Samma tal för männen var 9 av totalt 14. Räknat i
procent hade 62 % av kvinnorna och 63 % av männen i medeltal svarat att de anser att
det inte finns någon skillnad mellan flickor och pojkar.
I undersökningen deltog 44 kvinnor och 14 män. Bland alla 45 frågor som deltagarna
svarade på kunde det hittas signifikanta skillnader mellan hur män och kvinnor svarat
på totalt fyra frågor; två frågor angående flickors och pojkars attityder gällande
matematik och två frågor gällande jämställdheten i skolan. Frågorna som handlade om
flickors och pojkars attityder, där männen och kvinnorna som deltog i enkäten svarat
annorlunda, var: ”Eleven som tycker att matematik är svårt är” och ”Eleven som
underpresterar för att hen inte litar på sig själv är”. Frågorna som gällde jämställdheten
i skolan var: ”Grundskolan tar mer i beaktande särdragen hos” och ”Vid indelning i
färdighetsnivå skulle eleven välja en grupp som ligger under elevens verkliga
färdighetsnivå”.
På frågan om det oftare är flickor eller pojkar som tycker att matematik är svårt ansåg
fler kvinnorna att eleven oftare är en flicka, medan männen som deltog i
undersökningen ansåg att det lika ofta är en flicka som en pojke som tycker att
matematik är svårt. Om eleven som underpresterar på grund av bristande
självförtroende ansåg kvinnorna som deltog i undersökningen att denna oftare är en
flicka än en pojke. Bland männen i undersökningen svarade 21% att denna elev oftare
eller oftast är en flicka, medan bland kvinnorna svarade 48 % samma sak. Denna fråga
var också den frågan med störst signifikans (p < 0,01). Bland de manliga lärarna som

54

deltog i undersökningen ansåg 43 % att det oftare eller oftast är en pojke som, vid
indelning i färdighetsnivå, skulle välja en grupp som ligger under elevens verkliga
färdighetsnivå medan de kvinnliga lärarna ansåg precis tvärtom: endast 14 % av
kvinnorna ansåg att eleven oftare är en pojke medan 36 % ansåg att eleven oftare eller
oftast är en flicka. Det var också vanligare bland de kvinnliga lärarna att tycka att
grundskolan oftare beaktar pojkars särdrag än flickors, medan det var vanligare bland
männen att tycka tvärt om, att grundskolan oftare beaktar flickors särdrag. I Tabell 3
finns en sammanställning av de frågor där signifikanta skillnader kunde hittas mellan
männen och kvinnorna som deltog i undersökningen.
Tabell 3
Signifikanta skillnader mellan hur män och kvinnor svarat
Fråga

Kön

MATEMATIKSVÅRT

Kvinna
Man

UNDERPRESTERARLITARINTE

GRUNDBEAKTARSÄRDRAG

VÄLJAGRUPPUNDER

Kvinna

Medelvärde

Signifikans

-0,36

0,045

0,00
-0,52

Man

0,07

Kvinna

0,14

Man

-0,21

Kvinna

-0,23

Man

0,010

0,046

0,018

0,29

5.3.2 Arbetserfarenhet
I enkäten samlades information om hur länge deltagarna har jobbat som lärare.
Svarsalternativen som fanns till förfogande var: ”1–5 år”, ”5–10 år”, ”10–15 år”, ”15–
20 år”, ”20–30 år” samt ”längre än 30 år”. De grupper där det fanns flest frågor med
signifikanta skillnader sinsemellan var den gruppen med lärare som hade undervisat i
1 till 5 år och den gruppen som hade undervisat i 20 till 30 år. På 9 frågor av totalt 45
(Tabell 4) fanns det en signifikant skillnad mellan hur dessa lärare svarat.
Tabell 4
Signifikanta skillnader mellan hur lärare som undervisat 1–5 år och 20–30 år svarat
Fråga

Undervisningsår

55

Medelvärde

Signifikans

LÄXAN

VAKTAORD

MATEMATIKSVÅRT

UTANTILLUTANFÖRSTÅ

1–5 år

1,00

20–30 år

0,26

1–5 år

0,56

20–30 år

-0,05

1–5 år

-0,56

20–30 år

-0,11

1–5 år
20–30 år

UNDERPRESTERARLAT

NATURLIGBEGÅVNING

INTELLIGENS

BEGÅVADBLAND

TÄVLING

0,00

0,036

0,009

0,029

0,019

-0,74

1–5 år

1,11

20–30 år

0,53

1–5 år

0,56

20–30 år

0,05

1–5 år

0,67

20–30 år

0,00

1–5 år

0,56

20–30 år

0,05

1–5 år

0,89

20–30 år

0,32

0,006

0,025

0,013

0,025

0,011

Bland dessa 9 frågor, där en signifikant skillnad hittades mellan hur lärarna från de två
olika grupperna hade svarat, hade lärarna som undervisat 1 till 5 år ett medelvärde
längre bort från nollan än de som hade undervisat 20 till 30 år på 8 frågor. Detta tyder
på att lärare som har undervisat en längre tid oftare anser att det inte finns någon
skillnad mellan flickor och pojkar i matematik än lärare som har undervisat en kortare
tid. Det verkar också som att det är vanligare att lärare som har undervisat under 5 år
anser att eleven vars framgång inom matematiken beror på intelligens eller begåvning
oftare är en pojke än en flicka. På frågan om vilken elev som underpresterar på grund
av lathet ansåg de som undervisat en kortare tid att denna elev oftare är en pojke än en
flicka. Den enda frågan där de som undervisat i mindre än fem år oftare ansåg att det
inte finns någon skillnad mellan flickor och pojkar, i jämförelse med de som undervisat
20 till 30 år, var ”Eleven som lär sig saker utantill utan att ens försöka att förstå är…”.
56

De som hade undervisat en längre tid ansåg att det oftare är en flicka än en pojke som
lär sig saker utantill utan att förstå.
För att kunna jämföra fler grupper med varandra delades deltagarna in i tre grupper:
de som hade undervisat i 1 till 10 år, de som hade undervisat i 10 till 20 år samt de
som hade undervisat i längre än 20 år. I jämförelsen mellan dessa grupper fanns det
signifikanta skillnader på flest frågor mellan de som hade undervisat kortast tid (1 till
10 år) och de som hade undervisat längst tid (längre än 20 år). I Tabell 5 framställs de
frågor där signifikanta skillnader kunde hittas i jämförelsen mellan de som hade
undervisat kortast tid och de som hade undervisat längst tid.
Tabell 5
Signifikanta skillnader mellan hur lärare som undervisat 1–10 år och längre än 20
år svarat
Fråga

Undervisningsår

AKTIV

VAKTAORD

MATEMATIKSVÅRT

UNDERPRESTERARLAT

INTELLIGENS

TÄVLING

Medelvärde

Signifikans

1–10 år

0,33

0,045

20– år

-0,04

1–10 år

0,47

20– år

0,00

1–10 år

-0,60

20– år

-0,08

1–10 år

1,07

20– år

0,63

1–10 år

0,40

20– år

0,00

1–10 år

0,80

20– år

0,38

0,007

0,003

0,009

0,049

0,018

Även i denna jämförelse var de som hade undervisat en längre tid mer av den åsikten
att det inte finns någon skillnad mellan flickor och pojkar. De som hade undervisat
längre hade i alla frågor, där en signifikant skillnad kunde hittas, ett medelvärde
närmare nollan än de som hade undervisat en kortare tid. På följande två frågor ansåg
de som hade undervisat en längre tid, att det oftare handlade om en pojke än en flicka:
”Eleven som underpresterar för att hen är lat är…” och ”Tävlingsinriktat klimat

57

inspirerar…”. De som hade undervisat en kortare tid var av samma åsikt, men hade ett
medeltal som var mer mot det positiva hållet.
Ett genomgående mönster mellan alla jämförelser verkar vara att det är vanligare att
de som har undervisat en längre tid är av den åsikten att det inte finns några skillnader
mellan flickor och pojkar. Skillnaden verkar också bli större desto längre ifrån
varandra grupperna är gällande undervisningsår.
I enkäten samlades också information om vilket år deltagarna tagit sin lärarexamen.
Eftersom det kan förväntas att året då deltagarna tagit sin examen och antal år
deltagaren har undervisat hänger ihop kan det också förväntas att i jämförelser av
åsikter mellan de som tagit sin examen mellan år 1980 och 1989, 1990 och 1999, 2000
och 2009 samt senare än 2010 torde resultatet vara samma som i jämförelsen bland de
som undervisat olika antal år.
Signifikanta skillnader på flest frågor hittades mellan de som hade tagit sin examen
under 1990 talet och de som hade tagit sin examen under 2010 talet. I jämförelse med
resultatet där de som hade undervisat i 1 till 10 år och de som hade undervisat längre
än 20 år gjordes (som också var den jämförelsen med signifikanta skillnader på flest
frågor) gav jämförelsen mellan de som hade tagit sin examen under 1990-talet och
efter 2010-talet ett liknande resultat. De frågor där signifikant skillnad hittades i båda
jämförelserna var ”eleven som aktivt deltar under lektionen är…”, ”eleven som man
inte behöver vakta sina ord med eller vara rädd för att hen ska ta illa upp är…”, ”eleven
som underpresterar för att hen är lat är…”, ”eleven som har framgång inom matematik
tack vare hens intelligens och slutledningsförmåga är…” och ”tävlingsinriktat klimat
inspirerar…”. Som väntat viktar sig resultaten åt samma håll för de båda grupperna,
det vill säga att det är vanligare att de som jobbat inom branschen en lägre tid anser att
det inte finns någon skillnad mellan flickor och pojkar. På alla de nämnda frågorna är
det vanligare att de som jobbat inom branschen en kortare tid anser att det oftare
handlar om en pojke än om en flicka. I Tabell 6 listas alla de frågor där en signifikant
skillnad kunde hittas mellan hur de som hade tagit sin pedagogikexamen under 1990talet svarat och hur de som hade tagit sin examen under 2010-talet svarat.

58

Tabell 6
Signifikanta skillnader mellan hur de som tagit sin examen år 1990-1999 och de som
tagit sin examen år 2010-2019 svarat
Fråga

Examensår

Medelvärde

Signifikans

AKTIV

1990-1999

-0,13

0,045

2010-2019

0,17

1990-1999

-0,13

2010-2019

0,58

1990-1999

-0,06

2010-2019

0,42

1990-1999

-0,06

2010-2019

0,38

1990-1999

0,92

2010-2019

0,33

1990-1999

-0,13

2010-2019

0,33

1990-1999

0,00

2010-2019

0,42

1990-1999

0,00

2010-2019

-0,33

1990-1999

0,25

2010-2019

0,67

ENKELFRÅGA

VAKTAORD

BRANCHFÖRKÖN

UNDERPRESTERARLAT

INTELLIGENS

BEGÅVADEBLAND

BRISTERIJÄMSTIGRUND

TÄVLING

0,039

0,017

0,022

0,012

0,045

0,028

0,039

0,027

I jämförelsen mellan de som hade tagit sin examen under 1980-talet och både de som
hade tagit sin examen under 1990-talet och de som hade tagit sin examen under 2000talet hittades inga eller väldigt få signifikanta skillnader. Samma gäller bland de som
hade tagit sin examen under 2000-talet och de som hade tagit sin examen under 2010talet.
Mellan de som hade tagit sin examen under 1990-talet och de som hade tagit sin
examen under 2000-talet, samt mellan de som hade tagit sin examen under 1980-talet
och de som hade tagit sin examen under 2010-talet kunde det hittas signifikanta
skillnader på sex respektive fem frågor. Även här kunde samma mönster hittas; på de
flesta frågor där signifikant skillnad hittades var det vanligare att de som hade
59

undervisat en längre tid var av den åsikten att det inte finns någon skillnad mellan
flickor och pojkar. De frågor som avvek från detta mönster var frågan ”Eleven som
skapar egna uppgifter efter att hen blivit fort klar är…” och ”Eleven som är bättre på
rutinuppgifter än på problemlösning är…” där det var vanligare att de som hade tagit
sin examen tidigare ansåg att denna elev oftare är en flicka, medan det var vanligare
att de som hade tagit sin examen senare oftare var av den åsikten att det inte finns
någon skillnad mellan könen.

5.3.3 Lärarbehörighet
När olika lärarbehörigheter jämfördes med varandra visade det sig finnas flest
signifikanta skillnader mellan hur speciallärare svarade i jämförelse med de andra
lärarbehörigheterna. Både i jämförelse med klasslärare och ämneslärare var det
vanligare att speciallärarna ansåg att det inte finns någon skillnad mellan flickor och
pojkar i matematiken. Endast vid en fråga, i jämförelse med klasslärarna, ansåg
speciallärarna att det finns skillnad mellan könen. Frågan var ”Det finns brister i
grundskolans jämställdhet för” och där ansåg speciallärarna att det finns brister i
jämställdheten i grundskolan till flickornas nackdel medan klasslärarna ansåg att de
inte finns någon skillnad. I Tabell 7 framgår de frågor där en signifikant skillnad kunde
hittas mellan hur klasslärarna svarat och hur speciallärarna svarat.
Tabell 7
Signifikanta skillnader mellan hur klasslärare och hur speciallärare svarat
Fråga

Lärarbehörighet

TILLSAMMANS

klasslärare

VAKTAORD

MATEMATIKSVÅRT

NATURLIGBEGÅVN

BEGÅVADEBLAND

Medelvärde

Signifikans

-0,18

0,044

speciallärare

0,00

klasslärare

0,25

speciallärare

0,00

klasslärare

-0,23

speciallärare

0,00

klasslärare

0,20

speciallärare

0,00

klasslärare

0,18

speciallärare

0,00

60

0,003

0,011

0,005

0,031

BRISTERIJÄMSTIGRUND

INDELATIKÖN

klasslärare

-0,07

speciallärare

-0,67

klasslärare

-0,23

speciallärare

0,034

0,001

0,00

I jämförelsen med ämneslärarna fanns det också en fråga där speciallärarna var av den
åsikten att det finns en skillnad mellan könen, frågan löd ”Eleven som ständigt frågar
hjälp av läraren är”. På denna fråga ansåg speciallärarna att eleven oftare är en pojke,
medan ämneslärarna ansåg att eleven oftare är en flicka. I Tabell 8 är de frågor listade
där en signifikant skillnad kunde hittas mellan hur speciallärarna hade svarat och hur
ämneslärarna hade svarat.
Tabell 8
Signifikanta skillnader mellan hur speciallärare och hur ämneslärare svarat
Fråga

Lärarbehörighet

FRÅGARHJÄLP

BRANCHFÖRKÖN

MATEMATIKSVÅRT

SJÄLVFÖRTRFÖRSÄMRAS

UDDAUPPG

Medelvärde

Signifikans

Speciallärare

0,67

0,034

Ämneslärare

-0,23

Speciallärare

0,00

Ämneslärare

0,38

Speciallärare

0,00

Ämneslärare

-0,38

Speciallärare

0,00

Ämneslärare

-0,31

Speciallärare

0,00

Ämneslärare

0,54

0,018

0,018

0,040

0,028

Signifikanta skillnader mellan hur klasslärare och hur ämneslärare hade svarat hittades
endast på en fråga: ”Grundskolan tar mer i beaktande särdragen hos”. Klasslärarna
ansåg att grundskolan oftare beaktar särdragen för pojkar, medan ämneslärarna ansåg
att grundskolan oftare beaktar särdragen för flickor.

61

I jämförelsen mellan behöriga lärare och obehöriga lärare kunde det hittas signifikanta
skillnader på fem frågor. De frågor som delade åsikter var främst frågor som gällde
attityder och färdigheter. De obehöriga lärarna ansåg att det oftare är pojkar som har
bättre självförtroende, och ifall de inte klarar sig i matematiken beror det på att de är
lata. De obehöriga lärarna ansåg också att pojkar oftare klarar av ett mer krävande
matematiskt tänk. Frågan om vilken elev som är bättre på rutinuppgifter än på
problemlösning delade mest åsikter. De behöriga lärarna ansåg att denna elev oftare är
en flicka, medan de obehöriga lärarna ansåg att eleven oftare är en pojke. I Tabell 9 är
de frågor där en signifikant skillnad kunde hittas mellan svaren från de obehöriga
lärarna och svaren från de behöriga lärarna presenterade.

Tabell 9
Signifikanta skillnader mellan hur obehöriga och hur behöriga lärare svarat
Fråga

Lärarbehörighet

BÄTTRESJÄLVFÖRTR

UNDERPRESTERARTYLAT

RUTINUPPG

KRÄVANDETÄNK

ARBETSMETOD

Medelvärde

Signifikans

Behörig

0,47

0,009

Obehörig

1,40

Behörig

0,74

Obehörig

1,40

Behörig

-0,43

Obehörig

0,40

Behörig

0,04

Obehörig

0,80

Behörig

-0,15

Obehörig

0,00

0,033

0,009

0,017

0,004

5.3.4 Matematikstudier
Eftersom det fanns få signifikanta skillnader mellan de som hade studerat 25 eller 60
studiepoäng matematik och de som hade studerat matematik som huvudämne (120
studiepoäng) valde jag att undersöka ifall det fanns skillnader mellan de som inte alls
hade studerat matematik och resten. De deltagare som hade studerat 25, 60 eller 120

62

studiepoäng matematik jämfördes alltså med de deltagare som inte hade studerat någon
matematik alls.
På fem frågor av totalt sex där en signifikant skillnad kunde hittas var det vanligare att
de som studerat matematik mer var av den åsikten att eleven ifråga oftare är en flicka
och de som inte hade studerat matematik alls var mer av den åsikten att eleven i fråga
oftare är en pojke. Den enda frågan där de som hade studerat matematik ansåg att
eleven i fråga oftare är en pojke var frågan ”Eleven som har bättre självförtroende
inom matematiken är”. På den frågan var båda gruppernas åsikter mot det positiva
hållet, det vill säga mot ”oftare en pojke”-hållet, men svaren från de som inte hade
studerat matematik var fortfarande mer åt det positiva hållet än de som hade studerat
matematik. I Tabell 10 presenteras de frågor där en signifikant skillnad kunde hittas
mellan hur de som hade studerat matematik hade svarat, och de som inte hade studerat
matematik hade svarat.
Tabell 10
Signifikanta skillnader mellan hur de som studerat matematik och hur de som inte
studerat matematik svarat
Fråga

Matematikstudier

AKTIV

HJÄLPERANDRA

BÄTTRESJÄLVFÖRTR

HÖGAFÖRVÄNTN

KRÄVANDETÄNK

GRUNDBEAKTARSÄRDR

Medelvärde

Signifikans

Inget extra

0,16

0,017

Studerat
matematik

-0,14

Inget extra

0,05

Studerat
matematik

-0,43

Inget extra

0,70

Studerat
matematik

0,29

Inget extra

0,16

Studerat
matematik

-0,33

Inget extra

0,27

Studerat
matematik

-0,19

Inget extra

0,19

Studerat
matematik

-0,19

63

0,044

0,048

0,019

0,014

0,014

5.4 Jämställt bemötande i skolan
I denna del av kapitel fem presenteras deltagarnas svar på frågor som behandlar
jämställt bemötande i skolan. Svaren från frågorna som presenteras handlar om hur
deltagarna anser att ett jämställt bemötande förverkligas i skolan, om hur nödvändig
deltagarna anser att jämställdhetsaspekten är, om deltagarnas syn på deras
uppmärksamhetsfördelning och ifall den har förändrats och om vad deltagarna anser
att borde göras för att öka flickornas intresse inom matematiken. Deltagarna gavs en
möjlighet att kommentera undersökningens tema på ett allmänt plan och till sist i denna
del av kapitel fem presenteras de kommentarer som jag anser att ger ett mervärde till
avhandlingen.

5.4.1 På vilket sätt anser deltagarna att ett jämställt bemötande
förverkligas bäst under matematiklektionen?
Bland svaren på den öppna frågan ”På vilket sätt förverkligas ett jämställt bemötande
bland flickor och pojkar bäst” kunde huvudsakligen tre stycken grupper av svar
urskiljas. Svaren delades in i de som ansåg att jämställt bemötande uppfylls genom att
behandla både flickor och pojkar lika (lika-gruppen), de som ansåg att jämställt
bemötande uppfylls genom att beakta de individuella särdragen hos alla elever
(individuella-gruppen) och de som ansåg att jämställt bemötande uppfylls genom att
beakta skillnader mellan flickor och pojkar (skillnad-gruppen). Vissa svar tolkades
höra till två av dessa grupper. Bland alla 36 svar tolkades 17 stycken svar tillhöra likagruppen, 14 stycken svar tolkades tillhöra individuella-gruppen och 5 svar kunde
tolkas tillhöra skillnad-gruppen.
Ett svar som exempelvis tolkades höra till både lika-gruppen och till skillnad-gruppen
var: ”När man behandlar flickor och pojkar på samma sätt. Man tar även i beaktande
båda könens särdrag”. I gruppen av svar som tolkades tillhöra lika-gruppen kunde det
urskiljas flera svar där läraren tyckte att det bästa sättet för att uppfylla ett jämställt
bemötande är genom att inte uppmärksamma kön alls.
Den mest förekommande beskrivningen inom gruppen av svar som kunde tolkas
tillhöra lika-gruppen var beskrivningar om att flickor och pojkar ska behandlas lika.

64

Det nämndes att varierande undervisningssätt gynnar alla elever, samma krav ska
ställas både på flickor och på pojkar, förutfattade meningar bör läggas åt sidan samt
att låta alla elever vara lika delaktiga i undervisningen. Ett svar som tolkades höra både
till lika-gruppen och till individuella-gruppen var: ”Alla skall i princip behandlas lika,
förstås med beaktande av de individuella olikheterna”.
I jämförelsen mellan hur de lärare som tolkades tillhöra lika-gruppen hade svarat på
resten av frågorna med hur de lärare som tolkades tillhöra de andra grupperna hade
svarat kunde en signifikant skillnad hittas på två ställen. På frågan om det oftare är
flickor eller pojkar vars framgång starkt beror på lärarens uppmuntran ansåg de som
tillhörde lika-gruppen att det oftare handlade om en flicka medan de som tillhörde de
andra grupperna ansåg att det ofta handlade om en pojke. På frågan om vilken elev
som oftare underpresterar för att hen inte litar på sig själva ansåg både de som tillhörde
lika-gruppen och de andra att det oftare är en flicka, dock hade de som tillhörde likagruppen svarat ”oftare en flicka än en pojke” eller ”oftast en flicka” fler gånger än de
som tillhörde de andra grupperna.
Bland alla svar kunde 14 urskiljas och tolkas tillhöra individuella-gruppen. De lärare
vars svar tolkades tillhöra individuella-gruppen ansåg för det mesta att det inte finns
någon skillnad mellan könen. Några exempel på sådana svar är: ”I matematik bemöts
eleverna utifrån sin personliga förmåga oberoende av kön, Man ger alla elever det stöd
de behöver på den nivån de är oberoende kön” och ”Jag brukar inte uppmärksamma
könet överhuvudtaget - alla är elever”. En lärare ansåg att om läraren behandlar flickor
och pojkar olika kan det definieras som särbehandling, vilket läraren poängterar att
inte är samma sak som jämställt bemötande. I jämförelsen av hur individuellagruppens lärare hade svarat på de slutna frågorna med hur de andra lärarna hade svarat
kunde en signifikant skillnad hittas på två frågor; på frågan om vilken elev som bättre
klarar av udda uppgifter och på frågan om vilken elev som klarar av ett mer krävande
matematiskt tänkande. På den förstnämnda frågan ansåg de som tillhörde individuellagruppen att eleven oftare är en pojke medan de som tillhörde de andra grupperna ansåg
att eleven lika ofta är en pojke som en flicka. På den andra frågan, frågan om vilken
elev som klarar av ett mera krävande matematiskt tänkande ansåg de som tillhörde
individuella-gruppen att eleven oftare är en pojke, medan de som tillhörde de andra
grupperna ansåg att eleven oftare är en flicka.

65

Svar som kunde tolkas tillhöra lika-gruppen var minst till antalet. Det som tolkades
som urskiljande bland dessa svar var sådana svar som tydde på att läraren ansåg att det
finns en skillnad mellan flickor och pojkar i undervisningen. Svaret av en lärare:
”Jämställt bemötande tar i beaktande varje elevs särdrag, behöver inte alltid vara
frågan om ett könsrelaterat särdrag” tolkades exempelvis som att personen i fråga
anser att det trots allt ibland kan ”vara frågan om ett könsrelaterat särdrag”. Samma
gäller svaret: ”Ett undervisningsmaterial som behandlar vardagliga, värdsliga teman
når både flickor och pojkar. Könen ska inte uppmärksammas för mycket, men var och
ens individualitet jo”. Konstaterandet att ”Könen ska inte uppmärksammas för
mycket” tolkades som att könen trots allt ska uppmärksammas lite. En lärare nämnde
att könssegregering vid vissa tillfällen kan vara till fördel för båda könen, en annan
ansåg att det är viktigt att beakta könens särdrag, men poängterade att det är minst lika
viktigt att se likheterna mellan könen. Det enda svaret som direkt var riktat till ett av
könen var svaret: ”Försöker medvetet ge också de flickor som är lite försiktigare av
min tid på matematiklektionerna”. Bland svaren på de slutna frågorna från de som
tillhörde skillnad-gruppen, i jämförelse med de andra lärarnas svar, kunde en
signifikant skillnad hittas på frågorna om vilken elev som läraren är tvungen att
tillrättavisa för att behålla ordningen, om vilken elev som avbryter andra elever oartigt
samt om vilken elev som har en naturlig matematisk begåvning. På de två förstnämnda
frågorna ansåg alla grupper att eleven i fråga oftare är en pojke än en flicka, dock var
det vanligare att de som tillhörde skillnad-gruppen hade svarat ”oftare en pojke än en
flicka” eller ”oftast en pojke” än vad de andra grupperna hade gjort. På den sistnämna
frågan, frågan om vilken elev som har en naturlig matematisk begåvning ansåg
skillnad-gruppen att det lika ofta är en flicka som en pojke, medan de andra grupperna
ansåg att det oftare är en pojke.

5.4.2 Hur nödvändig tycker deltagarna att jämställdhetsaspekten är inom
matematikundervisningen i grundskolan?
På frågan ”Hur nödvändig tycker du att jämställdhetsaspekten är inom
matematikundervisningen i grundskolan? Uppmärksammar du jämställdhet på något
sätt, i så fall hur?” svarade 34 lärare av totalt 58. Bland svaren kunde huvudsakligen
urskiljas de som ansåg att jämställdhetsaspekten är självklar och viktig inom all
undervisning samt de som ansåg att inget extra behöver göras inom undervisningen

66

för att främja jämställdhet. Vissa ansåg också att jämställdhetsarbete nog är viktigt,
men inte under matematiklektionerna.
Bland alla som svarade på frågan om hur nödvändig jämställdhetsaspekten är inom
matematikundervisningen ansåg 10 att jämställdhetsaspekten inte är nödvändig. Flera
av dessa 10 lärare nämnde att det inte finns någon skillnad mellan könen och därför
behövs jämställdheten inte uppmärksammas under matematikundervisningen. En
lärare poängterade att genom att variera undervisningen tillräckligt så behövs inte
jämställdhet tas i beaktande. En annan lärare menade att hen ”försöker att inte tänka
på det (jämställdhetsaspekten)”. ”Alla är ju barn och jag försöker behandla alla lika”,
men samtidigt säger läraren att ”överlag är det ju pojkar som man behöver säga mera
till att de ska lugna ner sig och räkna”, vilket kan tolkas som motstridiga påståenden.
Bland alla lärare som svarade på frågan ansåg en lärare att jämställdhet mellan könen
”inte direkt behöver diskuteras mera”. Samma lärare ansåg att ”jämlikheten mellan
högpresterande och de med mindre framgång i matematikstudierna borde istället
diskuteras”. En annan förekommande åsikt bland lärarna var att de nog tyckte att
jämställdhet är viktigt, men inte under matematiklektionen. I jämförelsen mellan de
lärare som var av den åsikten att jämställdhetsaspekten inte är nödvändig och de lärare
som var av annan åsikt, kunde en signifikant skillnad hittas på två frågor bland de
slutna frågorna. På frågan om vilken elev som deltar mer aktivt under
matematiklektionen ansåg de som menade att jämställdhetsaspekten inte är nödvändig
att denna elev oftare är en flicka, medan de som var av annan åsikt menade att eleven
oftare är en pojke. Både de som ansåg att jämställdhetsaspekten inte är nödvändig och
de som var av annan åsikt tyckte att det oftare är en flicka som underpresterar för att
hon inte litar på sig själv, dock var det vanligare att de som ansåg att
jämställdhetsaspekten inte är nödvändig hade svarat ”oftare en flicka än en pojke” eller
”oftast en flicka”.
Bland alla 34 lärare som svarade på frågan om hur nödvändig de tycker att
jämställdhetsaspekten är inom matematikundervisningen skrev 14 att de tycker att
aspekten är viktig och nödvändig, vissa poängterade att den är självklar. En lärare
kommenterade att ”jämställdheten behöver hela tiden medvetandegöras” medan en
annan kommenterade att jämställdhetsaspekten är ”nödvändig och självkla”r. Bland
alla lärare som svarade på denna fråga ansåg två stycken att deras undervisning redan
är jämställd. En lärare beskriver sitt tankesätt enligt följande: ”min undervisning är
67

könsneutral, det ligger inte i mitt tankesätt att könssegregera min undervisning”. Vid
analysen av hur dessa lärare hade svarat på enkätens slutna frågor, i jämförelsen med
hur de som ansåg annat hade svarat, kunde en signifikant skillnad hittas på tre frågor.
På frågan om vilken elev som oftare arbetar flitigt och tyst ansåg både de som menat
att jämställdhetsaspekten är viktig och de som menat annat att denna elev är en flicka,
dock hade de som ansåg att jämställdhetsaspekten är viktig inte lika ofta valt ”oftare
en flicka än en pojke” eller ”oftast en flicka” som de som ansåg annat. De som ansåg
att jämställdhetsaspekten är viktig ansåg att grundskolan oftare beaktar särdragen hos
pojkar, medan de som svarat annat ansåg tvärtom. På sista frågan med signifikant
skillnad; vilka elever som inspireras mera av ett tävlingsinriktat klimat, menade både
de som ansåg att jämställdhetsaspekten är viktig och de som ansåg annat, att denna
elev är en pojke. De som ansåg att jämställdhetsaspekten är viktig hade dock oftare
valt svarsalternativet ”oftare en pojke än en flicka” eller ”oftast en pojke”.
Även självrannsakan gällande jämställdhet kunde tolkas från tre svar. En lärare skrev:
”jag försöker göra mig medveten om min inställning till flickor och pojkar i fråga om
matematik”. En annan kommenterade att hen försöker vara uppmärksam på sitt eget
beteende under matematiklektionen. I jämförelsen mellan dessa tre lärare och resten
kunde en signifikant skillnad hittas bland svaren från 6 frågor. På frågan om vilken
elev som oftare avbryter andra och vilken elev som har bättre självförtroende inom
matematik tyckte dessa tre lärare, men också de som svarat annat, att eleven oftare är
en pojke, men de som uttryckt självrannsakan hade svarat ”oftare en pojke än en
flicka” eller ”oftast en pojke” fler gånger än de andra. De som uttryckt självrannsakan
ansåg också att det oftare är en pojke som har höga förväntningar på sin framgång
inom matematiken, medan de som svarat annat ansåg att denna elev oftare är en flicka.
På frågan om vilken elev som oftare lär sig utantill utan att förstå ansåg både de som
uttryckt självrannsakan och de som uttryckt annat att denna elev oftare är en flicka. De
som uttryckt självrannsakan hade oftare valt svarsalternativen ”oftare en flicka än en
pojke” eller ”oftast en flicka” än de som uttryckt annat. På frågan om vilken elev som
är bättre på rutinuppgifter än på problemlösning, samt på frågan om vilken elev som
arbetsmetoderna i matematikundervisningen passar bättre för ansåg de som uttryckt
självrannsakan att eleven lika ofta är en flicka som en pojke och de som uttryckt annat
ansåg att denna elev oftare är en flicka.

68

5.4.3 Har deltagarnas uppmärksamhetsfördelning förändrats under de
senaste åren?
På frågan ”Har fördelningen av uppmärksamheten du ger flickor och pojkar förändrats
under de senaste åren” svarade 36 lärare av totalt 58. Hälften av de som svarade på
frågan menade att deras fördelning av uppmärksamheten inte har förändrats under de
senaste åren. Bland dessa svar stod ett svar ut ur mängden. En lärare svarade att hen
tycker att ”alla lärare ger pojkar mer uppmärksamhet än flickor, trots att man hela tiden
försöker motverka det”. Läraren konstaterar att hen, varken förut eller i nuläge, klarar
av att fördela uppmärksamheten mer jämlikt mellan könen. Dock menar läraren i fråga
att ”en del pojkar alltid har krävt uppmärksamhet, men på senare år har det blivit lite
vanliga att flickor också gör det”. Det senare påståendet skulle dock kunna tolkas som
om lärarens uppmärksamhetsfördelning nog trots allt har förändrats.
Bland alla lärare som svarade på frågan om deras uppmärksamhetsfördelning har
förändrats, menade 7 att en förändring har skett. Några orsaker som ligger bakom
denna förändring enligt lärarna är att jämställdhetsfrågor har lyfts fram mera, en lärare
nämner skolans jämställdhetsplan. Även erfarenhet och upplysning nämns som
orsaker. En lärare skriver att hens uppmärksamhetsfördelning har förändrats efter att
hen läst en artikel. Här efter följer ett citat av läraren i fråga: ”Det förändrades en dag
när jag läste om en undersökning hur lärarna förhåller sig gentemot flickor och pojkar
under matematiklektioner. Undersökningen berättade också om hur flickor och pojkar
ser på sin egen matematiska begåvning och förmåga och hur lärarnas attityd påverkat
dem samt att självförtroendet påverkar inställningen till matematik”.
I jämförelsen mellan de som ansåg att fördelningen av deras uppmärksamhet inte
förändrats, och de som ansåg att fördelningen mellan deras uppmärksamhet har
förändrats och hur de hade svarat på de slutna frågorna kunde en signifikant skillnad
hittas på två frågor. Både på frågan om vilken elev som har låg framgång och behöver
positiv respons vid minsta prestation och på frågan om vilken elevs självförtroende
som försämras mer av motgångar inom matematiken än motgångar inom språken
ansåg de som menade att deras uppmärksamhetsfördelning inte har förändrats att
denna

elev

oftare

är

en

flicka,

medan

de

som

ansåg

att

uppmärksamhetsfördelning har förändrats ansåg att eleven oftare är en pojke.

69

deras

Många lärare valde att inte svara på frågan om deras uppmärksamhetsfördelning har
förändrats, utan svarade istället på hur uppmärksamhetsfördelningen ser ut, eller hur
de tror att den ser ut på ett mer allmännare plan. Bland alla dessa svar hittades inte ett
enda svar som kunde tolkas som att flickor skulle få mera uppmärksamhet än pojkar.
Största delen av lärarna ansåg att pojkar får mera uppmärksamhet än flickor. En lärare
tyckte att ”flickor överlag är tystare och kanske inte lika ivriga att delta i diskussioner
och dylikt”. Samma lärare tror också att flickor ”är räddare än pojkar att de ska svara
fel”. Den vanligaste orsaken, enligt lärarna, till varför pojkar får mera uppmärksamhet
än

flickor

är

pojkars

beteende.

Pojkars

beteende

beskrivs

som

uppmärksamhetskrävande och platstagande. Det nämns även att ”de elever som har
svårast att hålla sig till klassens ”umgängesregler” oftast är pojkar”.

5.4.4 Vad tycker deltagarna att borde göras för att öka flickornas intresse
och framgång inom matematik?
I enkäten ombads lärarna svara på frågan ”Vad tycker du att borde göras för att öka
flickornas

intresse

och

framgång

inom

matematik,

naturvetenskaper

och

informationsteknik”. Bland svaren hittades 24 förslag till hur flickors intresse i
matematik, naturvetenskaper och informationsteknik kunde ökas. Förslagen kunde
kategoriseras i huvudsakligen fyra kategorier; lyfta fram fler förebilder, lyfta fram
olika yrken och karriärmöjligheter, öka flickornas självförtroende samt dela in klasser
i nivå- eller könsgrupper. Flest svar handlade om att poängtera matematikens,
naturvetenskapernas och informationsteknikens roll inom olika branscher, och hurdan
inverkan dessa har på ens karriärval. Många lärare menade att en närmare kontakt
mellan olika arbetsplatser och skolan kunde öka flickornas intresse. Några lärare
menade att genom att lyfta fram kvinnor bland exempelvis ”forskare, ingenjörer och
programmerare”, men även ”kvinnliga lärare”, så kunde flickornas intresse ökas. En
lärare menade att det behövs fler förebilder inom dessa branscher och att ”skolor kunde
satsa på att ha karriärsdagar där man aktivt funderar över vem som presenterar vilket
yrke”.
I kategorin som handlade om att öka flickors självförtroende inom matematiken och
de naturvetenskapliga ämnena fanns sex svar. Bland svaren kunde olika förslag till
lösningar hittas till hur skolan kunde stärka flickors självförtroende. En lärare föreslog
exempelvis att klasslärare som är osäkra på sin egen matematikkunskap kunde slippa

70

undervisa matematik, en annan lärare menade att klasslärare borde sluta ”dalta” med
flickor, läraren i fråga skrev att ”pojkar får höra oftast ”om inte-så…” det ger dem
större självständighet att reda ut olika saker som de hamnar ut för”. En lärare ansåg
också att indelning i grupper på basis av kön kunde vara lösningen; ”Flickorna som är
osäkra behöver mindre grupper och ofta flickgrupper för att få självförtroende och när
självförtroende kommer vågar de även i blandade grupper”. Förutom det föregående
svaret, kunde ytterligare tre svar hittas som tolkades höra till gruppen av svar som
tydde på att läraren ansåg att gruppering är lösningen till att öka flickornas intresse
inom matematik. En lärare poängterade följande: ”Idag är könsindelade grupper ett
”fult” ord i grundskolan. Vi ska klara av att undervisa könsneutralt i blandgrupper. Om
man ser till hur eleverna jobbar i könsindelade grupper skulle kunna finnas en fördel
med att könsindela grupperna för att flickorna inte skulle bli ”överkörda” av pojkarna”.

5.4.5 Deltagarnas allmänna kommentarer
I slutet av enkäten hade deltagarna en möjlighet att ge allmänna kommentarer gällande
flickor och pojkar i matematiken. Bland de som valde att ge kommentarer poängterade
hälften att de anser att det inte finns någon skillnad mellan flickor och pojkar under
matematiklektionerna, medan andra hälften poängterade skillnader mellan könen.
Bland de som ansåg att det inte finns någon skillnad mellan könen skrev de flesta att
det finns under- och överpresterare bland båda könen. Bland de som poängterade en
skillnad mellan könen ansåg största delen att pojkar har någon slags fördel inom
matematiken. En lärare skrev att när hen haft en ”riktig matematiker” i klassen har
denna varit en pojke. En annan menade att hen ser ”störst framgång hos bortglömda
pojkar”. Det nämndes även att ”pojkar visar mera intresse för matematik”. Bland de
svar som kunde tolkas att läraren ansåg att flickor har en viss fördel inom matematik
fanns bland annat konstateranden som att ”flickorna går om pojkarna kunskapsmässigt
för att de har bättre arbetsmoral och motivation”. Det konstaterades också att de
svagaste eleverna inom matematik är pojkar. Dock kommenterade samma lärare att
även om de svagaste eleverna är pojkar, så förstår pojkarna trots allt helheten. En lärare
menade också att ”pojkar tror mera att de kan och gör flera stavfel medan flickor
lämnar uppgifter ogjorda eftersom de inte tror att de kan lösa dem”.

71

6 Diskussion
Detta kapitel är indelat i en del där jag diskuterar resultatet och en del där jag diskuterar
metoden. Sist i kapitlet beskriver jag några slutsatser som har kunnat dras utifrån
resultatet samt förslag för fortsatt forskning. Resultatdiskussionen är indelad i två
delar. I den första delen har jag koncentrerat mig på hur deltagarna beskrivit flickor
och pojkar i matematiken samt ifall det finns någon skillnad mellan beskrivningarna.
I den andra delen har jag koncentrerat mig på deltagarnas syn på jämställdheten inom
matematikundervisningen. Den första delen i resultatdiskussionen behandlar
forskningsfråga ett och två och den andra delen behandlar forskningsfråga tre.

6.1 Resultatdiskussion
I jämförelsen mellan resultatet från denna undersökning och resultatet från Riitta Soros
(2002) undersökning kunde många likheter hittas trots att det är 17 år mellan att
undersökningarna har utförts. En förväntad skillnad var att de som hade svarat på de
slutna frågorna att de ansåg att det inte finns någon skillnad mellan könen hade ökat
från 52 % i Soros (2002) avhandling till 62 % i denna avhandling.
Både i denna avhandling och i Soros (2002) avhandling var det vid samma åtta frågor
som flest deltagare hade valt svarsalternativen ”oftare en flicka” eller ”oftare en flicka
än en pojke”. Samma gäller frågorna där svarsalternativen ”oftast en pojke” eller
”oftare en pojke än en flicka” hade valts flest gånger; i denna avhandling och i Soros
(2002) avhandling var det samma sju frågor som hade fått flest svar som lutade mot
”oftare en pojke”- hållet. Dock var den procentuella andelen ”oftare en flicka”- eller
”oftare en pojke”-svar lägre på nästan alla frågor i denna avhandling än i Soros (2002)
avhandling.
Precis som i Soros (2002) avhandling ansåg deltagarna även i denna avhandling att
eleven, vars framgång i matematik beror på samvetsgrann övning snarare än
matematisk förståelse, oftare är en flicka. Enligt deltagarna i båda avhandlingarna är
eleven som är beredd att anstränga sig för att lära sig, eleven som arbetar flitigt och
tyst, eleven som lär sig utantill utan att förstå samt eleven som underpresterar för att
hen inte litar på sig själv oftare en flicka än en pojke. Deltagarna i båda avhandlingarna
ansåg också att eleven som underpresterar för att hen är lat, eleven som har bättre
självförtroende i matematik, eleven som klarar av att lösa udda uppgifter samt eleven
72

som har framgång i matematik tack vare hens intelligens oftare är en pojke än en flicka.
Bland frågorna gällande disciplin var också deltagarna i båda undersökningarna
överens; eleven som läraren är tvungen att tillrättavisa för att behålla ordningen i
klassen, eleven som avbryter oartigt samt eleven som läraren känner att hen inte
behöver vakta sina ord med ansågs oftare vara en pojke än en flicka.

6.1.1 Finns det en skillnad i hur lärare beskriver matematiskt begåvade
flickor och pojkar?
I den öppna frågan där lärarna ombads beskriva skillnaden mellan inlärningen inom
matematik hos pojkar och flickor var den mest förekommande beskrivningen om
flickor att de lär sig saker utantill. Även Jääskeläinen m.fl. (2015) menar att en
förekommande uppfattning bland både lärare och elever är att flickor med framgång i
matematik lär sig utantill, medan pojkar med framgång i matematik förstår matematik
på ett djupare plan. Även bland de slutna frågorna kunde samma mönster hittas; 83 %
av alla deltagare ansåg att då en elevs framgång beror på samvetsgrann övning, är
eleven i fråga oftare en flicka. Också på frågan om vilken elev som är beredd att
anstränga sig mer under matematiklektionen svarade majoriteten att eleven oftare är
en flicka än en pojke.
Majoriteten av alla beskrivningar som kom på frågan om skillnader mellan flickors
och pojkars inlärning i matematik gällde flickors och pojkars inlärning på ett
allmännare plan. Förutom inom ett område. Det visade sig att flera deltagare hade en
uppfattning om att flickor har svårare med problemlösning än vad pojkar har. Denna
uppfattning bland lärarna kunde hittas både i de slutna och i de öppna frågorna.
Hannula m.fl (2004) påpekar att det var ett faktum förut att pojkar var bättre än flickor
i problemlösning, men som nämndes tidigare är detta inte ett faktum längre (Ahonen
& Nissinen, 2015). Eftersom det har visat sig att det finns ett starkt samband mellan
elevers attityder mot problemlösning och deras framgång i matematik (Nissinen &
Kupari, 2015) är förändringen i flickors färdigheter inom problemlösning väldigt
önskad när det gäller jämställdheten bland flickor och pojkar i Finland. Dock har
lärarens uppmuntran stor inverkan på elevers prestationer (Jääskeläinen m.fl., 2015)
och som tidigare nämndes visade denna undersökning att det fortfarande finns en del
lärare som har uppfattningen om att flickor skulle ha svårare med problemlösning än
73

pojkar, trots att detta inte längre stämmer överens med verkligheten. Det är dock
viktigt att minnas att undersökningar även har visat att trots flickornas allt bättre
prestationer är pojkar, precis som inom resten av matematiken, mer självsäkra inför
problemlösning (Organisation For Economic Co-Operation And Development, 2013)
och detta, istället för pojkars verkliga prestationer, kan vara en orsak till lärarnas
uppfattningar om flickor och pojkar när det gäller problemlösning.
Både i de slutna och i de öppna frågorna var majoriteten av lärarna som deltog i
undersökningen överens om att eleven som har sämre självförtroende inom
matematiken är en flicka. Denna uppfattning stämmer överens med tidigare forskning;
flickor upplever sig vara sämre än de är i verkligheten medan pojkar upplever sig vara
bättre än de är i verkligheten (Kyttälä & Björn, 2010). Denna upplevelse kan ha stora
följder för elevens framtid då det finns ett klart samband mellan elevers upplevda
förmåga i matematik och deras framgångar inom matematiken (Ruffell, Mason &
Allen, 1998). Några av lärarna som deltog i undersökningen upplevde också att flickor
inte får lika mycket uppmuntran hemifrån som pojkar får. Detta stämmer också
överens med tidigare forskning som visar att det fortfarande existerar tankar bland
föräldrar att pojkar är skickligare på matematik än vad flickor är (Räty, 2003;
Tiedemann, 2000). Enligt Räty och Kasanen (2007) kan föräldrars förväntningar på
sina barn ha en inverkan på barnets framtida framgång inom utbildning.
Vid frågan om skillnader mellan flickor och pojkar i matematik dök det också upp
kommentarer om att flickor är mer vitsordsinriktade än pojkar. Även tidigare forskning
har visat att flickor oroar sig mer över vitsord i matematiken än vad pojkar gör
(Linnakylä & Välijärvi, 2005). Med tanke på att även vissa elever har den
uppfattningen att flickor är tvungna att arbeta hårdare för att få bättre vitsord (JakkuSihvonen, 2012) är det inte förvånande att lärare upplever att flickor är mer
vitsordsinriktade. Jakku-Sihvonen (2012) menar att det är vanligt med en uppfattning
hos flickor att pojkar enklare får högre vitsord men Kuuselas (2006) undersökning
visade motsatsen; det är vanligare att flickor får högre vitsord än pojkar för
motsvarande prestationer.
När det gäller elever som är begåvade i matematik visade denna undersökning likadana
resultat både i de öppna och i de slutna frågorna som Soros (2002) undersökning
gjorde, det vill säga att det fortfarande finns lärare som har en uppfattning om att pojkar

74

som är begåvade i matematik är födda med denna begåvning medan flickor med
likadan begåvning har arbetat hårt för att uppnå motsvarande begåvning. Även
Jääskeläinen m.fl. (2015) nämner att en sådan uppfattning existerar bland lärare, men
också bland elever. Det har visat sig att ungefär en tredjedel av lärarna i Finland tror
att begåvning är någonting medfött (Laine m.fl., 2016).
En vanligt förekommande beskrivning då lärarna som deltog i undersökningen beskrev
en pojke som är begåvad inom matematiken var ”intresse för matematik” medan denna
beskrivning knappt förekom alls då det gällde att beskriva en flicka som är begåvad i
matematik. Enligt PISA resultaten från 2012 (Organisation For Economic CoOperation And Development, 2013) har även högpresterande flickor lägre motivation
att lära sig matematik än lika presterande pojkar.

6.1.2 Jämställdhet mellan könen inom matematikundervisningen
När det handlar om att uttrycka skillnader mellan människor är det vanligt att
människor blir obekväma (Halpern m.fl., 2011) vilket kan förklara att en lärare
uttrycker att det inte ligger i hens natur att könssegregera undervisningen, trots att olika
behandling av flickor och pojkar inom matematikundervisningen inte automatiskt
betyder att läraren könssegregerat. Jääskeläinen m.fl. (2015) poängterar att det
fortfarande existerar jämställdhetsproblem i det finska samhället och i den finska
skolan. Jääskeläinen m.fl. (2015) poängterar också att det inte är realistiskt att försöka
häva könsskillnaderna i grundskolan, utan poängen är snarare att försöka minska på
dem. Trots detta ansåg flera lärare att jämställdhetsaspekten inte är nödvändig i
grundskolan eller inom matematikundervisningen. Precis som i Soros (2002)
undersökningen

så

ansåg

vissa

lärare

även

i

denna

undersökning

att

jämställdhetsarbete nog är viktigt, men inte under matematiklektionerna, trots att det i
läroplanen står att jämställdhetsarbete bör finnas inom alla undervisningsämnen
(Utbildningsstyrelsen, 2014). Intressant är också att det var vanligare att de som hade
svarat att jämställdhetsaspekten inte är nödvändig hade svarat att det oftare är en flicka
som underpresterar på grund av dåligt självförtroende. I Soros (2002) undersökning
framkom det också att samma lärare som ansåg att jämställdhetsarbete inte hör till
matematikundervisningen trots allt känner en oro inför flickors dåliga självförtroende

75

inom matematiken och pojkarnas underpresterande. Även i denna undersökning
framkom att majoriteten av lärarna som deltog i undersökningen ansåg att eleven som
underpresterar på grund av lathet oftare är en pojke, samtidigt som över 90 % av
lärarna som deltog i undersökningen ansåg att det inte finns brister i jämställdheten i
matematikundervisningen. Jääskeläinen m.fl. (2015) förklarar att det inte kan ske en
förbättring i jämställdheten mellan flickor och pojkar i grundskolan om inte lärarna är
medvetna om de rådande könsnormerna.
Flera lärare i denna undersökning menade att jämställdhetsaspekten är självklar för
dem. Jääskeläinen m.fl. (2015) poängterar att en sådan uppfattning är förekommande
bland lärare. Även uppfattningen om att jämställdhet redan har uppnåtts är enligt
Jääskeläinen m.fl. (2015) vanlig bland lärare. Sådana uppfattningar förekom även i
denna undersökning; över 90 % av deltagarna svarade att de anser att det inte finns
brister i jämställdheten under matematiklektionen för någondera kön. Jääskeläinen
m.fl. (2015) förklarar denna uppfattning med att lärarna i fråga kanske inte själva är
medvetna om de egna föreställningarna gällande kön.
En intressant detalj som framkom i denna undersökning var att de som uttryckte sig
om att de anser att jämställdhetsaspekten är viktig också ansåg att grundskolan oftare
beaktar särdragen hos pojkar, medan de som svarat att de anser att
jämställdhetsaspekten inte är viktig hade svarat tvärtom, det vill säga att grundskolan
oftare beaktar särdragen hos flickor. Detta kunde tolkas som att de som anser att
grundskolan oftare beaktar särdragen hos pojkar tycker att detta är en
jämställdhetsfråga, medan de som anser att skolan oftare beaktar särdragen hos flickor
inte anser att det är en jämställdhetsfråga. Resultatet visade också att det var vanligare
att kvinnorna som deltog i undersökningen ansåg att skolan oftare beaktar särdragen
hos pojkar, medan männen som deltog i undersökningen ansåg tvärtom, det vill säga
att skola oftare beaktar särdragen hos flickor.
I undersökningen framkom också att flera lärare, enligt sig själv, har blivit mer
medvetna om jämställdheten i skolan bland annat tack vare den lagstadgade
jämställdhetsplanen samt tack vare att jämställdhetsfrågor i allmänhet har lyfts fram
mera. Även erfarenhet nämndes som någonting som har förändrat inställningen till
jämställdhet i grundskolan. Detta påstående kan dock inte styrkas i resultatet från de
slutna frågorna där de som undervisat en längre tid, inte ansåg att det finns skillnader

76

mellan könen i samma utsträckning som de som undervisat en kortare tid. En
spekulation kring detta är att de lärare som är yngre kanske har behandlat
jämställdhetsfrågor mer inom sin utbildning och vuxit upp i en tid då dessa frågor
diskuterats mer. En annan spekulation är att de som har undervisat en längre tid arbetat
med fler elever, och där med även olika sorters elever. I och med denna erfarenhet kan
lärarna som undervisat en längre tid ha en djupare insikt i att skillnaderna mellan
eleverna inte beror på deras kön. Martinot m.fl. (2012) poängterar att, genom att vuxna
och barn blir medvetna om rådande könsnormer, kan även skillnaden mellan flickor
och pojkar i skolan minska, och därmed kan även jämställdheten i skolan öka.

6.2 Metoddiskussion
Avhandlingens syfte är att undersöka ifall det finns en skillnad i hur lärare i
Svenskfinland ser på matematisk begåvning hos flickor och pojkar, samt lärares
uppfattningar om hur och ifall jämställdhet mellan könen uppnås inom
matematikundervisningen. Meningen med syftet i en avhandling är att det ska
genomsyra hela avhandlingen och styra alla avgöranden som görs (Patel & Davidson,
2019). Det kan antas att även Riitta Soros avhandling Opettajien uskomukset tytöistä,
pojista ja tasa-arvosta matematiikassa (2002) har genomsyrats av avhandlingens
syfte, och eftersom denna avhandling är starkt influerad av Soros (2002) avhandling
är sannolikheten att även denna avhandling genomsyras av avhandlingens syfte stor.
Som Ejlertsson och Axelsson (2014) poängterar så är en nackdel med enkät som
datainsamlingsmetod att, på grund av att deltagarna inte kan ställa några frågor till
forskaren, så finns det en större risk att de som ska svara på enkäten missförstår någon
fråga. Den egna översättningen bör givetvis tas i beaktande men eftersom
översättningen granskades av flera andra studerande och av handledare Kirsti Hemmi,
vars modersmål är finska, så kan översättningens inverkan på mätinstrumentet anses
vara låg. Som Gorard (2003) nämner, är ett mätinstrument som har använts tidigare
ofta klart att användas som det är. Riitta Soro (2002) redogör i sin avhandling om flera
frågor som raderades ur den ursprungliga enkäten på grund av risk för missförstånd.
Enligt Oppenheim (1992) och Oskamp och Schultz (2005) är en nackdel med att ha
öppna frågor i en enkät att de är besvärliga och tidskrävande att analysera. Men Stukát
77

(2011) poängterar att det också kan vara till fördel att ha ett lägre antal deltagare i en
enkätstudie. Fördelen med att det totala deltagarantalet inte var så högt i denna
undersökning var att det fanns en rimlig mängd med svar som skulle analyseras.
Eftersom det var frivilligt för deltagarna att svara på de öppna frågorna var antalet svar
på de öppna frågorna ännu färre än antalet deltagare. Detta bidrog till att svaren från
de öppna frågorna noggrant kunde analyseras. Dock är problemet med valfriheten,
precis som med det frivilliga urvalet, att de som inte valt och de som valt att svara på
de öppna frågorna inte gjort sina val slumpvis.
Som nämndes i kapitlet om metoden, går det inte att uttrycka sig om intensiteten i
deltagarnas attityder, varken genom de öppna frågorna eller genom de slutna frågorna.
I de slutna frågorna skulle deltagarna svara enligt en skala, och som det konstaterades
i metodavsnittet finns det inte ett exakt avstånd mellan skalstegen men nog en inbördes
relation mellan skalstegen. Detta bör hållas i åtanke vid alla slutsatser som tagits i
denna avhandling angående undersökningens resultat.
Frågan ”Vad tycker du att är den väsentliga skillnaden mellan inlärningen inom
matematik hos pojkar och flickor?” kan uppfattas som ledande genom att frågan är
ställt på ett sätt så att det antas att det finns en skillnad. Frågans ledande karaktär var
delvis avsiktlig eftersom tanken med frågan var att få fram en skillnad mellan könen.
Ifall frågan skulle ha lydigt på ett annat sätt, exempelvis: ”Tycker du att det finns en
skillnad mellan hur flickor och pojkar lär sig matematik, i så fall hurdan skillnad?” tror
jag att betydligt fler deltagare hade svarat att de inte tycker att det finns en skillnad. I
den ledande frågan som ställdes gavs deltagarna inte samma möjlighet att uttrycka sig
om att de anser att det inte finns någon skillnad. Samma gäller frågan: ”Vad tycker du
att borde göras för att öka flickornas intresse och framgång inom matematik,
naturvetenskaper och informationsteknik?”. Frågan är ställd på ett sätt där det antas att
någonting måste göras.
Bevis för mätinstrumentets validitet kan ses från flera resultat; exempelvis att de som
på den öppna frågan om skillnader mellan flickors och pojkars inlärning inom
matematiken uttryckte att en skillnad finns, även hade ett medeltal längre från noll på
de slutna frågorna än de som hade uttryckt att de anser att det inte finns en skillnad.
Även flera andra resultat från de slutna och öppna frågorna visade samma mönster.
Validiteten ökas också i och med att det fanns många likheter mellan resultatet från

78

min undersökning och resultatet från Soros (2002) undersökning, trots tidsaspekten.
Som nämndes tidigare, är det värt att minnas att det är svårt att uttrycka sig exakt om
undersökningens validitet då undersökningen mäter attityder (Oppenheim, 1992;
Oskamp & Schultz, 2005).
Som tidigare nämnts kan resultatet inte generaliseras på en större grupp än de
undersökta, detta eftersom risken var stor att bortfallet inte var slumpmässigt både när
det gäller enskilda deltagare och skolornas geografiska läge. Eftersom det i denna
undersökning inte samlades in information om i vilken del av Finland skolan ligger i
som deltagaren arbetar på, kan det inte garanteras att hela Svenskfinland är
representerat och därför är resultatet inte generaliserbart.

6.3 Slutsatser och förslag till fortsatt forskning
De frågar som låg i ytterligheterna med avseende på svarsfördelningen i de slutna
frågorna var samma i denna avhandling och i Soros (2002) avhandling. Detta tyder på
att, trots lagar om jämställdhetsplaner och dylikt, så har attityder om flickor och pojkar
i matematikundervisningen inte förändrats nämnvärt. Det som enligt mig är
oroväckande är att det fortfarande finns lärare som tror att genom att de inte beaktar
kön i undervisningen alls, arbetar jämställt. Även tankar kring att jämställdheten skulle
vara uppnådd i Finland är enligt mig en naiv tanke med tanke på flickors och pojkars
ojämlika framgångar inom utbildningar.
Som fortsatt forskning anser jag att det viktigaste vore att ta reda på vad nedgången i
pojkars framgång i skolan beror på, både inom matematiken och inom andra
skolämnen. Eftersom denna avhandling undersöker deltagarnas subjektiva attityder,
skulle det också vara nödvändigt att undersöka ifall det finns skillnader i hur lärare i
verkligheten bemöter flickor och pojkar under matematiklektionerna.

79

Litteratur
Ahonen, A. K. & Nissinen, K. (2015). Ongelmanratkaisusta ymmärrykseen. I J.
Välijärvi & P. Kupari (Red.), Millä eväillä osaaminen uuteen nousuun? Pisa 2012
tutkimustuloksia. Helsingfors: Utbildnings- och kulturministeriet.
Attila, H. & Keski-Pitäjä, M. (2018). Sukupuolten tasa-arvo oppilaitoksissa. I Attila,
H., Pietiläinen, M., Keski-Petäjä, M., Hokka, P. & Nieminen, M. (Red.), TasaArvobarometri 2017. Hämtad 2 oktober 2019, från
https://julkaisut.valtioneuvosto.fi/bitstream/handle/10024/160920/STM_08_2018_Ta
sa-arvobarometri%202017_net.pdf
Bianco, M., Harris, B., Garrison-Wade, D. & Leech, N. (2011). Gifted girls: Gender
bias
in
gifted
referrals.
Roeper
Review,
33(3),
170–181.
doi:
10.1080/02783193.2011.580500
Bryman, A. & Nilsson, B. (2018). Samhällsvetenskapliga metoder. Stockholm: Liber.
Ejlertsson, G. & Axelsson, J. (2014). Enkäten i praktiken: En handbok i enkätmetodik.
Lund: Studentlitteratur.
Frenzel, A. C., Pekrun, R. & Goetz, T. (2007). Girls and mathematics - A "hopeless"
issue? A control-value approach to gender differences in emotions towards
mathematics. European Journal of Psychology of Education, 22(4), 497–514.
Hämtad 29 maj 2019, från
http://web.a.ebscohost.com/ehost/pdfviewer/pdfviewer?vid=1&sid=32e491c4-22e144b3-af4d-c2ed231f79d3%40sdc-v-sessmgr03
Gestrin-Hagner, M. (3 december 2019). Strålande matteresultat för finlandssvenska
flickor. Hufvudsstadsbladet. Hämtad 4 december 2019, från
https://www.hbl.fi/artikel/stralande-matteresultat-for-finlandssvenska-flickor/
Gorard, S. (2003). Quantitative methods in social science research. London:
Continuum.
Guimond, S. & Roussel, L. (2001). Bragging about one's school grades: Gender
stereotyping and students' perception of their abilities in science, mathematics, and
language. Social Psychology of Education, 4(3), 275–293. doi: 1011332704215
Guiso, L., Monte, F., Sapienza, P. & Zingales, L. (2008). Diversity. Culture, gender,
and math. Science (New York, N.Y.), 320(5880), 1164–1165. doi:
10.1126/science.1154094
Halpern, D. F., Straight, C. A. & Stephenson, C. L. (2011). Beliefs about cognitive
gender differences: Accurate for direction, underestimated for size. Sex Roles, 64(5–
6), 336–347. doi: 10.1007/s11199-010-9891-2

80

Hämäri, K. S. (2008). Naiset ja miehet matemaattisissa tieteissä: Matematiikan ja
tilastotieteen laitoksen tasa-arvoraportti 2007-2008. Helsinki: Helsingin yliopisto,
matematiikan ja tilastotieteen laitos.
Hannula, M., Kupari, P., Pehkonen, L., Räsänen, P. & Soro, R. (2004). Matematiikka
ja sukupuoli. I P. Räsänen, P. Kupari, T. Ahonen & P. Malinen (Red.), Matematiikka:
Näkökulmia opettamiseen ja oppimiseen. Jyväskylä: Jyväskylän yliopisto.
Hannula, M. & Malmivuori, M. (1996). Feminine structures in mathematical beliefs
and performances. Current State of Research on Mathematical Beliefs III.
Proceedings of the MAVI-3 Workshop (3rd, Helsinki, Finland, August 23-26, 1996).
Research Report 170. Hämtad 16 september 2019, från
https://files.eric.ed.gov/fulltext/ED419713.pdf
Horne, M. (2003). Gender differences in the early years in addition and subtraction.
International Group for the Psychology of Mathematics Education, 3, s. 79. Hämtad
17 september 2019, från https://files.eric.ed.gov/fulltext/ED500988.pdf
Howe, A. C. & Berenson, S. B. (2003). High achieving girls in mathematics: What's
wrong with working hard? International Group for the Psychology of Mathematics
Education, 3, s. 87. Hämtad 17 september 2019, från
https://files.eric.ed.gov/fulltext/ED500992.pdf
Jääskeläinen, L., Hautakorpi, J., Onwen-Huma, H., Niittymäki, H., Pirttijärvi, A.,
Lempinen, M. & Kajander, V. (2015). Jämställdhetsarbete är en kunskapsfråga:
Guide för främjande av jämställdhet i den grundläggande utbildningen. Helsingfors:
Utbildningsstyrelsen.
Jakku-Sihvonen, R. (2012). Ihmisenä kasvaminen - Sukupuolten tasa-arvo. I E. K.
Niemi (Red.), Aihekokonaisuuksien tavoitteiden toteutumisen seuranta-arviointi 2010.
Helsingfors: Utbildningsstyrelsen.
Kuusela, J. (2006). Temaattisia näkökulmia perusopetuksen tasa-arvoon. Helsingfors:
Utbildningsstyrelsen.
Kuusi, H., Jakku-Sihvonen, R. & Koramo, M. (2009). Koulutus ja sukupuolten tasaarvo. Helsingfors: Social- och hälsoministeriet.
Kyttälä, M. & Björn, P. M. (2010). Prior mathematics achievement, cognitive
appraisals and anxiety as predictors of finnish students' later mathematics performance
and career orientation. Educational Psychology, 30(4), 431–448. doi:
10.1080/01443411003724491
Laine, S. (2010). The finnish public discussion of giftedness and gifted children. High
Ability Studies, 21(1), 63–76. doi: 10.1080/13598139.2010.488092
Laine, S., Hotulainen, R. & Tirri, K. (2019). Finnish elementary school teachers'
attitudes toward gifted education. Roeper Review, 41(2), 76–87. doi:
10.1080/02783193.2019.1592794

81

Laine, S., Kuusisto, E. & Tirri, K. (2016). Finnish teachers’ conceptions of giftedness.
Journal for the Education of the Gifted, 39(2), 151–167. doi:
10.1177/0162353216640936
Laine, S. & Tirri, K. (2016). How finnish elementary school teachers meet the needs
of their gifted students. High Ability Studies, 27(2), 149–164. doi:
10.1080/13598139.2015.1108185
Linnakylä, P., & Välijärvi, J. (2005). Arvon mekin ansaitsemme: Kansainvälinen
arviointi suomalaisen koulun kehittämiseksi. Jyväskylä: PS-Kustannus.
Linnanmäki, K. (2004). Minäkäsitys ja matematiikan oppiminen. I P. Räsänen, P.
Kupari, T. Ahonen & P. Malinen (Red.), Matematiikka: Näkökulmia opettamiseen ja
oppimiseen. Jyväskylä: Jyväskylän yliopisto.
Lupart, J. L., Cannon, E. & Telfer, J. A. (2004). Gender differences in adolescent
academic achievement, interests, values and life‐role expectations. High Ability
Studies, 15(1), 25–42. doi: 10.1080/1359813042000225320
Martinot, D., Bagès, C. & Désert, M. (2012). French children’s awareness of gender
stereotypes about mathematics and reading: When girls improve their reputation in
math. Sex Roles, 66(3), 210–219. doi: 10.1007/s11199-011-0032-3
Metsämuuronen, J. (2017). Oppia ikä kaikki: Matemaattinen osaaminen toisen asteen
koulutuksen lopussa 2015. Helsingfors: Nationella centret för utbildningsutvärdering.
Mönks, F. J., Ypenburg, I. H. & Engvén, M. (2009). Att se och möta begåvade barn :
En vägledning för lärare och föräldrar. Stockholm: Natur & kultur
Näätänen, M. (2000). Matematiikka, naiset ja osaamisyhteiskunta. Borgå;
Helsingfors; Juva: WSOY.
Nationalencyklopedin [u.å.]. Begåvning. Hämtad 15 oktober 2019, från
http://www.ne.se.ezproxy.vasa.abo.fi/uppslagsverk/encyklopedi/lång/begåvning
Nissinen, K. & Kupari, P. (2015). Matematiikan osaamisen taustatekijät. I J. Välijärvi
& P. Kupari (Red.), Millä eväillä osaaminen uuteen nousuun? - Pisa 2012
tutkimustuloksia. Helsingfors: Utbildnings- och kulturministeriet.
Nokelainen, P., Tirri, K. & Merenti-Välimäki, H. (2007). Investigating the influence
of attribution styles on the development of mathematical talent. Gifted Child
Quarterly, 51(1), 64–81. doi: 10.1177/0016986206296659
Oppenheim, A. N. (1992). Questionnaire design, interviewing and attitude
measurement. London: Pinter.
Organisation For Economic Co-Operation And Development. (2013). PISA 2012
results: Ready to learn (volume III): Students' engagement, drive and self-beliefs doi:
10.1787/9789264201170-en

82

Oskamp, S. & Schultz, P. W. (2005). Attitudes and opinions. Mahwah, N.J.: L.
Erlbaum Associates.
Patel, R. & Davidson, B. (2019). Forskningsmetodikens grunder: Att planera,
genomföra och rapportera en undersökning. Lund: Studentlitteratur AB.
Pettersson, E. & Wistedt, I. (2013). Barns matematiska förmågor - och hur de kan
utvecklas. Lund: Studentlitteratur.
Preckel, F., Goetz, T., Pekrun, R. & Kleine, M. (2008). Gender differences in gifted
and average-ability students: Comparing girls' and boys' achievement, self-concept,
interest, and motivation in mathematics. Gifted Child Quarterly, 52(2), 146–159. doi:
10.1177/0016986208315834
Pursiainen, J., Muukkonen, H., Rusanen, J. & Harmoinen, S. (2018). Lukion
ainevalinnat ja tasa-arvo. Oulun Yliopisto. Hämtad 21 september 2019, från
https://www.tasaarvoteot.fi/client/naisjarjestot/userfiles/lukion-ainevalinnat-ja-tasaarvo-oulun-yliopiston-raportti.pdf
Räty, H. (2003). At the threshold of school: Parental assessments of the competencies
of their preschool-aged children. Journal of Applied Social Psychology, 33(9), 1862–
1877. doi: 10.1111/j.1559-1816.2003.tb02084.x
Räty, H. & Kasanen, K. (2007). Gendered views of ability in parents’ perceptions of
their children’s academic competencies. Sex Roles, 56(1), 117–124. doi:
10.1007/s11199-006-9153-5
Ristola, P., Rautio, M., Kanerva, J. & Rissanen, J. (6 december 2019) Suunnitteletko
hakevasi yliopistoon? Katso, millä aloilla hyödyt matematiikasta ja mihin et pääse
ilman sitä. Yle. Hämtad 7 december 2019, från https://yle.fi/uutiset/3-10824197
Ruffell, M., Mason, J. & Allen, B. (1998). Studying attitude to mathematics.
Educational Studies in Mathematics, 35(1), 1–18. doi: 1003019020131
SAOL.
(2015a).
Attityd.
Hämtad
https://svenska.se/tre/?sok=attityd&pz=1
SAOL.
(2015b).
Stereotyp.
Hämtad
https://svenska.se/saol/?sok=stereotyp&pz=4

14
13

februari
februari

2020,

från

2020,

från

Scheinin, P. (2004). Sukupuolten mahdollisuudet koulutukseen. I E. Vitikka (Red.),
Koulu - sukupuoli - oppimistulokset. Helsingfors: Utbildningsstyrelsen.
Solomon, Y. (2007). Not belonging? what makes a functional learner identity in
undergraduate mathematics? Studies in Higher Education, 32(1), 79–96. doi:
10.1080/03075070601099473
Soro, R. (2002). Opettajien uskomukset tytöistä, pojista ja tasa-arvosta
matematiikassa.

83

Statistikcentralen (2018). Sukupuolten tasa-arvo suomessa 2018. Hämtad 27
september 2019, från
http://www.stat.fi/tup/julkaisut/tiedostot/julkaisuluettelo/yyti_sts_201800_2018_197
22_net.pdf
Statistikcentralen (2019). Finlands officiella statistik (FOS): Universitetsutbildning.
Helsingfors:
Statistikcentralen.
Hämtad
27
september
2019,
från
http://www.stat.fi/til/yop/2018/yop_2018_2019-05-09_tie_001_sv.html
Studentexamensnämnden (2019). Vitsordsfördelningar 2017 - 2019. Hämtad 26
februari 2020, från https://www.ylioppilastutkinto.fi/ext/stat/SS2019A2017T4002.pdf
Stukát, S. (2011). Att skriva examensarbete inom utbildningsvetenskap. Lund:
Studentlitteratur.
Tiedemann, J. (2000). Parents' gender stereotypes and teachers' beliefs as predictors
of children's concept of their mathematical ability in elementary school. Journal of
Educational Psychology, 92(1), 144–151. doi: 10.1037/0022-0663.92.1.144
Tirri, K., Tallent-Runnels, M., Adams, A., Yuen, M. & Lau, P. (2002). Cross-cultural
predictors of teachers' attitudes toward gifted education: Finland, Hong kong, and the
United states. Journal for the Education of the Gifted, 26(2), 112–131. doi:
10.1177/016235320202600203
Torrkulla, M. (2017). ”Vi är så väldigt måna om våra svaga elever att vi glömmer bort
de starka” - finlandssvenska klasslärares syn på matematiskt särskilt begåvade elever.
Opublicerad avhandling för pedagogie magistersexamen. Fakulteten för pedagogik
och välfärdsstudier, Åbo Akademi, Vasa.
Utbildningsstyrelsen [u.å.]. Den grundläggande utbildningen. Hämtad 20 januari
2020, från https://www.oph.fi/sv/statistik/den-grundlaggande-utbildningen
Utbildningsstyrelsen (2014). Grunderna för läroplanen för den grundläggande
utbildningen 2014. Helsingfors: Utbildningsstyrelsen.
Vettenranta, J., Välijärvi, J., Ahonen, A., Hautamäki, J., Hiltunen, J., Leino, K., . . .
Vainikainen, M.P. (2016). PISA 15: Ensituloksia. Huipulla pudotuksesta huolimatta.
Utbildnings- och kulturministeriet.
Ziegler, A. (2010). Högt begåvade barn. Stockholm: Norstedt

84

Bilaga 1 Frågornas förkortningar
Fråga

Förkortning

Eleven som aktivt deltar under lektionen är

AKTIV

Eleven som arbetar flitigt och tyst är

FLITIG

Eleven som har låg framgång i matematik och behöver positiv respons från läraren vid minsta prestation är

POSITIVRESP

Eleven vars framgång är starkt beroende av uppmuntran från läraren är

UPPMUNTRAN

För att behålla ordningen I klassrummet är jag tvungen att tillrättavisa

ORDNING

Eleven som oartigt avbryter när någon annan har muntur är

AVBRYTER

Eleven som jag håller extra koll på att hen gjort läxan är

LÄXAN

När jag ställer en enkel fråga för att få eleven med i diskussionen trots att hen inte markerar är eleven

ENKELFRÅGA

Jag borde interagera mera med

INTERAGERA

Eleven som ofta framför konstruktiva kommentarer är

KONSTRUKTIVKOMM

Eleven som löser uppgifter bättre tillsammans än ensam är

TILLSAMMANS

Eleven som ständigt frågar hjälp av läraren är

FRÅGARHJÄLP

Eleven som man inte behöver vakta sina ord med eller vara rädd för att hen ska ta illa upp är

VAKTAORD

Eleven som löser uppgiften snabbt och hjälper sedan de som är långsammare är

HJÄLPERANDRA

Eleven som skapar egna uppgifter efter att hen blivit fort klar är

SKAPAUPPG

Eleven som anser att matematik tillhör en bransch som passar för det egna könet är

BRANCHFÖRKÖN

Eleven som har bättre självförtroende inom matematiken är

BÄTTRESJÄLVFÖRTR

Eleven som är beredd på att anstränga sig för att lära sig är

BEREDDANSTRÄNGA

Eleven som har höga förväntningar på sin framgång inom matematik är

HÖGAFÖRVÄNTN

Eleven som tycker att matematik är svårt

MATEMATIKSVÅRT

Eleven vars självförtroende försämras mer av motgångar inom matematiken än motgångar inom språken är SJÄLVFÖRTRFÖRSÄMRAS
Eleven som lär sig saker utantill utan att ens försöka att förstå är

UTANTILLUTANFÖRSTÅ

Eleven som underpresterar för att hen inte litar på sig själv är

UNDERPRESTERARLITARINTE

Eleven som underpresterar för att hen är lat är

UNDERPRESTERARLAT

Eleven som inte anser att det är viktigt att ha framgång inom matematik är

VIKTIGTFRAMGÅNG

Eleven som har en naturlig matematisk begåvning är

NATURLIGBEGÅVNING

Eleven som har en naturlig verbal förmåga är

VERBALFÖRMÅG

Eleven som har framgång inom matematik tack vare hens intelligens och slutledningsförmåga är

INTELLIGENS

Eleven som klarar av udda uppgifter som inte särskilt behandlats inom undervisningen är

UDDAUPPG

Eleven som är bättre på rutinuppgifter än på problemlösning är

RUTINUPPG

Eleven som klarar av mer krävande matematiskt tänkande är

KRÄVANDETÄNK

Eleven som klarar av uppgifter som kräver god rumsuppfattning är

RUMSUPPFATTN

Matematiskt begåvade elever finns mer bland

BEGÅVADEBLAND

Elevens vars matematiska framgång beror mer på hens samvetsgranna övning än på hens förståelse är

SAMVETSGRANN

Eleven som har mer resonemangsförmåga är

RESONEMANG

Grundskolan tar mer i beaktande särdragen hos

GRUNDBEAKTARSÄRDRAG

Eleven som trivs bättre under matematiklektionerna är

TRIVS

Det finns brister i grundskolans jämställdhet för

BRISTERIJÄMSTIGRUND

Det finns brister i jämställdheten under matematikundervisningen för

BRISTERIJÄMSTMATLEKT

Uppgifterna inom matematiken behandlar livsmiljön för

LIVSMILJÖ

Att tidvis dela i klassen i flick- och pojkgrupper under matematiklektionerna skulle vara till fördel för

INDELATIKÖN

Matematikundervisningen och arbetsmetoderna passar bättre för

ARBETSMETOD

Vid indelning i färdighetsnivå skulle eleven välja en grupp som ligger under levens verkliga färdighetsnivå VÄLJERGRUPPUNDER
Eleven som skulle dra nytta av nivågruppering inom matematiken är

NIVÅGRUPPERING

Tävlingsinriktat klimat inspirerar

TÄVLING

Bilaga 2 Diagram på svarsförelningen på enkätfrågorna

Bilaga 3 Tabell med den procentuella svarsfördelningen på enkätsvaren
Fråga

Oftast en flicka

En flicka oftare
än en pojke

Lika ofta en flicka En pojke oftare än
som en pojke
en flicka

Oftast en pojke

AKTIV

0%

7%

57 %

11%

2%

FLITIG

0%

39 %

61 %

0%

0%

POSITIVRESP

0%

11 %

64 %

14 %

11 %

UPPMUNTRAN

0%

16 %

61 %

16 %

7%

ORDNING

0%

0%

32 %

59 %

9%

AVBRYTER

0%

7%

34 %

52 %

7%

LÄXAN

0%

9%

43 %

41 %

7%

ENKELFRÅGA

0%

14 %

68 %

9%

9%

INTERAGERA

0%

18 %

75 %

5%

2%

KONSTRUKTIVKOMM

0%

9%

75 %

14 %

2%

TILLSAMMANS

0%

25 %

68 %

7%

0%

FRÅGARHJÄLP

0%

34 %

50 %

14 %

2%

VAKTAORD

0%

5%

66 %

27 %

2%

HJÄLPERANDRA

5%

32 %

45 %

14 %

5%

SKAPAUPPG

0%

27 %

64 %

5%

5%

BRANCHFÖRKÖN

0%

5%

77 %

18 %

0%

BÄTTRESJÄLVFÖRTR

0%

5%

43 %

39 %

14 %

BEREDDANSTRÄNGA

9%

41 %

41 %

7%

2%

HÖGAFÖRVÄNTN

2%

14 %

61 %

18 %

5%

MATEMATIKSVÅRT

2%

34 %

61 %

2%

0%

SJÄLVFÖRTRFÖRSÄMRAS

5%

23 %

61 %

9%

2%

UTANTILLUTANFÖRSTÅ

11 %

34 %

48 %

7%

0%

UNDERPRESTERARLITARINTE

9%

39 %

48 %

5%

0%

UNDERPRESTERARLAT

0%

2%

27 %

66 %

5%

VIKTIGTFRAMGÅNG

0%

14 %

77 %

9%

0%

NATURLIGBEGÅVNING

0%

2%

75 %

23 %

0%

VERBALFÖRMÅG

0%

5%

39 %

57 %

0%

INTELLIGENS

2%

5%

73 %

18 %

2%

UDDAUPPG

5%

5%

52 %

34 %

5%

RUTINUPPG

5%

32 %

55 %

9%

0%

KRÄVANDETÄNK

5%

7%

64 %

23 %

2%

RUMSUPPFATTN

0%

14 %

75 %

9%

2%

BEGÅVADEBLAND

0%

5%

70 %

25 %

0%

SAMVETSGRANN

11 %

70 %

18 %

0%

0%

RESONEMANG

0%

9%

84 %

7%

0%

GRUNDBEAKTARSÄRDRAG

0%

11 %

64 %

25 %

0%

TRIVS

0%

7%

70 %

23 %

0%

BRISTERIJÄMSTIGRUND

0%

18 %

75 %

7%

0%

BRISTERIJÄMSTMATLEKT

0%

5%

95 %

0%

0%

LIVSMILJÖ

0%

0%

93 %

7%

0%

INDELATIKÖN

0%

25 %

75 %

0%

0%

ARBETSMETOD

0%

14 %

86 %

0%

0%

VÄLJERGRUPPUNDER

0%

36 %

50 %

14 %

0%

NIVÅGRUPPERING

0%

7%

86 %

7%

0%

TÄVLING

0%

0%

43 %

52 %

5%

Bilaga 4 Följebrev
Hej!
Jag heter Marika Raevuori och studerar till dubbelbehörig klass- och ämneslärare i
matematik vid Åbo Akademi.
I min pro-gradu avhandling vill jag undersöka klasslärares uppfattningar kring
skillnader mellan pojkar och flickor i matematikundervisningen. Resultatet från
undersökningen är viktigt och kan ge oss en inblick i ifall klasslärare i Svenskfinland
uppfattar skillnader mellan flickor och pojkar i matematikundervisningen, och i så
fall, hurdana skillnader.
Nu undrar jag ifall du kunde hjälpa mig med att vidarebefordra detta epostmeddelande till alla lärare i din skola eller länken till min enkät till lärarna i din
skola.
Länken till enkäten:
https://docs.google.com/forms/d/e/1FAIpQLSdWT9GZfT_HbjTkgPX9Du1gmF4b
U1GW96vCpvhcvIzTEFnaig/viewform?usp=sf_link
Deltagandet
är
frivilligt
och
anonymt.
Materialet
kommer
att
behandlas konfidentiellt och resultatet kommer att presenteras på ett sätt som gör
det omöjligt att koppla enkätsvaren till enskilda personer. Resultaten kommer att
publiceras på hemsidan www.doria.fi när avhandlingen är klar.
Enkäten består av frågor där deltagaren kryssar för olika alternativ samt öppna
frågor där deltagaren kan svara mer fritt. Enkäten tar cirka 10–15 minuter att fylla
i.
Har du frågor om enkäten eller undersökningen kan du kontakta mig på epostadressen: mraevuor@abo.fi. Som handledare fungerar Kirsti Hemmi, professor
i de matematiska ämnenas didaktik.
Jag tackar alla som väljer att delta i min undersökning.
Hälsningar Marika Raevuori

