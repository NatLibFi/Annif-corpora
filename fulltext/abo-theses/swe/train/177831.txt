Sebastian Wassholm

När olyckan är framme – en fallstudie om
Strålsäkerhetscentralens roll i Finlands krisberedskap inför en
strålrisksituation

Sebastian Wassholm, 36573
Magisteravhandling
Handledare: Nina Tynkkynen
Fakulteten för samhällsvetenskaper och ekonomi
Offentlig förvaltning
Åbo Akademi

Sebastian Wassholm

“Luck favors the prepared”
Louis Pasteur, 1854
Edna Mode, The Incredibles, 2004

Sebastian Wassholm
ÅBO AKADEMI – FAKULTETEN FÖR SAMHÄLLSVETENSKAPER OCH EKONOMI
Abstrakt för avhandling pro gradu
Universitet: Åbo Akademi
Ämne: Offentlig förvaltning
Författare: Sebastian Wassholm
Arbetets titel: När olyckan är framme – en fallstudie om Strålsäkerhetscentralens roll i Finlands krisberedskap inför en strålrisksituation
Handledare: Nina Tynkkynen

Handledare:

Abstrakt:
Ett av de återkommande orosmomenten i den allmänna samhällsdiskursen är strålsäkerhet och samhällets beredskap inför en omfattande strålrisksituation. Ämnet aktualiseras ofta som följd av en allvarlig incident eller annan
påtryckande hotbild som ger upphov till att strålning och kärnfysik plötsligt orsakar stor oro i folkets djupa led.
För att hantera detta hot behövs ett funktionerande och effektivt krishanteringssystem specifikt för strålrisksituationer, men hur fungerar detta i Finland? Detta har denna avhandling försökt svara på.
Magisteravhandlingens syfte är att kartlägga och analysera rådande förhållanden i det finska samhällets krisberedskap vid en strålrisksituation, vilket i praktiken uppnås genom att granska Strålsäkerhetscentralens och beredskapsgruppen SNRs roll i den nationella krisberedskapen samt genom att kartlägga behoven hos organisationens
centrala intressenter. Detta syfte har uppfyllts genom att besvara tre forskningsfrågor som fördjupat kunskapen
om relationen emellan teori och empiri då det gäller Finlands beredskapsplanering inför en strålrisksituation och
intressenternas farhågor och behov under en dylik händelse.
Avhandlingens teoretiska ram utgick från principerna för interaktiv samhällsstyrning (governance) och behovet
av att skapa strukturer som beaktar ökad involvering av intressenter i förvaltningens beslutsfattande för att besvara det moderna samhällets krav på samarbete och legitimitet. Det har kunnat konstateras att dessa krav tar sig
form särskilt vid en strålrisksituation, och således kan det anses att denna betoning på nätverksskapande är centralt
för att kunna analysera strukturerna inom samhällets krisberedskap.
I avhandlingen analyseras fem centrala styrdokument som beskriver de övergripande riktlinjerna för Finlands
krisberedskap, de specifika anvisningarna inför en strålrisksituation samt hur dessa principer implementerats i
STUKs interna beredskapsdirektiv och strategi. I analysen kunde samtliga teman som härletts från den teoretiska
ramen identifieras i materialet och det kunde konstateras att STUK spelar en central roll i den finska förvaltningens förmåga att utföra sina uppgifter under en omfattande strålrisksituation.
Därtill analyseras fem temaintervjuer som utförts med informanter från takorganisationer inom branscherna för
primärproduktion, livsmedelsindustri, butik och livsmedelshandel, logistik- och transport samt skogsindustri för
att kartlägga vilka behov och utmaningar möjligen väcks hos dessa utvalda intressenter under en strålrisksituation.
I och med denna blandning av litteraturöversikt, systematisk genomgång av centrala styrdokument och verklighetsförankring genom intervjumaterial kan denna avhandling anses ha bidragit med en omfattande översikt över
det finska förvaltningens funktion under en strålrisksituation utgående från STUKs och SNRs perspektiv.

Nyckelord: Strålsäkerhetscentralen, SNR, strålrisksituation, krisberedskap, förvaltning, governance
Datum: 3.7.2020

Sidoantal: 106

Sebastian Wassholm

Innehållsförteckning
1

Inledning ................................................................................................................................. 1
1.1 Bakgrund............................................................................................................................... 2
1.2 Syfte...................................................................................................................................... 3
1.3 Disposition ............................................................................................................................ 5

2

Risk- och krishantering............................................................................................................ 6
2.1 Riskhantering ...................................................................................................................... 13
2.2 Krishantering....................................................................................................................... 16
2.3 Krishantering i den offentliga sektorn .................................................................................. 20
2.3.1 Governance .................................................................................................................. 23
2.3.2 Risk- och kriskommunikation ....................................................................................... 28
2.4 Sammanfattning .................................................................................................................. 30

3

Metod och material................................................................................................................ 33
3.1 Forskningsdesign ................................................................................................................. 34
3.2 Urval ................................................................................................................................... 36
3.3 Datainsamlingsmetod .......................................................................................................... 39
3.5 Databearbetning och analys ................................................................................................. 41

4

Finlands beredskap inför en strålrisksituation ........................................................................ 44
4.1 Hotbild ................................................................................................................................ 45
4.2 Säkerhetsstrategin för samhället .......................................................................................... 48

Sebastian Wassholm
4.3 Anvisningar som gäller vid strålningsläge ........................................................................... 52
4.4 Strålsäkerhetscentralen ........................................................................................................ 57
4.4.1 Skyddsåtgärder ............................................................................................................. 60
4.4.2 Struktur ........................................................................................................................ 63
4.4.3 SNR.............................................................................................................................. 66
4.5 Diskussion ........................................................................................................................... 67
5

Analys av intervjumaterial..................................................................................................... 74
5.1 Intressenternas utmaningar och behov ................................................................................. 75
5.2 Intressenternas färdigheter ................................................................................................... 82
5.3 SNRs roll ............................................................................................................................ 85
5.4 Diskussion ........................................................................................................................... 86

6

Avslutning ............................................................................................................................. 88

Litteraturförteckning ..................................................................................................................... 92

Sebastian Wassholm

Figurförteckning
Figur 1 Risk-kedjans kausalitet: kärnkraft (IRGC, 2005; Renn, 2008) ........................................... 14
Figur 2 Beskrivning av en riskhanteringsprocess (Abrahamsson & Magnusson, 2004) .................. 15
Figur 3 Krishanteringsprocessen (Abrahamsson & Magnusson, 2004) .......................................... 17
Figur 4 Krishanteringsmodell (Turcanu et.al, 2008)....................................................................... 19
Figur 5 Kriskommunikationsmodell (Perko, 2011) ........................................................................ 29
Figur 6 Fallstudiens ursprungliga urval ......................................................................................... 37
Figur 7 Fallstudiens reviderade urval............................................................................................. 38
Figur 8 Beredskapsprocessen (Statsrådet, 2017) ............................................................................ 51
Figur 9 Kommunikationsschema vid strålrisksituation (Inrikesministeriet, 2016) .......................... 54
Figur 10 Faser i en strålrisksituation (STUK, 2019)....................................................................... 60
Figur 11 Förhållandet mellan strålningsdos och andra faktorer (STUK, 2019) ............................... 63
Figur 12 STUKs beredskapsorganisation (STUK, 2016)................................................................ 64

Tabellförteckning
Tabell 1 Exempel på dosrater av joniserande strålning (STUK, 2020) .............................................12
Tabell 2 Informanternas klassificering...............................................................................................75

Sebastian Wassholm

1 Inledning
En av de mest fundamentala rättigheterna i det moderna samhället är individens rätt till säkerhet.
En känsla av säkerhet kan rent av anses vara en förutsättning för mänskligt välbefinnande och
en stöttepelare i strävan efter framgång. Säkerhet i sig kan karakteriseras som en subjektiv
upplevelse som tangerar frågor på samtliga samhällsnivåer. Det kan alltså handla om frågor
berörande både vardaglig säkerhet och säkerhet i världen. Dessa ämnen reflekteras också
dagligen i de nyhetsartiklar var och en av oss kan ta del av. Tyvärr har detta nyhetsflöde på
senare tid närmast karaktäriseras av en brist på säkerhet. Världen verkar vara i gungning.
Även om läget ofta kan verka dystrare än det verkligen är finns det många konkreta orosmoment
som bör adresseras. Ett av de återkommande orosmomenten i den allmänna samhällsdiskursen
är strålsäkerhet och samhällets beredskap inför en omfattande strålningsolycka. Ämnet
aktualiseras ofta som följd av en allvarlig incident eller annan påtryckande hotbild som ger
upphov till att strålning och kärnfysik plötsligt orsakar stor oro i folkets djupa led. Exempel på
detta

har

presenterats

återkommande

under

modern

historia,

med

startpunkt

i

Manhattanprojektet och de fruktansvärda bombningarna i Hiroshima och Nagasaki i slutet av
andra världskriget. Under senare tid har världen fått uppleva allvarliga kärnkraftsolyckor i bland
annat Tjernobyl 1986 och i Fukushima 2011, som rankas som de två värsta kärnkraftsolyckorna
enligt Internationella atomenergiorganets (IAEA) skala för kärnkrafts- och strålningsolyckor
(INES) (STUK, 2019a). Under det senaste året har det även bland annat rapporterats om en
möjlig kärnvapenolycka i Archangelsk (Svenska Yle, 2019) och de förhöjda stålningshalterna i
Arktis som följd av dumpat kärnbränsle (Hufvudstadsbladet, 2019). I kombination med detta
har den pågående Corona-pandemin lyft samhällets kriberedskap till ett av dagens hetaste
samtalsämnen, så ämnesområdet i sig kan anses vara synnerligen högaktuellt.
Hotbilderna kring användning av kärnteknologi är mångfasetterade, men två av de mest centrala
hoten utgörs av kärnkraft och kärnvapen. Av dessa har kärnvapen tyvärr återaktualiserats på
den säkerhetspolitiska arenan i och med stormaktspolitikens återkomst och en retorik emellan
utvalda världsledare som oundvikligt för tanken tillbaka till det kalla kriget. De facto har
domedagsklockan som upprätthållits sedan kärnvapnens uppkomst aldrig tidigare varit så nära
midnatt, då alltså domedagens timme är slagen, som idag (Mecklin, 2020). Detta motiveras
förutom av kärnvapenhotet också av ett av de största hoten världen skådat, nämligen
1

Sebastian Wassholm
klimatförändringen.
I Finland har diskussionen kring kärnkraft och dess säkerhet återaktualiserats i och med aktuella
reaktorbyggen och banbrytande tillvägagångssätt för slutplacering av kärnavfall. Dessa
åtgärder utförs i strävan efter att bekämpa just klimatförändringen, eftersom kärnkraft i vissa
avseenden kan anses vara en miljövänligare form av energiproduktion än förbränning av fossila
bränslen. Kärnkraft har alltså trots sina motgångar normaliserats till att utgöra en behövlig del
av vardagen som en form av bland annat elproduktion och drivmedel, vilket vidare förstärker
behovet att utveckla samhällets säkerhet och resilens vid en möjlig strålningsolycka.
Således är krisberedskap och strålsäkerhet ett viktigt och aktuellt forskningsområde, speciellt i
dagens sammanvävda och högteknologiska verklighet. Eftersom en allvarlig strålrisksituation
kan anses öka behovet för myndigheterna att koordinera sin verksamhet med andra aktörer i
samhället utförs i denna avhandling en kartläggning över samarbetsprocesser inom den
finländska

krisberedskapen

inför

strålrisksituationer

genom

att

granska

Strålsäkerhetscentralens funktion och beredskap.

1.1 Bakgrund
Från och med den 1.10.2019 har jag fungerat som slutarbetesskribent på Strålsäkerhetscentralen
(STUK). Syftet med uppdraget är att utveckla STUKs verksamhet i en strålrisksituation genom
att förbättra dess samarbete med andra myndigheter samt relevanta delar av näringslivet och
civilsamhället. I denna avhandling utförs således en kartläggning över rådande förhållanden
inom det finska samhällets beredskap inför en strålrisksituation som sedan fungerar som
underlag för fortsatt utvecklingsarbete. I och med uppdraget utförs arbetet i ett
tjänstemannaförhållande till STUK, vilket utgör en bundenhet som enligt god vetenskaplig
praxis bör nämnas i samband med publicerandet av forskningsresultat. I övrigt har det faktum
att denna avhandling utförs som del av ett större projekt medfört positiva konsekvenser i och
med en bredare tillgång till material och en omfattande frågeställning. Frukterna av detta arbete
får ni läsare ta del av i kommande stycken och kapitel. I samband med detta vill jag ta tillfället
i akt och tacka mina kolleger på STUK och personalen på Åbo Akademi för den hjälp och det
understöd det givit mig under avhandlingsprocessen. Därtill vill jag även rikta ett varmt tack

2

Sebastian Wassholm
till min partner, mina vänner och min familj för det ovillkorliga stöd de givit mig under mina
studieår.
STUK är en expertorganisation som övervakar strålningshalterna och strålsäkerheten i Finland.
Som myndighet grundades STUK redan 1958 under namnet ”det lilla Radiofysiska institutet”,
som hade som uppgift att granska sjukhusens strålningsutrustning, men dagens form intog
STUK först i slutet av 1960-talet som en följd av att användningen av radioaktiv strålning blivit
betydligt vanligare. I takt med att användningen av strålning för olika ändamål fortsatt öka har
STUKs ansvarsområden utvidgats och idag är STUK en oberoende säkerhetsmyndighet med
verksamhet över alla sektorer av strålning och strålsäkerhet. Som exempel på dessa sektorer
kan nämnas reglering och övervakning av kärnkraftverk och hantering av kärnbränsle,
användning av strålning inom hälsovård och industri samt användning av icke-joniserande
strålning och strålsäkerheten i miljön. Förvaltningsmässigt är STUK underordnat social- och
hälsovårdsministeriet. (STUK, 2015) Inom organisationen fokuserar avhandlingen på den
grupp i STUKs beredskapsorganisation som handhar rådgivning av andra myndigheter samt
relevanta delar av näringslivet och civilsamhället. Denna grupp benämns Säteilyneuvontaryhmä
(SNR).
Utgående från denna bakgrund behandlas i avhandlingen aktuella teoribildningar kring ämnet
krisberedskap, strålsäkerhet och förvaltningens organisation samt utförs en kartläggning över
STUKs och SNRs funktion i en strålrisksituation.

1.2 Syfte
Magisteravhandlingens syfte är att kartlägga och analysera rådande förhållanden inom det
finska samhällets krisberedskap inför en strålrisksituation. Detta genomförs i praktiken genom
att granska STUKs roll i den nationella krisberedskapen och kartlägga behoven hos
organisationens centrala intressenter. I sammanhanget för denna uppsats kan intressenter
definieras som organiserade grupperingar som påverkas av organisationens allmänna
verksamhet eller de handlingar som utförs för att hantera risker och kriser (IRGC, 2005).
Utgående från sin roll som den expertorganisation som övervakar strålningshalterna och

3

Sebastian Wassholm
strålsäkerheten i Finland är STUK en central aktör vid en strålrisksituation och således ett
ypperligt fall för att uppfylla avhandlingens syfte. För att vidare fördjupa kunskapen om STUKs
verksamhet

fokuseras

forskningsarbetet

kring

en

utnämnd

grupp

i

STUKs

beredskapsorganisation som benämns SNR. Genom att fokusera på SNRs verksamhet lyfts i
avhandlingen fram behovet av samarbete och ändamålsenlig kommunikation mellan
förvaltningen och dess intressenter, vilket också avspeglas i den teoretiska referensramen och
de utarbetade forskningsfrågorna. I avhandlingens utformning beaktas även det bakomliggande
uppdragets behov eftersom resultaten kommer att används till att utveckla SNRs direktiv och
prioritering. Dessa inre direktiv kommer att styra SNRs verksamhet som en del av STUKs
beredskapsorganisation.
Utgående från avhandlingens syfte har följande tredelade frågeställning formulerats:
1) Vilken roll har STUK och SNR i förvaltningen av Finlands nationella krisberedskap
inför en strålrisksituation?
2) Hur beaktas principerna för interaktiv samhällsstyrning och kriskommunikation i
Finlands beredskapsplanering inför en strålrisksituation?
3) Hur upplever STUKs och SNRs intressenter riskerna kring en strålrisksituation?
Ovanstående forskningsfrågor utgör grunden för studien som utförts genom att granska centrala
styrdokument som beskriver den finska förvaltningens krisberedskap och beredskapsplanering
inför en strålrisksituation samt genom analys av utförda temaintervjuer med utvalda intressenter.
I detta avseende definieras förvaltning som de myndigheter som förvaltar offentlig makt. De
huvudsakliga styrdokumenten som behandlas är fem till antalet; Säkerhetsstrategin för
samhället (Statsrådet, 2017), Anvisningar som gäller vid strålningsläge (Inrikesministeriet,
2016), STUKs interna beredskapsplan (2016), STUKs beskrivning över skyddsåtgärder (2019)
och STUK:s strategi 2018–2022 (2017). Utöver dessa dokument presenteras den aktuella
hotbilden kring strålrisksituationer utgående från Inrikesministeriets nationella riskbedömning
2018 (Inrikesministeriet, 2019). Således beaktar studien de övergripande riktlinjerna för
Finlands krisberedskap, de specifika anvisningarna inför en strålrisksituation samt hur dessa
principer implementerats i STUKs interna beredskapsdirektiv och strategi.
För att facilitera denna frågeställning har en teoretisk referensram skapats, som med stöd av
4

Sebastian Wassholm
grundläggande begrepp inom risk- och krishantering behandlar samhällets organisation genom
olika former av begreppet governance samt fördjupar sig i särdragen hos den offentliga sektorns
krishantering och kriskommunikation. Den teoretiska grunden utgår alltså från principerna för
interaktiv samhällsstyrning (det vill säga governance) och behovet av att skapa strukturer som
beaktar ökad involvering av intressenter i förvaltningens beslutsfattande för att besvara det
moderna samhällets krav på samarbete och legitimitet. Dessa krav tar sig form särskilt vid en
krissituation som en strålrisksituation. Denna betoning på nätverksskapande är centralt för att
kunna analysera strukturerna inom samhällets krisberedskap i en tid då hierarkiskt
beslutsfattande i allmänhet övergått till mer inkluderande styrningsformer för att lösa de
högkomplexa problem som ingår i dagens verklighet.
För att vidare fördjupa kunskapen om hur STUKs och SNRs intressenter upplever riskerna
förknippade med en strålrisksituation har även temaintervjuer utförts med representanter för
utvalda organisationer. Syftet med dessa intervjuer är att konkret kartlägga vilka behov och
utmaningar möjligen väcks hos dessa utvalda intressenter under en strålrisksituation samt även
att reflektera över hur SNR kunde agera för att möta dem. Urvalet av organisationer har på
grund av rådande omständigheter reviderats under skrivarbetets gång, och detta redogörs för i
detalj i avhandlingens tredje kapitel. Genom denna blandning av litteraturöversikt, systematisk
genomgång av centrala styrdokument och verklighetsförankring genom intervjumaterial kan
denna avhandling förväntas bidra med en översikt över det finska förvaltningens funktion i en
strålrisksituation utgående från STUKs och SNRs perspektiv.

1.3 Disposition
Denna avhandling är uppdelad i sex olika kapitel. I det första kapitlet presenteras en kort
beskrivning av bakgrundsinformation relevant för frågeställningen samt redogörs för
avhandlingens syfte och upplägg. I det andra kapitlet presenteras avhandlingens teoretiska ram
genom att inledningsvis definiera och diskuteras begreppen risk och kris samt riskhantering och
krishantering. Därefter fördjupas kunskapen om förvaltningens uppgifter i en strålrisksituation
genom att presentera och diskutera centrala teoribildningar kring den offentliga sektorns och
förvaltningens krisberedskap, begreppet governance samt risk- och kriskommunikation. I det
tredje kapitlet presenteras och diskuteras avhandlingens metod och material genom att
5

Sebastian Wassholm
presentera studiens forskningsdesign, urval samt datainsamlings- och analysmetod. I det fjärde
kapitlet granskas det finska samhällets beredskap inför en strålrisksituation utgående från de
utvalda styrdokumenten för att besvara avhandlingens första och andra forskningsfråga och i
det femte kapitlet utförs analys av insamlat intervjumaterial för att besvara avhandlingens tredje
forskningsfråga. Avhandlingens avslutande diskussion och förslag till vidare forskning
presenteras slutligen i kapitel sex.

2 Risk- och krishantering
Risker är något som människor överallt i världen tampas med på en daglig basis, och att
handskas med dem är kännetecknande för den vardag vi lever i. På ett personligt plan kan det
exempelvis handla om små saker som att överväga vilken rutt man tar till jobbet eller större
helheter som att välja bostadsort eller karriärinriktning. Att överväga olika alternativ och att
kalkylera risker kan rentav anses vara en central del av det mänskliga konsekvenstänket som
utgör grunden för att vårt agerande kan anses utgå från eftertanke istället för instinkt (Renn,
2008). Då man flyttar sig från individnivå högre upp i samhällsnivåerna ökar även
proportionerna på de risker som måste beaktas i de val som görs. Därför utgör riskhantering en
väsentlig del av det moderna samhällssystemet.
Att hantera risker utgör speciellt en central del av den verksamhet som innefattar användning
av olika former av strålning. Eftersom strålning, och speciellt joniserande strålning, i höga doser
kan orsaka synnerligen allvarliga hälsoeffekter bör dessa risker regleras och övervakas. För att
övervaka och reglera användningen av strålning har inom olika samhällsystem utvecklats
instanser och myndigheter för strålsäkerhet, och i Finland sköts denna uppgift av STUK, som
även har en central roll i denna avhandlings fokus. För att kunna diskutera samhällets beredskap
att hantera risker (och möjliga kriser) relaterade till strålningsanvändning på ett adekvat sätt
måste dock först de centrala grundläggande begreppen definieras.
Då man reflekterar över riskers påverkan på samhället är det naturligt att utgå från Ulrich Becks
koncept om ett Risksamhälle (Risk Society). Risksamhället innebär i ett nötskal att samhället
övergått från en industriell verklighet, som drivs av strävan efter materiell och ekonomisk
tillväxt genom att tygla och förädla naturresurser, till en påtvingad verklighet fokuserad på att

6

Sebastian Wassholm
hantera risker och uppnå säkerhet (Beck, 1992). Enligt Beck har dagens samhälle alltså fått ärva
konsekvenserna av de risker som tagits under industrialiseringsperioden, och står således inför
utmaningen att lösa brådskande och möjligtvis fatala problem, som exempelvis
klimatförändringen. Således kan riskberäkning anses vara kännetecknande för denna moderna
tidsepok, och i Europa kan resultaten beskådas exempelvis i skapandet av välfärdssamhället,
som välkänt grundar sin legitimitet på att skydda sina medborgare mot alla sorters faror och hot.
(Beck, 2002)
Genom

konceptet

vill

Beck

komma

åt

det

faktum

att

den

uppsnabbade

moderniseringsprocessen skapat en klyfta emellan de uppskattningsbara risker vi opererar med
i nutid och de oberäkneliga osäkerhetsmomenten vi skapar för kommande generationer. I
dagens kontext syftas exempelvis på kärnkraft, som kan ha oberäkneliga strålningsrelaterade
konsekvenser långt in i framtiden (Beck, 2002). Dessa oavsedda konsekvenser riskerar
överväga de fördelar som legitimerat användningen av ifrågavarande teknologi eller
industriprocess då det kollektiva beslutet att använda dem ägt rum. I ett risksamhälle räcker
därför inte positiva avsikter eller teknologisk potential ensamt till att legitimera dylika beslut,
utan det krävs även att de makthavande institutionerna uppvisar bevis på tillräcklig
riskhanteringsförmåga. (Renn, 2008) En del av denna riskhanteringsförmåga kan anses vara
upprätthållandet av samhällets beredskap att hantera oförutsedda händelser. Begreppet
beredskap kan i detta sammanhang definieras som verksamhet som utförs för att säkerställa att
samhällets uppgifter kan utföras i alla omständigheter med minsta möjliga störningar
(Statsrådet, 2017).
Becks tankar har under åren skapat vidsträckt debatt inom forskningsfältet angående riskers roll
i det moderna samhället, speciellt för den provokativa kritik han riktar gentemot de teknologiska
framsteg som upplevs som riskfyllda. Även om en stor del av de iakttagelser Beck presenterar
i samband med sin teori om ett risksamhälle mottagit hätsk kritik (av bland annat Renn, 2008
och Jarvis, 2007), och kommer inte att spela en central roll i denna avhandling, är det lätt att i
detta sammanhang ta fasta på tanken om att risker och riskhantering utgör en väsentlig del av
det samtida samhällssystemet. För att förtjänstfullt kunna beakta dessa risker och hantera
möjliga kriser har myndigheterna således tvingats skapa och utveckla strukturer lämpade för att
möta osäkerheten i dagens sammanvävda värld (Renn, 2008). De strukturer som inom det finska
samhället skapats för att hantera en strålrisksituation betraktas närmare i denna avhandling.

7

Sebastian Wassholm
De risker och kriser som förekommer i dagens moderna samhällen kan därtill anses vara särskilt
komplexa och mångdimensionella. Även om avbrott i den dominerande världsordningen
förekommit i alla tider präglas tiden vi lever i nu av säregna former av kriser. Listan på dessa
är lång, men som exempel kan nämnas kärnkraftsolyckorna i Tjernobyl och Fukushima, finansoch eurokrisen samt terrorattackerna i Paris, London och Stockholm. (Boin, ‘t Hart, Stern &
Sundelius, 2016) Det senaste tillägget till världsomfattande krissituationer kan anses vara
Corona-pandemin, som i skrivande stund sätter sin prägel på vår världsordning. I sin teori om
katastrofer inom teknologiska system (Normal accidents) reflekterar Charles Perrow över
orsakerna till att dessa krävande former av kriser är så ofta förekommande. Perrows teori
identifierar komplexitet och hopkoppling av avancerade sociala och teknologiska system som
kännetecken för modernitet. En tät hopkoppling av allt mer avancerade system leder enligt
Perrow till ökad sårbarhet då problem snabbt sprider sig inom systemet och helheterna är för
komplexa för att hanteras effektivt. Således är omfattande problemsituationer, och rent av kriser,
inom samhällets sociala och teknologiska system något som kan betraktas som en förväntad
konsekvens av samhällets strävan till ökad hopkoppling och komplexitet, och bör både förutses
och förberedas för. (Perrow, 1984 refererad i Boin et.al, 2016) Denna nivå av komplexitet och
bundenhet innebär även att krissituationernas effekter medför konsekvenser i alla delar av
samhällssystemet. Då funktioner är tätt sammankopplade är de beroende av varandra, och då
får även negativa konsekvenser större spridning än vad som vore fallet i mindre sammanvävda
system. Komplexiteten och sammankopplingen av dagens samhälleliga funktioner är således
något att beakta vid förvaltningens strategiska krishantering eftersom åtgärder som utförs kan
medföra oförutsedda negativa konsekvenser i andra samhällsfunktioner än de som direkt berörs.
För att råda bot på detta bör den offentliga förvaltningen kunna beakta samhällets andra aktörer
i sitt beslutsfattande under en krissituation.
Denna avhandling utgår således från premissen att risker och riskhantering utgör en väldigt
central del av det moderna samhället, i enlighet med Becks tankar om ett risksamhälle. I och
med att risker som inte kunnat hanteras på ett advekvat sätt kan utmynna i krissituationer, som
exempelvis en strålrisksituation, innebär det även att förvaltning i hög grad är en fråga om riskoch krishantering. Då det enligt Perrows teori även går att konstatera att dagens kriser är särskilt
komplexa och mångfasetterade på grund av samhällssystemens integration till varandra innebär
det att den offentliga förvaltningen bör skapa ändamålsenliga strukturer för att hantera
uppkomna krissituationer och finna sätt för att upprätthålla nätverk till samhällets andra aktörer
8

Sebastian Wassholm
för att inkludera dem i beslutsfattandet. Dylika nätverk kan även besvara kraven på
ansvarsutkrävande och legitimitet som framförs i teorin om risksamhället. För att vidare belysa
behovet av samarbete under en strålrisksituation kommer detta senare i avhandlingen att
betraktas närmare genom olika former av begreppet governance. Tillsvidare kan det dock nu
konstateras att begreppen risk, kris och strålrisksituation är de mest centrala för denna
avhandlings frågeställning och således bör begreppen definieras och diskuteras.
Begreppet risk kan definieras på ett flertal olika sätt, varav inga kan anses vara antingen rätt
eller fel, utan alla definitioner kan användas till att öka förståelsen kring begreppets olika
dimensioner (Spikin, 2013). Enligt Merriam-Websters ordbok definieras risk som ”someone or
something that creates or suggests a hazard”, eller “något eller någon som skapar eller
indikerar fara” (Merriam-Webster, 2019). Denna definition är dock aningen för simplifierad
eftersom den endast lyfter fram en direkt negativ betoning av begreppet. En central dimension
av begreppet risk innefattar nämligen dess subjektiva natur. I de flesta fall innefattar begreppet
risk en kombination av två komponenter, det vill säga sannolikheten och allvarlighetsgraden av
de konsekvenser som möjligen uppkommer som följd av mänsklig aktivitet, en naturlig
händelse eller en kombination av dessa. Konsekvenserna av ifrågavarande aktivitet kan
antingen vara positiva eller negativa eftersom dess innebörd i grunden avgörs subjektivt och
påverkas av betraktarens uppfattning. (IRGC, 2005)
För att kunna behandla begreppet risk i en bredare kontext bör alltså tre centrala element
identifieras: resultat av en handling som har en väsentlig inverkan på något människan värderar,
osäkerheten i vare sig händelsen inträffar eller inte och ett sätt att sammanfoga dessa element
(Renn, 2008). Detta kan bra summeras i definitionen ”Risk is an uncertain consequence of an
event or an activity with respect to something that human’s value” eller ”Risk är en osäker
konsekvens av en händelse eller aktivitet som inverkar på något som människor värdesätter”
som myntats av The International Risk Governance Council (IRGC, 2005, s.19). Eftersom
denna avhandling koncentrerar sig på krisberedskap kommer dock en definition av begreppet
risk som en negativ konsekvens att tillämpas.
Kris är i sin tur också ett brett begrepp som kan definieras på ett flertal olika sätt beroende på
ur vilket perspektiv man väljer att betrakta fenomenet. Enlig Merriam-Websters ordbok definieras kris som ”an crucial state of affairs in which a decisive change is impending with the

9

Sebastian Wassholm
distinct possibility of a highly undesirable outcome ” eller ”ett kritiskt läge där en avgörande
förändring, ofta med en tydlig potential för mycket oönskade resultat, är överhängande”
(Merriam-Webster, 2019). För att mer konkret inkludera begreppets implikationer på organisationer och samfund kan en kris även betraktas som en abrupt negativ förändring som skapar
ett kritiskt, farligt och ostabilt läge för individen, organisationen eller samfundet som påverkas
(Penuel et.al, 2013). Dessa definitioner kan dock anses vara för allmänt formulerade för avhandlingens behov då kriser också innefattar en dimension av ett brådskande krav på handling
i en högst osäker verksamhetsmiljö. Därtill är det också viktigt att skilja mellan begreppen kris
och katastrof, som i vissa sammanhang kan användas som synonymer. Likt begreppet risk har
även begreppet kris en subjektiv dimension, vilket innebär att den ifrågavarande situationens
utfall slutligen kan vara antingen positivt eller negativt fastän det finns potential för ett oönskat
resultat. Begreppet katastrof har däremot en inbyggd negativ konnotation, där ett negativt utfall
är förväntat. (Christensen, Lægreid & Rykkja, 2016)
En brett accepterad definition är myntad av Rosenthal, Charles och ‘t Hart, och beskriver begreppet kris som “a situation in which there is a perceived threat against the core values or
life-sustaining functions of a social system that requires urgent remedial action in uncertain
circumstances”, alltså ”en situation var det finns ett upplevt hot emot ett socialt systems centrala
värderingar eller livsuppehållande funktioner som kräver brådskande motaktioner i osäkra omständigheter” (Christensen et.al, 2016, s.888). Denna definition lyckas beakta att kriser är oregelbundna händelser och att de ofta utgör någon form av hot mot ett samhällssystem. Därtill
uppmärksammas dimensionen av handling, då det konstateras att hotet mot ett av samhälles
grundvärderingar kräver motaktioner som påverkas av en osäker verksamhetsmiljö. De konkreta kännetecknen för en kris kan alltså konkretiseras i att stabiliteten i de normalt fortgående
och livsuppehållande rutinerna splittras abrupt, vilket frambringar ett läge av kaos. På grund av
dessa karaktärsdrag begränsas ofta problemlösningskapaciteten i en krissituation, vilket oundvikligen leder till ett tillstånd av osäkerhet som försvårar beslutsfattandet. Därav är det svårt att
lösa en kris omedelbart och framförallt omfattande kriser tenderar bli utdragna. (Penuel et.al,
2013). För att möta dessa utmaningar och bibehålla sin problemlösningskapacitet och handlingsförmåga behöver samhället speciellt utarbetade strukturer och handlingsmönster.
Eftersom denna avhandling kommer att behandla det finska samhällets beredskap inför en
speciell typ av hot, nämligen strålrisksituationer, är det viktigt för helhetsbilden att därtill kort
10

Sebastian Wassholm
avhandla riskerna och hoten associerade med joniserande strålning. Till skillnad från den
strålning som utgör en vardaglig del av vår livsmiljö så innehar kraftig joniserande strålning
såpass mycket energi att det klarar av att avsöndra elektroner från det ämne som utsätts för
strålning och rent av slå sönder ämnets molekyler. Radioaktiva ämnen, som exempelvis
förekommer i samband med en strålrisksituation, emitterar kraftig joniserande strålning som i
stora doser kan medföra direkta hälsokonsekvenser i form av bland annat strålningssjuka och
långvariga slumpmässiga effekter som till exempel cancer. (STUK, 2020)
Mängden strålning beskrivs oftats i termer av strålningsdos (mSv) och doshastighet (µSv/h).
Denna avhandling kommer inte i någon större grad att fokusera på denna naturvetenskapliga
terminologi, men grundläggande förståelse av joniserande strålning är en förutsättning för att
förstå innebörden av en omfattande strålrisksituation och således även de åtgärder som behövs
för att hantera situationen. Stråldosen mäts i millisieverts, och som illustrerade exempel kan
nämnas att 5,2 mSv är den genomsnittliga dos som en finländare får under ett års tid, medan
1000 mSv kan orsaka symptom av strålsjuka och 6000 mSv kan leda till döden ifall doserna fås
under kort tid. (STUK, 2020a)
Med bakgrund i detta presenteras i tabell 1 exempel på dosrater och de samhälleliga åtgärder
som aktiveras som följd av förhöjd strålningsnivå i omgivningen. Dosraten mäts i mikrosievets
per timme (µSv/h). Förhållandet mellan milli- och mikrosieverts följer det internationella
måttenhetssystemet, vilket innebär att 1 mSv består av 1000 µSv. Ur tabellen kan följaktligen
utläsas att vissa samhälleliga skyddsåtgärder aktiveras redan vid 10 µSv/h medan 100 µSv/h
ger upphov till mer drastiska åtgärder. Dessa dosrater är mångfaldiga överskridningar av vad
som kan anses vara normalt eftersom intervallet för normal bakgrundsstrålning i Finland ligger
emellan 0,2 – 0,4 µSv/h. (STUK, 2020a) Skyddsåtgärderna som implementeras eftersträvar att
hålla strålningsdosen för hela befolkningen så låg som möjligt för att undvika den joniserande
strålningens negativa hälsoeffekter. Då det i denna avhandling talas om strålning och dess
negativa effekter är det således joniserande strålning och detta förhållande som avses.

11

Sebastian Wassholm

Tabell 1 Exempel på dosrater av joniserande strålning (STUK, 2020a)

Dosrat

Exempel

100 μSv/h

Skyddsåtgärder, som att befolkningen aktivt söker skydd inomhus, är
behövliga

30 μSv/h

Den dosrat som högst får förekomma på 1 meters avstånd från en
patient som fått behandling med radioaktiva isotoper och skickats hem

10 μSv/h

Några skyddsåtgärder, som att undvika vistelse utomhus, är nödvändiga

5 μSv/h

Den största strålraten som uppmätts i Finland genast efter olyckan i
Tjernobyl

5 μSv/h

Typisk dosrat i ett flygplan som rör sig på 10 km höjd

0.2 ‒ 0.4 μSv/h

En automatisk mätstation i Finlands strålövervakningsnät larmar, ifall
denna dosrat överskrids

0.04 – 0.30 μSv/h

Den naturliga bakgrundsstrålningen i Finland

Utgående från denna beskrivning kan nu begreppet strålrisksituation definieras. Enligt STUKs
beredskapsdirektiv avser begreppet strålrisksituation en situation då en händelse, eller en hotande händelse, kan leda till att befolkningen och/eller arbetstagare som deltar i räddnings- och
skyddsåtgärder kan utsättas för högre doser av strålning än normalt. Konkret innebär detta att
farliga radioaktiva ämnen spridits i livsmiljön, det finns påtaglig risk för att skyddet av en strålkälla äventyrats och försvagats, eller det föreligger någon annan form av fara för strålning från
en strålkälla. (STUK, 2019) Utgående från översättningen som presenteras i Terminologicentralens (TSK) ordlista för totalförsvar (2017) kommer begreppet strålrisksituation att användas
i denna avhandling för att beskriva dylika situationer, istället för andra ofta förekommande begrepp,

som

exempelvis

nödsituation

med

strålrisk

eller

strålningssituation

(Terminologicentralen, 2017)
Utgående från dessa definitioner kan det konstateras att begreppen risk och kris är nära besläktade och att bägge är väsentliga för att beskriva samhällets beredskap vid omfattande

12

Sebastian Wassholm
krissituationer, som exempelvis en allvarlig strålrisksituation. Efter att ha tagit del av dessa
teorier inom forskningsområdet står det klart att det behövs uttänkta modeller, strukturer och
samarbetsprocesser för att kontrollera och hantera de osäkerhetsmoment som risker på ett samhälleligt plan för med sig. Detta innebär i sig att det även bör upprätthållas en beredskap för att
hantera annalkande kriser. I följande stycken kommer förståelsen av begreppen risk och kris att
fördjupas genom att behandla teorier och modeller för risk- och krishantering.

2.1 Riskhantering
I anknytning till de tankar som presenterats i föregående stycke kan det konstateras att det förekommer risker i processen genom vilken människan omvandlar och förädlar resurser från sin
naturliga omgivning för att tjäna den mänskliga sociala kontexten och förbättra levnadsstandarden. När denna process implementeras förekommer det både avsedda, eller rättare sagt tolererade, och oavsedda konsekvenser som inverkar på olika dimensioner av den mänskliga värdegrunden. Dessa risker tas dock inte för sin egen skull, utan de finns inbäddade i antingen aktiva
eller passiva handlingar som är väsentliga för den ifrågavarande verksamheten. (Renn, 2008)
Risker relaterade till strålningsanvändning tillfaller just denna kategori eftersom samtliga hotfulla scenarier på ett eller annat sätt kan tolkas vara en följd av användning och förädling av
naturresurser. Genom riskhantering kan dessa risker identifieras och hanteras, och således kan
också deras negativa konsekvenser möjligen förhindras. Ifall detta inte är möjligt behövs även
organiserad krishantering för att hantera krissituationer som uppkommer.
Konkret kan processen med skapandet och hanterandet av strålningsrelaterade risker illustreras
utgående från användningen av kärnkraft. Figur 1 illustrerar en sekvens av kausalitet angående
användningen av kärnkraft där möjligheterna för interventioner genom risk- och krishantering
är utritade. Modellen är uppdelad i två huvudsakliga delar som beskriver förbyggande åtgärder
och reaktiva åtgärder. (IRGC, 2005) I och med att riskhantering enligt definition förekommer
innan en olycka inträffat, och krishantering efter, har aktioner förknippade med riskhantering

13

Sebastian Wassholm
traditionellt utgjort de förebyggande åtgärderna medan aktioner förknippade med krishantering
kategoriserats som reaktiva åtgärder (Abrahamsson & Magnusson, 2004).

Figur 1 Risk-kedjans kausalitet: kärnkraft (tillämpad ur IRGC, 2005; Renn, 2008)
Ur figuren kan det avläsas att användning av kärnkraft härstammar från det mänskliga behovet
av att ha tillgång till elektricitet och begäret av att denna energi skall produceras utan föroreningar. På grund av detta utväljs kärnkraft som medel för elproduktion, vilket för med sig risker
typiska för den produktionsformen. För att adressera de risker som förekommer i dessa beslut
och val är det inom samhället möjligt att förändra behovet av elförsörjning eller förespråka
alternativa energiformer, som vindkraft eller solenergi. Efter att produktionsformen av energi
valts är det fortsättningsvis möjligt att genom riskhantering begränsa och förhindra möjliga
skadliga konsekvenser associerade med kärnkraft genom att uppsätta säkerhetsstandarder och
installera säkerhetssystem.
Konkret går riskhanteringsprocessen att dela upp i två huvudsakliga beståndsdelar, riskbedömning och riskkontroll. Riskbedömningens centrala uppgift är att identifiera och utforska vilka
typer av oönskade konsekvenser en aktivitet eller händelse kan tänkas ha, samt beräkna deras
sannolikhet och intensitet. Därtill bör det genom riskbedömning utredas vilka orosmoment möjligen väcks hos olika sociala och kulturella grupperingar i samhället samt övervägas huruvida
konsekvenserna är av sådan grad att riskerna kan tolereras. Då dessa kartläggningar och

14

Sebastian Wassholm
avvägningar är utförda bör dessa konsekvenser förhindras, förminskas eller förändras genom
att utföra ändamålsenliga handlingar inom ramarna för riskkontroll. (Renn, 2008)
I figur 2 illustreras en modell på en riskhanteringsprocess, som enligt Abrahamsson och Magnusson kan anses fungera som en rätt generisk beskrivning. Utgående från figur 2 kan det konstateras att riskhanteringsprocessen består av tre nivåer som benämns riskanalys (A), riskvärdering (B) och riskreduktion/kontroll (C). Av dessa kan nivåerna av riskanalys och riskvärdering anses kategoriseras som riskbedömning medan alla tre tillsammans utgör riskhanteringsprocessen som helhet (Abrahamsson & Magnusson, 2004).

Figur 2 Beskrivning av en riskhanteringsprocess
(tillämpad ur Abrahamsson & Magnusson, 2004)
Nivån som benämns riskanalys innehåller handlingar i form av identifikation och beräkning av
risk samt definition av dess omfattning, medan nivån som benämns riskvärdering innehåller
analys av andra potentiella alternativ för ifrågavarande verksamhet och beslutsfattande om ifall
risken i fråga kan tolereras. Slutligen innehåller nivån som benämns riskreduktion eller riskkontroll åtgärder i form av slutligt beslutsfattande angående tagande av risk och genomförande

15

Sebastian Wassholm
av ändamålsenliga åtgärder för att hantera och övervaka av den riskfyllda verksamheten.
(Abrahamsson & Magnusson, 2004)
Ur figur 2 kan det fortsättningsvis utläsas att det, efter att valet av medel för energiproduktion
landat på kärnkraft, sker en beklaglig olycka eller tekniskt fel som resulterar i att radioaktiva
ämnen slipper ut i omgivningen. Utsläppet orsakar i sin tur att ett obestämt område kontamineras, vilket möjligtvis kan resultera i negativa hälsoeffekter hos den del av befolkningen som
utsatts för strålning. Trots de rigorösa säkerhetsarrangemangen och annan riskhantering kan det
alltså ändå kan ske en olycka som i värsta fall leder till ett utsläpp av radioaktiva ämnen. För
att förhindra utsläppet behövs krishanteringsåtgärder som akut kan tillämpas direkt efter att
olyckan skett. Ifall det inte lyckas kan senare åtgärder utföras för att behärska konsekvenserna
av utsläppet. Krishanteringen underlättas i båda faserna markant ifall det finns en tidig varningssignal om vad som komma skall. Efter att utsläppet är ett faktum, och man gjort vad man
kan för att behärska situationen, flyttas fokus till att ge vård åt drabbade, säkra levnadsvillkoren
för möjliga evakuerade och påbörja reningsarbetet för att begränsa befolkningens strålningsdos
och förhindra framtida negativa konsekvenser. För att fördjupa kunskapen om krishanteringsprocessen presenteras modeller för krishantering i avhandlingens följande stycke.

2.2 Krishantering
Eftersom riskhantering kan betraktas som en process som främst koncentrerar sig på förbyggande åtgärder behövs det även en process för att åtgärda problemen när riskerna inte gått att
hantera och mardrömsscenariot redan är ett faktum. En välutformad riskhanteringsprocess bidrar till att hantera risker och deras konsekvenser, och kan således minimera deras negativa
inverkan, men det är dessvärre omöjligt att förutspå framtiden till punkt och pricka. Därför
förekommer oförutsedda händelser, som kan betraktas som kriser, och som bör hanteras genom
krishantering.
Likt riskhanteringsprocessen som beskrevs i föregående stycke kan även krishanteringsprocesser beskrivas genom stegvisa modeller. Det ramverk för krishantering som illustreras i figur 3
består av fyra faser som benämns den förbyggande- (mitigation), beredskaps- (preparedness),

16

Sebastian Wassholm
respons- (response) och återhämtningsfasen (recovery). Detta ramverk kan anses representera
en helhetssyn som vuxit fram genom forskning under det senaste årtiondet. Själva krishanteringen kan traditionellt anses ha varit koncentrerad till faserna 2 – 4 medan åtgärderna i fas 1
närmast tangerar riskhantering. (Abrahamsson & Magnusson, 2004)

Figur 3 Krishanteringsprocessen (tillämpad ur Abrahamsson & Magnusson, 2004
I den förbyggande fasen förekommer alla de åtgärder som minskar sannolikheten för att kriser
inträffar eller reducerar deras effekt på samhället. Som konkreta exempel kan nämnas regelbundna inspektioner för att förhindra olyckor eller att hindra byggandet av byggnader på olämpliga ställen. Eftersom riskanalyser och riskbedömning utgör en väsentlig komponent av den
förbyggande fasen består den främst av riskhanteringens processer. Den förberedande fasen
innehåller i sin tur de förberedande åtgärder som genomförs innan en kris inträffat. Som konkreta exempel kan nämnas övningar för personal inom organisationens krisberedskap och utveckling av beredskapsplaner. (Abrahamsson & Magnusson, 2004)

17

Sebastian Wassholm
I fasen för akut hjälpande förekommer de åtgärder som krävs för att i en direkt insats skydda
liv och egendom. I praktiken kräver detta ett brådskande agerande och en koordinerad användning av de resurser som finns tillgängliga i omständigheter som är utom det rutinmässiga, som
exempelvis de omedelbara skyddsåtgärderna vid en strålrisksituation. Därtill kan fasen innefatta åtgärder som aktiverats av varningssignaler redan innan händelsen inträffat. Slutligen innehåller fasen för återuppbyggande de åtgärder som krävs för att på både kort och lång sikt
säkra funktionen för samhällets centrala instanser och återställa funktionen av dess infrastruktursystem. Utöver de fyra faserna beskriver figuren även den informationsinfrastruktur som
krävs för att en beredskapsorganisation skall kunna fungera effektivt i alla faser, som exempelvis ett system för att upptäcka tidiga varningstecken av en kris samt tillvägagångssätt för kommunikation genom de olika faserna. (Abrahamsson & Magnusson, 2004)
Modellen i figur 4, som även kallas MPRR modellen efter fasernas begynnelsebokstäver, är en
av de äldsta och mest citerade modellerna för krishantering. Ian I. Mitroff (2004) har dock
kompletterat modellen med ett viktigt element. I sin forskning fann Mitroff att modellen inte
tog i beaktande den viktiga fasen för inlärning och erfarenhetsåterföring (så kallade ”Lessons
learned”) som bör komma efter man upplevt en kris så lärdomarna inte går till spillo. Mitroffs
mekanism för att ta lärdom från de erfarenheter kriser för med sig innebär erfarenhetsåterföring
både inom organisationens krishanteringsprocess och vidare till organisationens intressenter.
Mitroff anser att även om lärdomarna som anskaffats från en krissituation skulle vara av snäv
omfattning, och till karaktären triviala, så har de ändå potential för att påverka flera aspekter
inom den drabbade organisationen och minska dess sårbarhet till motsvarande kriser i framtiden.
I storskaliga kriser och katastrofer kan erfarenhetsåterföring leda till kunskapsbaserad anpassning, som utöver att medföra ytliga förändringar även kan påverka den drabbade organisationens fundamentala processer och övergripande policy. (Mitroff, 2004 refererad i Penuel et.al,
2013)
Utgående från dessa grundläggande modeller för risk- och krishantering har det inom forskningen om kärnsäkerhet utarbetats specifika modeller för att möta strålrisksituationers säregna
behov. I figur 4 presenteras en modell som utarbetats av Turcanu et.al (2008) var processen
presenteras som ett kretslopp av olika faser. Kretsloppet består i stort av samma slags faser som
behandlats i de tidigare modellerna, det vill säga förbyggande åtgärder och riskbedömning, övning och kommunikation, akut respons och krishantering samt utvärdering och
18

Sebastian Wassholm
erfarenhetsåterföring, men Turcanu et.al poängterar därtill särskilt vikten av koordinerad övning. Kretsloppet för riskhantering har således kompletterats med ett kretslopp för övningskoordination, där bland annat kommunikation och beredskapsplanering poängteras. (Turcanu et.al,
2008) Genom detta vill Turcanu et. al lyfta fram att planering och beredskap utgör två essentiella komponenter för en effektiv respons vid en möjlig olycka. Detta framhävs speciellt i ett
komplext läge som en strålrisksituation, då man förutom direkta radiologiska konsekvenser och
tekniska utmaningar måste beakta även allmänhetens reaktion och möjliga kommunikationsbehov, miljömässiga konsekvenser och socio-ekonomiska drag hos den del av populationen som
direkt påverkas av incidenten (Turcanu et.al, 2008).

Figur 4 Krishanteringsmodell (tillämpad ur Turcanu et.al, 2008)
I detta kapitel har det således hittills påvisats att begreppet risk kan betraktas som en kedja av
kausalitet där risker som tas har klara konsekvenser. Dessa konsekvenser kan i värsta fall utmynna i en krissituation, eller som i detta fall en strålrisksituation. Eftersom det finns ett samband mellan orsak och konsekvens kan dessa situationer förhindras eller förmildras genom riskoch krishanteringsåtgärder. Det kan därtill konstateras att riskhantering och krishantering är
begrepp som beskriver skilda delar av samma process. Genom riskhantering fokuseras ansatsen
främst på förebyggande åtgärder, med hjälp av bland annat riskanalys och beredskapsplanering,
medan det genom krishantering fokuseras på reaktiva åtgärder då en oönskad situation redan är

19

Sebastian Wassholm
ett faktum. Samtidigt måste de poängteras att denna uppdelning i inga avseenden är fullständig
då åtgärder inom både riskhantering och krishantering kan vara nödvändiga vid också andra
tidpunkter än de som klassifikationen indikerar. Det är viktigt att konstatera att kriser som
brådskande och komplexa situationer sällan följer färdigt uppställda modeller och händelser
inträffar nödvändigtvis inte i en bestämd kronologisk ordning, vilket ställer ett distinkt krav på
versatil beredskapsplanering, en flexibel struktur och ihärdig övning. Trots detta fungerar dock
de modeller som diskuterats ovan för att illustrera centrala tankebanor och tillvägagångssätt för
att hantera risker och kriser i organisationer.
Ur dessa modeller kan fem centrala teman för samhällets beredskapsplanering identifieras och
således fungerar de som grund för att besvara avhandlingens första forskningsfråga om STUKs
och SNRs roll i förvaltningen av Finlands nationella krisberedskap inför en strålrisksituation.
Dessa teman benämns förbyggande åtgärder, förberedande åtgärder, åtgärder för akut respons,
åtgärder för att främja återhämtning och åtgärder för inlärning. I följande stycke behandlas och
diskuteras den offentliga sektorns krisberedskap och dess utmaningar för att skapa en översikt
över de säregna utmaningarna förvaltningens strategiska ledarskap utsätts för under en kris.

2.3 Krishantering i den offentliga sektorn
Att garantera medborgarnas säkerhet är en av förvaltningens grunduppgifter. Denna uppgift
försvåras markant i en tid av kris och under en annalkande katastrof, men trots detta bör
förvaltningen kunna fullföra den genom att tillämpa ändamålsenliga krishanteringsåtgärder. I
dystra tider riktas nämligen folkets blickar mot samhällets ledare som förväntas avvärja hotet
och minimera effekterna situationen har på samhället (Boin et.al, 2016). Således står det klart
att förvaltningen har en speciell roll i hanterandet av en krissituation och i tryggande av både
medborgarnas fysiska och mentala välbefinnande. I detta stycke beskrivs krishanteringen inom
den offentliga förvaltningen genom fem strategiska uppgifter förvaltningen bör fullfölja i en
krissituation. Dessa uppgifter har formulerats av Arjen Boin et.al, och de benämns
meningsskapande (sense making), beslutsfattande och koordination (decision making and
coordinating), betydelseskapande (meaning making), ansvarstagning (accounting) och
inlärning (learning) (Boin et.al, 2016).

20

Sebastian Wassholm
Väl utförda och effektiva krishanteringsåtgärder kan starkt påverka situationens utfall på
åtminstone två plan. För det första kan de begränsa konsekvenserna av en krissituation och
påskynda samhällets återhämtning, och för det andra kan väl utförda och väl kommunicerade
åtgärder reparera och förbättra det allmänna förtroendet till beslutsfattarna och samhällets
institutioner (Boin et.al, 2016). Betydelsen av förtroende framhävs särskilt i kontexten av
liberala demokratier, där en krissituation lätt utlöser en rigorös övervakning av förvaltningens
aktioner utgående från dess roll som en garant för säkerhet. Detta innefattar inte endast politiskt
valda makthavare, utan även tjänstemän bär ett ansvar över de strategiska besluten angående
krishantering och skapande av säkerhet. (Boin et.al, 2016)
Meningsskapande innebär i korthet insamling och bearbetning av signaler och information som
kan stöda beslutsfattarna i att upptäcka och identifiera en uppkommande kris. Lyckad tolkning
av de tidiga signalerna av en hotande kris kan i bästa fall försnabba responsen, och således rent
av rädda liv, men det är samtidigt väldigt svårt att förutspå vad som kommer att hända i
framtiden. Således måste system och metoder implementeras som stöder förvaltningen i att
känna igen och estimera det hot som håller på att manifestera sig. Då krisen väl är ett faktum
behövs nämligen information om situationens karaktär för att koordinera en effektiv
motreaktion. (Boin et.al, 2016)
Beslutsfattande och koordination kan kort beskrivas som en process var förvaltningen tar
kritiska beslut angående strategiska problem och samordnar responsaktioner utgående från
ifrågavarande beslut. Dessa beslut handlar oftast om att lösa svåra problem som är utom det
rutinmässiga, och lösningarna kan väl innehålla ett behov av prioritering då de begränsade
resurser som är tillgängliga skall räcka till att möta ett krisläge. Utöver att ta svåra beslut
behöver förvaltningen även implementera sagda beslut. I detta fall medför implementerandet i
praktiken ett behov av att involvera ett invecklat nätverk av aktörer och intressenter, vilket
kräver koordination på både ett horisontellt och vertikalt plan. Denna typ av koordination är
essentiell för att förhindra konflikter och onödig överlappning emellan aktörerna som lätt kan
uppstå ifall kommunikationen är bristfällig. (Boin et.al, 2016)
Betydelseskapande kan i sin tur beskrivas som förvaltningens uppgift att skapa och presentera
en trovärdig och användbar beskrivning av läget för att minska den allmänna osäkerheten och
stöda medborgarnas och räddningspersonalens möjligheter att ta sig genom krisen och utföra

21

Sebastian Wassholm
sina uppgifter. Efter att förvaltningen först genom meningsskapande lyckats skapa en
uppfattning över läget, och på basis av denna uppfattning ta och implementera strategiska beslut,
måste deras syn på situationen kommuniceras. Om detta uteblir eller misslyckas är det möjligt
att de beslut som tagits missförstås och fördöms av allmänheten. Kortfattat kan man alltså
konstatera att förvaltningen behöver skapa ramarna för hur situationen skall tolkas och
uppfattas. (Boin et.al, 2016) Dessvärre är förvaltningen inte den enda aktören med intresse av
att påverka narrativet. I dagens medieklimat har bland annat massmedia en stark inverkan på
hur situationen vinklas för allmänheten och sociala medier skapar ett effektivt forum för att
utmana förvaltningens tolkning. Således har andra aktörer med tävlande intressen utbredda
möjligheter till att utmana förvaltningen om narrativets herravälde. (Boin et.al, 2016).
Ansvarstagning kan i korthet beskrivas som uppgiften att förklara för allmänheten vilka
aktioner vidtagits för att förhindra och hantera krisen och hur dessa aktioner motiveras. I och
med att samhället och dess förvaltning inte klarar av att stanna i ett kristillstånd i all oändlighet
bör ett stabilt tillstånd uppnås efter även de mest krävande krissituationer, och genom att
förvaltningen bär sitt ansvar kan samhällets återhämtning befrämjas. Även om en total återgång
till ursprungsläget inte går att uppnå är det förvaltningens ansvar att återskapa en känsla av
vardaglighet och upprätthålla de sedvanliga statliga funktionerna. För att kunna göra detta
behöver förvaltningen återvinna allmänhetens förtroende. Att agera ansvarstagande och utreda
vad som hänt och varför kan därför anses vara en väsentlig del av processen i att skapa en ny
vardag efter en kris. Detta kan dock i praktiken visa sig vara utmanande, vilket manifesterar sig
i att utredningsprocessen lätt kan övergå till skuldläggande bland de involverade aktörerna
(Boin et.al, 2016).
Den sista uppgiften, inlärning, innebär i korthet att förvaltningen utgående från krissituationens
bakomliggande orsaker bör utvärdera hur lyckade responsåtgärderna varit, och därefter
utveckla krisberedskapen på basis av utvärderingen. I och med att kriser, utöver att föra med
sig utmaningar, även kan utgöra en utgångspunkt för inlärning och förbättrad framtida
beredskapsplanering är det rimligt att förvänta sig att förvaltningen och andra involverade
begrundar dessa lärdomar. Även om tiden efter en kris kan fungera som en utmärkt tidpunkt
för att renovera och förnya ett otillräckligt system finns det markanta hinder i både institutionell
och kognitiv bemärkelse för att detta skall ske. Således är själva utförandet nödvändigtvis inte
så enkelt som det kanske kan verka. (Boin et.al, 2016)

22

Sebastian Wassholm
Uppgiftsbeskrivningarna som presenterats i detta stycke är relevanta för avhandlingens
frågeställning eftersom STUK, som en statlig expertorganisation i strålningsrelaterade ärenden,
kan antas ha en klar roll som del av den finska förvaltningens förmåga att fullföra samtliga av
dessa uppgifter under omständigheterna av en strålrisksituation. Inom STUK kan det vidare
antas att beredskapsgruppen SNRs verksamhet, utgående från dess uppgift som rådgivande
instans för andra myndigheter samt relevanta delar av näringslivet och civilsamhället, främst
fokuserar på att främja samarbetet med övriga samhälleliga aktörer samt stöda skapandet och
kommunicerandet av en enhetlig lägesbild till aktuella parter. Tillsammans med element ur de
grundläggande krishanteringsmodellerna som presenterats i föregående stycke fungerar dessa
uppgifter som grund för att besvara avhandlingens första forskningsfråga.
Utgående från denna redogörelse över förvaltningens uppgifter och utmaningar i en
krissituation kan det vidare konstateras att kommunikation och samarbete är centralt för att
lyckas hantera ett potentiellt ödesdigert läge. Dessa element förekommer klart inom principerna
för interaktiv samhällsstyrning, som i följande stycke betraktas närmare genom begreppet
governance.

2.3.1 Governance
Begreppet governance har under senaste årtionden utvecklats till ett nyckelkoncept inom det
samhällsvetenskapliga forskningsområdet. Som en följd av fortgående kritik gentemot de
traditionella formerna av statsförvaltning, som anses för att vara för stela, ineffektiva och dyra,
har en våg av decentralisering och privatisering av statliga funktioner vuxit fram (Marcussen &
Torfing, 2007). Som en följd av denna decentraliseringsprocess har den offentliga förvaltningen
på senare tid utvecklats mot en typ av så kallad interaktiv samhällsstyrning, eller som det kallas
på engelska, governance. Denna utveckling summeras ofta i rörelsen ”from government to
governance” eller ”från centralstyrning till interaktiv samhällsstyrning”. (Hedlund & Montin,
2009, s. 7) Detta uttryck beskriver förflyttningen från traditionellt hierarkiskt beslutsfattande
till alternativa former där samarbete och intressenternas medverkande är centralt. Med andra
ord innebär governance att utvalda grenar av verksamheten förvaltas genom förhandlingar
emellan ett flertal aktörer och institutioner (Marcussen & Torfing, 2007).

23

Sebastian Wassholm
För att tackla det moderna samhällets utmaningar vänder sig förvaltningens beslutsfattare i
ökande grad till en nätverksbaserad version av governance, som betonar samarbete både
horisontellt och vertikalt mellan policyaktörer från alla samhällssektorer. Den kraftiga ökningen
av nätverksbaserad governance drivs delvis av den redan nämnda kritiken emot traditionella
hieratiska förvaltningsmodeller och marknader, som anses vara överdrivet stela och reaktiva.
(Sørensen & Torfing, 2009) Utöver flexibilitet och effektivitet kan governance bidra till att
besvara de krav på ansvarsutkrävande och legitimitet som det moderna samhället ställer på
förvaltningen genom att involvera aktörer från alla samhällsnivåer och -områden i
beslutsfattandet. Dessa element, det vill säga effektivitet, flexibilitet och legitimitet, kan också
anses utgöra en central roll vid förvaltandet av ett effektivt system för krishantering. Således
bör både organisatoriska arrangemang och legitimiteten hos förvaltningens aktörer beaktas vid
samhällets beredskapsplanering. (Christensen et.al., 2016)
En annan väsentlig orsak till behovet av att involvera intressenter i beslutsfattande är den ökade
komplexiteten i det moderna samhället och förekomsten av det som kallas lömska problem eller
wicked problems. De centrala karaktärsdragen för lömska problem är att de är så komplexa att
det varken finns en fullständig problemformulering eller verifierbar lösning till dem (Head &
Alford, 2015). Enligt Roberts (2000) kan dessa problem framkalla konflikter bland intressenter
eftersom det inte går att enas om varken vad problemet egentligen är eller hur det skall lösas
(Roberts, 2000). Således kräver hanterandet av lömska problem att samarbetsformer upprättas
mellan offentliga institutioner, civilsamhället och privata företag för att skapa kontaktytor
mellan aktörerna och åstadkomma en gemensam känsla av ansvar inom hela samhället (Ysa,
Albareda & Forberger, 2014). En oro över lömska problem har också vuxit fram i samband med
hanteringen av olika slags katastrofer och kriser, som potentiellt blottar förvaltningens förmåga
(eller oförmåga) till att förbereda, koordinera och effektivt mobilisera resurser. Speciellt
gränsöverskridande kriser, som varken visar hänsyn till geografiska, administrativa eller
kulturella gränser, kan anses utgöra ett typexempel för ett lömskt problem. (Head & Alford,
2015) Exempel på en sådan kris kan vara en omfattande kärnkraftverksolycka eller annan
allvarlig strålrisksituation.
Dylika kriser utmanar de befintliga organisationsstrukturerna och ledarskapsmodellerna, vilka
i värsta fall kan visa sig vara inkompatibla med den struktur som krävs för att lösa det
ifrågavarande problemet. Därför är det i dessa fall speciellt viktigt att kunna samarbeta över

24

Sebastian Wassholm
existerande organisatoriska gränser och smidigt klara av att koordinera arbetet emellan aktörer
med olika uppgifter och uppfattningar. Offentliga institutioner kämpar särskilt med märkbara
restriktioner i att hantera denna nivå av komplexitet eftersom beslut om att förbereda, reglera
och organisera inför kriser bör göras politiskt, vilket i sig involverar en speciell typ av
sammanvävda värderingar och prioritering. (Christensen et.al, 2016)
Skapandet av dessa statliga nätverk har således spritt sig kraftig bland olika länder och
policyområden, och även bland olika förvaltningsnivåer, då flera stora och inflytelserika
organisationer i dagens läge föredrar att tillämpa en förvaltningsmodell som utgår från
strategiska partnerskap och nätverk mellan allierade organisationer eftersom det anses vara
nyckeln till en proaktiv, flexibel och inkluderande styrningsmodell. Även om traditionella
former av top-down-förvaltning ännu definitivt existerar kan den offentliga förvaltningens
problemlösning i hög grad anses bygga på multicentrerade förhandlingar mellan relevanta
aktörer som fungerar på basis av ömsesidigt beroende, tillit och tillsammans utarbetade regler
och normer. (Sørensen & Torfing, 2009) I samma mening bör det dock konstateras att det även
krävs koordination för att de nätverk som skapats genom governance skall fungera effektivt.
Eftersom dessa nätverk antingen kan vara självorganiserade eller koordinerade av staten
innebär det att governance ur förvaltningens synvinkel även i stor grad handlar om förvaltandet
av nätverk och samarbetsformer. Eftersom privata organisationer vanligtvis använder nätverk
för att uppnå sina egna målsättningar, medan de maximerar sitt inflytande och minimerar sitt
beroende till andra aktörer, är det upp till förvaltningen att koordinera nätverkets verksamhet
till att främja den allmänna nyttan och integrera dess målsättningar till alla delar av nätverket
genom ändamålsenlig kommunikation. För att göra detta bör förvaltningen bibehålla kontrollen
över nätverkets prestationsförmåga genom klara ledningsförhållanden. (Große & Olausson,
2019) Effektivitet och funktionsduglighet kan således inte anses vara en medfödd egenskap hos
governance nätverk, utan det krävs aktiv styrning för att de skall fungera optimalt. Detta
tankesätt är centralt i teorierna om metagovernance, eller så kallad ”governance av governance”.
(Sørensen & Torfing, 2009, s.245)
I och med avhandlingens fokus är det logiskt att utöver de grundläggande dragen inom
governance och metagovernance behandla hur begreppet risk och riskhantering kan beaktas i
detta sammanhang. Detta kan göras genom begreppet risk governance som beskriver
sammanfogandet av principerna kring interaktiv samhällsstyrning med kontexten av begreppet

25

Sebastian Wassholm
risk och riskrelaterat beslutsfattande. Enligt Renn (2008) kräver en lyckad implementering av
risk governance att de lagstiftningsmässiga, institutionella, ekonomiska och sociala kontext
som påverkar hur en risk uppfattas beaktas i beslutsfattandet och att de aktörer och intressenter
som representerar dessa miljöer inkluderas. Eftersom risker i grunden kan tolkas subjektivt bör
därtill även specifika kontextbundna faktorer som reglerar verksamheten inom aktörernas
organisationer beaktas. Exempel på detta kan vara förvaltnings- och lagstiftningsbaserade
bestämmelser, marknadsfunktioner eller självpåtagna normer och tillvägagångssätt. För att
uppnå detta bör det finnas processer och mekanismer genom vilka relevant information om
risker samlas in, analyseras och kommuniceras inom det komplexa nätverk av aktörer som utgör
samhället. (Renn, 2008)
På grund av dessa drag anser Renn att risk governance är av speciell betydelse då det kommer
till allvarliga incidenter, som en strålrisksituation, där det inte finns en enskild auktoritet mäktig
nog för att ensam bestämma om hur den skall hanteras (Renn, 2008). Detta är aktuellt i dagens
sammanvävda värld då de risker som samhället står inför oftast inte består av endast en
komponent som endast påverkas av en enskild aktörs val och beslut. Dessa risker utgör
mångfasetterade helheter som påverkas av samtliga aktörers handlingar istället för bara den
egna organisationens (IRGC, 2005). Därav måste det skapas strategier som är kapabla att
hantera sammanvävda riskhelhet som ofta är otydligt definierade och ligger utanför egen
kontroll.
I detta stycke har det således kunnat konstateras att governance kan betraktas som ett verktyg
för skapandet av riktlinjer och tillvägagångssätt för effektiv och koordinerad verksamhet inom
förvaltningen. Samverkan genom nätverk emellan statliga institutioner, ekonomiska aktörer
samt aktörer inom civilsamhället kan även med fördel användas för att underlätta hanterandet
av lömska problem och komplexa krissituationer, som exempelvis en strålrisksituation. Genom
tillämpning av interaktiv samhällsstyrning kan förvaltningen uppnå förutom effektivitet och
flexibilitet även ökad legitimitet i och med att beslutsfattandet blir mer inkluderande. I och med
dessa tre element kan anses vara av central betydelse då det handlar om att hantera situationer
utom det rutinmässiga bör principerna för interaktiv samhällsstyrning beaktas i planeringen av
samhällets krisberedskap. För att nätverken skall fungera på ett ändamålsenligt sätt behöver
förvaltningen därtill upprätthålla koordination och kontroll över deras prestation och säkerställa
att resurserna används för att främja den allmänna nyttan. Detta kan uppnås genom klara

26

Sebastian Wassholm
ledningsförhållanden och aktiv styrning av nätverkens funktion, vilket speciellt framkommer i
teorin om metagovernance.
Utöver dessa element framförs genom risk governance ett behov att beakta processerna kring
riskhantering i beslutsfattandet genom att skapa mekanismer genom vilka relevant information
om risker kan samlas in, analyseras och kommuniceras inom nätverken. Detta medför ett krav
på att beakta den lagstiftningsmässiga, institutionella, ekonomiska och sociala kontext som
påverkar hur en risk uppfattas i förvaltningens beslutsfattande. För att kunna göra detta effektivt
behöver förvaltningen förutom utarbetade mekanismer för riskhantering en utbredd förståelse
över hur samtliga delar av nätverket upplever och uppfattar olika former av risker. Detta är
väsentligt under en strålrisksituation eftersom de åtgärder som implementeras för att hantera de
strålningsrelaterade riskerna kan medföra svårförutsedda negativa konsekvenser för andra delar
av samhället än de som direkt berörs.
Dessa teorier fungerar som grund för att besvara avhandlingens andra forskningsfråga om hur
principerna för interaktiv samhällsstyrning beaktas i Finlands beredskapsplanering inför en
strålrisksituation. Frågan besvaras genom att granska de utvalda styrdokumenten för
beredskapsplaneringen inför en strålrisksituation utgående från tre teman centrala för interaktiv
samhällsstyrning. Dessa teman är beaktandet av intressenter från olika samhällssektorer i
beslutsfattandet, kontroll och styrning av möjliga intressentnätverk samt beaktandet av risk och
riskmedvetenhet. Utgående från behovet av utbredd förståelse över hur olika aktörer i nätverket
upplever riskerna i en strålrisksituation har därtill semistrukturerade intervjuer med utvalda
intressenter utförts. Dessa intervjuer analyseras för att besvara avhandlingens tredje
forskningsfråga om vilka behov har SNRs intressenter gentemot STUK i en strålrisksituation
och hur kan SNR agera för att möta dessa behov.
Slutligen kan det konstateras att ökad inkludering av relevanta intressenter samt beaktandet av
riskmedvetenhet i förvaltningens arbete kan bidra till att besvara de behov av krisberedskap
dagens värld ställer på sina ledare, men för att uppnå detta krävs dock även effektiv
koordination av verksamheten och ändamålsenlig kommunikation. För att fördjupa förståelsen
om kommunikation under en krissituation behandlas centrala teorier om ämnet i nästa stycke.

27

Sebastian Wassholm

2.3.2 Risk- och kriskommunikation
Effektiv kommunikation kan anses utgöra kärnan i lyckad hantering av risker och möjliga
krissituationer (IRGC, 2005). Likt risk- och krishantering som behandlats i tidigare stycken kan
kommunikation i ett undantagstillstånd uppdelas i risk- och kriskommunikation. Utgående från
definitionen av kris som en oväntad situation som hotar ett socialt systems centrala värderingar
eller livsuppehållande funktioner kan kriskommunikation beskrivas som kommunikation om
krissituationens karaktär både internt och externt. Om begreppet betraktas från förvaltningens
synvinkel kan det även anses beskriva behovet av att informera allmänheten om en akut och
hotande händelse. Centralt för begreppet kriskommunikation är alltså att besvara det
kommunikationsbehov som uppkommer i samband med en hotfull händelse som kräver
omedelbar uppmärksamhet. (Reynolds & Seeger, 2014)
Utgående från definitionen av risk som en osäker konsekvens till en särskild handling kan
riskkommunikation i sin tur beskrivas som kommunikation fokuserad på att förmedla
information om vilken typ och hur allvarliga konsekvenser en viss aktion eller händelse för med
sig. Riskkommunikation kan således betraktas som en del av kriskommunikationen, och i
kontexten av en krissituation handlar riskkommunikation i stora drag om att hjälpa individer
anpassa sig till situationen genom att informera dem om möjliga skadeeffekter och ge dem
verktyg till att förbereda sig för dem. (Reynolds & Seeger, 2014; Walaski, 2011) Detta kan
anses vara speciellt viktigt i en strålrisksituation, då ett möjligt utsläpp av radioaktiva ämnen
kan ha allvarliga och fortgående konsekvenser.
Kommunikation, och särskilt riskkommunikation, har således en speciellt viktig roll i samband
med

kärnkraftverksolyckor

och

andra

omfattande

strålrisksituationer.

Ett

flertal

forskningsarbeten (bland annat Perko, 2011 och Bromet, 2014) om olyckorna i Tjernobyl och
Fukushima lyfter fram psykologiska och sociala konsekvenser av en dylik olycka som ett
verkligt problem och stor utmaning. Konkret kan dessa konsekvenser innebära depression,
ångest, posttraumatiskt stressymptom och somatiska symptom utan medicinsk förklaring.
Dessa effekter är långvariga och associeras ofta med stark rädsla av att drabbas av cancer på
grund av strålningen och stress relaterad till evakuering. (Bromet, 2014) Speciellt fallet i
Tjernobyl fortsätter att än idag prägla opinionen kring kärnkraft och fungerar således som ett
praktexempel på en situation var kriskommunikationen misslyckats fatalt.

28

Sebastian Wassholm
Då dylika konsekvenser går att hantera och förmildra med lyckad riskkommunikation har Perko
utarbetat en kommunikationsmodell, utgående från krishanteringsmodellen av Turcanu et.al.
som presenterades i kapitel 2.2, som här presenteras i figur 5. I denna modell delas
kommunikationen in i tre delar som benämns beredskapskommunikation (emergency
preparedness communication) kriskommunikation (crisis communicaton) och efterkriskommunikation (post crisis communication).

Figur 5 Kriskommunikationsmodell (tillämpad ur Perko, 2011)
Enligt Perkos modell bör kommunikationen i beredskapsfasen ske proaktivt och sträva efter att
förmedla tillit, främja ett gott rykte samt informera om och försöka försona olika uppfattningar
om risker. Efter att en olycka skett bör aktiv kriskommunikation sträva efter att förhindra att en
ineffektiv reaktion driven av rädsla sprider sig bland allmänheten och då situationen
stabiliserats bör kommunikationen sträva till att lugna ner känslan av osäkerhet, bevara
kontrollen över situationen och främja återuppbyggnaden av de påverkade funktionerna. Enligt
Perko är således den huvudsakliga målsättningen för kommunikation under en kärnkraftsolycka
att förhindra att rädslodrivna och möjligen rent av skadliga reaktioner och aktioner sprider sig
bland allmänheten medan målsättningarna för kommunikationen efter en krissituation varierar
enligt hur situationen spelat ut sig. Kommunikationen kan bland annat behöva riktas in på att

29

Sebastian Wassholm
adressera osäkerhetskänslan bland befolkningen, informera över hur situationen utvecklats
samt återbygga förtroende och stöda samhällets återhämtning. (Perko, 2011)
Perko

anser

att

riskkommunikation

utgör

en

essentiell

komponent

av

lyckad

kriskommunikation under en kärnkraftsolycka eller annan omfattande strålrisksituation.
Kriskommunikation som endast fokuserar på att förmedla information om händelsens
utveckling och inte beaktar och stöder medborgarna på ett individuellt plan, samt adresserar
deras rädslor och kunskapsbrister, kan således anses vara bristfällig och ineffektiv. Effektiv
kriskommunikation bör formas utgående från krissituationens karaktär och det påverkade
områdets samhälleliga och kulturella drag, vilket innebär att det inte existerar ett allmängiltigt
sätt att förverkliga det på. En essentiell del av att uppnå detta är dock upprätthållandet av
effektiv och interaktiv kommunikation med centrala intressenter över samtliga samhällssektorer.
(Perko, 2011)
Således kan det

konstateras att

ändamålsenlig kriskommunikation,

och speciellt

riskkommunikation, spelar en central roll i hanterandet av komplexa krissituationer som
exempelvis en strålrisksituation. I denna avhandling behandlas detta genom att granska hur
ändamålsenliga kommunikationsförhållanden beaktas i Finlands beredskapsplanering inför en
strålrisksituation. Detta utförs konkret som en del av principerna för interaktiv samhällsstyrning
som fungerar som grund för att besvara avhandlingens andra forskningsfråga. Således utgör
beaktandet av kommunikationsförhållanden, utöver kriterierna för beaktandet av intressenter
från olika samhällssektorer i beslutsfattandet, kontroll och styrning av möjliga intressentnätverk
och beaktandet av risk och riskmedvetenhet, en fjärde kategori vid analysen av de utvalda
styrdokumenten. I följande stycke sammanfattas den teoriöversiktens centrala poänger inför
avhandlingens analys.

2.4 Sammanfattning
I detta kapitel har det således, utgående från teorier av Ulrich Beck och Charles Perrow, kunnat
konstateras att risker och krisituationer utgör en väsentlig del av det moderna samhället och bör
därför förberedas för och beaktas i förvaltningens beslutsfattandet. I detta sammanhang har
begreppet risk kunnat definieras som ”en osäker konsekvens av en händelse eller aktivitet som

30

Sebastian Wassholm
inverkar på något som människor värdesätter” (IRGC, 2005, s. 19) och begreppet kris som ”en
situation var det finns ett upplevt hot emot ett socialt systems centrala värderingar eller
livsuppehållande funktioner som kräver brådskande motaktioner i osäkra omständigheter”
(Christensen et.al, 2016, s.888). I och med att tagandet av risk kan betraktas som en kedja av
kausalitet där risker som tas har klara konsekvenser, och dessa konsekvenser i värsta fall kan
utmynna i en krissituation som en strålrisksituation, kan möjliga negativa följder förhindras
eller minimeras genom ändamålsenlig risk- och krishantering. För att illustrera hur detta kan
organiseras har i avhandlingen presenterats en modell för riskhantering, en modell för
krishantering och en modell specialiserad för krishantering i en strålrisksituation.
Utöver dessa grundläggande modeller för risk- och krishantering har även förvaltningens
säregna uppgifter i en krissituation kartlagts och beskrivits. Uppgiftsbeskrivningarna har
formulerats av Arjen Boin et.al, och de benämns meningsskapande, beslutsfattande och
koordinering, betydelseskapande, ansvarstagning och inlärning (Boin et.al, 2016). Dessa
uppgiftsbeskrivningar är relevanta för avhandlingens frågeställning eftersom STUK kan antas
ha en klar roll i den finska förvaltningens förmåga att fullföra samtliga av dessa uppgifter under
omständigheterna av en strålrisksituation. Inom STUK kan det vidare antas att
beredskapsgruppen SNRs verksamhet främst fokuserar på att främja samarbetet med övriga
samhälleliga aktörer samt stöda skapandet och kommunicerandet av en enhetlig lägesbild till
aktuella parter.
Utgående från de grundläggande modellerna för risk- och krishantering samt förvaltningens
säregna uppgifter i en krissituation kan det härledas att den offentliga förvaltningen bör skapa
ändamålsenliga strukturer för att hantera uppkomna krissituationer, och finna sätt för att skapa
och upprätthålla nätverk med samhällets andra aktörer för att inkludera dem i beslutsfattandet.
Detta kan uppnås genom att tillämpa principer för interaktiv samhällsstyrning, eller så kallad
governance. Genom tillämpning av governance kan förvaltningen uppnå den effektivitet,
flexibilitet och legitimitet som behövs för att hantera komplexa krissituationer. För att uppnå
detta bör förvaltningen dock även upprätthålla kontroll över nätverkens prestation och
säkerställa att resurserna används för att främja den allmänna nyttan genom klara
ledningsförhållanden.
Genom att därtill beakta begreppet risk och riskhanteringsprocesser i beslutsfattandet kan

31

Sebastian Wassholm
förvaltningen öka förståelsen över hur samtliga delar av nätverket upplever och uppfattar olika
former av risker. Detta sker genom att skapa mekanismer som möjliggör att relevant
information om den lagstiftningsmässiga, institutionella, ekonomiska och sociala kontext som
påverkar hur en risk uppfattas kan beaktas i beslutsfattandet. Dessa mekanismer kan förbättra
samarbetet inom nätverket och underlätta skapandet av en gemensam lägesbild. Fungerande
samarbete och en enhetlig lägesbild är särskilt viktiga faktorer under en strålrisksituation
eftersom de åtgärder som implementeras för att hantera de strålningsrelaterade riskerna kan
medföra svårförutsedda negativa konsekvenser för andra delar av samhället än de som direkt
berörs.
För att förvaltningen framgångsrikt skall kunna öka samarbetet emellan samhällets aktörer
genom att skapa nätverk och tillämpa principerna för interaktiv samhällsstyrning krävs även
aktiv och ändamålsenlig kommunikation. I en krissituation kan kommunikationen indelas i krisoch riskkommunikation. Kriskommunikation innebär för förvaltningens del att informera
allmänheten om en akut och hotande händelse och dess utveckling medan riskkommunikation
i sin tur kan beskrivas som kommunikation fokuserad på att förmedla information om vilken
typ och hur allvarliga konsekvenser händelsen kan föra med sig. Riskkommunikation kan
således betraktas som en del av kriskommunikationen, och i kontexten av en krissituation
handlar riskkommunikation i stora drag om att hjälpa individer anpassa sig till den rådande
situationen genom att informera dem om möjliga skadeeffekter och ge dem verktyg till att
förbereda sig för dem. Ändamålsenlig kriskommunikation, och speciellt riskkommunikation,
spelar en central roll i hanterandet av en strålrisksituation, och en essentiell del av detta är
upprätthållandet av effektiv och interaktiv kommunikation med centrala intressenter över
samtliga samhällssektorer.
De teorier som presenterats och diskuterats i detta kapitel utgör som helhet avhandlingens
teoretiska ram och används således som grund för analysen. För att besvara avhandlingens
första forskningsfråga om STUKs och SNRs roll i förvaltningen av Finlands nationella
krisberedskap inför en strålrisksituation har de utvalda styrdokumenten analyserats utgående
från de fem teman som identifierats ur risk- och krishanteringsmodellerna samt utgående från
förvaltningens fem uppgifter i en krissituation. Dessa teman beskriver förbyggande åtgärder,
förberedande åtgärder, åtgärder för akut respons, åtgärder för att främja återhämtning och
åtgärder för inlärning. För att besvara avhandlingens andra forskningsfråga om hur principerna

32

Sebastian Wassholm
för

interaktiv

samhällsstyrning

beaktas

i

Finlands

beredskapsplanering

inför

en

strålrisksituation har styrdokumenten analyserats i syfte att identifiera tre teman centrala för
governance-perspektivet

och

ett

tema

för

att

framhäva

vikten

av

fungerande

kriskommunikation. Dessa teman är beaktandet av intressenter från olika samhällssektorer i
beslutsfattandet, kontroll och styrning av möjliga intressentnätverk, beaktandet av risk och
riskmedvetenhet samt beaktandet av kommunikationsförhållanden.
Eftersom det ur avhandlingens teoretiska ram vidare kan utläsas att förvaltningen bör beakta
hur samtliga intressenter i nätverket uppfattar olika former av risker relaterade till en
strålrisksituation har därtill semistrukturerade intervjuer utförts med STUKs och SNRs utvalda
intressenter. Dessa intervjuer har analyserats för att besvara avhandlingens tredje
forskningsfråga om hur STUKs och SNRs intressenter upplever riskerna kring en
strålrisksituation. Konkret har detta förverkligats genom att granska vilka behov SNRs
intressenter har gentemot STUK i en strålrisksituation och hur SNR kan agera för att möta dessa
behov. I följande kapitel behandlas avhandlingens metod och material mer detaljerat för att
utgöra en stabil grund för analysen och avhandlingens slutsatser.

3 Metod och material
I detta kapitel presenteras och diskuteras avhandlingens metod och det material som fungerar
som grund för avhandlingens analys. Avhandlingen kan definieras som en kvalitativ fallstudie
med kartläggande ambitioner. Denna definition diskuteras närmare i kommande stycken, men
eftersom avhandlingens syfte är att kartlägga rådande förhållanden inom samhällets
krisberedskap vid en omfattande strålrisksituation kan det inledningsvis konstateras att en
kvalitativ fallstudie utgör ändamålsenliga ramar för avhandlingens behov. I det kommande
kapitlet

presenteras

och

diskuteras

således

avhandlingens

forskningsdesign,

datainsamlingsmetod och bearbetning samt dataanalys.
För att diskutera avhandlingens metod på ett adekvat sätt bör först begreppet kvalitativ
forskning definieras. Inom samhällsvetenskaplig forskning identifieras oftast kvalitativ och
kvantitativ forskning som de centrala tillvägagångssätten. Enligt Aksel Tjora (2010)
karaktäriseras skillnaderna emellan kvalitativ och kvantitativ forskning bland annat av att

33

Sebastian Wassholm
kvalitativ forskning betonar förståelse av forskningsobjektet istället för förklaring, använder
data i form av text istället för siffror och tillämpar ett induktivt handlingssätt istället för ett
deduktivt (Tjora, 2010). I detta identifierar Tjora centrala skillnader emellan kvalitativ och
kvantitativ forskning som väl kan anses vara tillräckligt beskrivande definitioner för denna
avhandling. Därtill identifieras två huvudsakliga handlingsätt för härledning som används inom
samhällsvetenskaplig forskning, nämligen induktion och deduktion, som vidareförklaras av Jan
Teorell och Torsten Svensson (2007).
I korthet innebär den induktiva logiken att en studie försöker utarbeta allmänt täckande
påståenden utgående från en serie av observationer medan det inom den deduktiva logiken
strävas efter att härleda konsekvenser (eller så kallade teorem) utgående från bestämda
grundantaganden (eller så kallade axiom) (Teorell & Svensson, 2007). Trots att Teorell och
Svensson anser att dessa handlingssätt inte ensamma kan anses utgöra grunden för skapandet
av empirisk kunskap inom samhällsvetenskaplig forskning, och istället förespråkar en
blandning induktiv och deduktiv logik i form av den hypotetisk-deduktiva metoden, anser Ann
Kristin Larsen (2009) att det är motiverat att använda sig av ett induktivt tillvägagångssätt och
kvalitativa metoder i en studie vars syfte är att bidra till en helhetsförståelse av
forskningsobjektet. (Larsen, 2009) Eftersom denna studie inte har förklarande ambitioner utan
ämnar snarare kartlägga rådande förhållanden inom Finlands beredskap inför en
strålrisksituation har studien utförts med hjälp av induktiv logik och kvalitativa metoder. I
följande stycke beskrivs och diskuteras avhandlingens forskningsdesign.

3.1 Forskningsdesign
Utgående från avhandlingens syfte kan det härledas att samhällsfenomenet som avhandlingen
ämnar betrakta är det finska samhällets krisberedskap vid en omfattande strålrisksituation. I
avhandlingen granskas och beskrivs samhällets krisberedskap vid en omfattande
strålrisksituation genom att fördjupa sig i en central organisations, STUKs, förehavanden och
roll ifall av en sådan händelse. Genom att beskriva och klargöra STUKs och SNRs funktion har
således rådande förhållanden inom samhällets krisberedskap vid en strålrisksituation kartlagts
och presenterats. I detta avseende fokuseras avhandlingen enbart på ett enda huvudsakligt fall,

34

Sebastian Wassholm
det vill säga organisationen STUK, och realtid tillämpas som studiens tidsram.
Enligt Harboe (2013) finns det fyra centrala kännetecken för fallstudier. För det första
undersöker fallstudier hela spektret av ett utnämnt socialt fenomen inom en avgränsad miljö
och för det andra används ofta kvalitativa metoder inom fallstudier. För det tredje har fallstudier
ett klart och avgränsat undersökningsområde som, för det fjärde, fokuserar på alla aktuella
aktörer i det ifrågavarande undersökningsfältet. (Harboe, 2013) Denna studie kan anses inneha
samtliga kännetecken eftersom syftet är att undersöka samhällets beredskap vid en
strålrisksituation, som avgränsats till att beakta endast finländska förhållanden och utgår från
en enskild organisations, STUKs, synvinkel. Därtill utfördes studien med hjälp temaintervjuer
och innehållsanalys av centrala styrdokument, och urvalet kan anses representera
undersökningsfältets centrala aktörer i förhållande till avhandlingens avgränsning.
Harboe delar även in fallstudier i tre olika kategorier som benämns unik, enstaka och multipel
fallstudie. Dessa kategorier beskriver studiens representativitet genom att bedöma huruvida
fallet kan anses vara unikt eller om det möjligtvis kan fungera som en representant för en större
population. (Harboe, 2013) Eftersom avhandlingens syfte inte är att uppnå en maximal nivå av
representativitet, utan snarare kartlägga specifika förhållanden i en finländsk kontext, kan detta
anses vara en enstaka fallstudie. En enstaka fallstudie definieras av att det från början finns ett
syfte att i viss mån generalisera materialet och komma fram till representativa slutsatser
(Harboe, 2013). Detta stämmer in på denna avhandling eftersom slutsatserna, genom
kartläggning av rådande förhållanden inom finländsk beredskap inför en strålrisksituation, i
begränsad mån ämnas generaliseras till att gälla läget i Finland som helhet. I detta sammanhang
är det aktuellt att problematisera en kvalitativ fallstudies kapabilitet till att framgångsrikt
generalisera sina resultat. Enligt Bryman (2018) är det viktigt att som fallstudieforskare inte
skapa några illusioner om att hitta ett typfall som kan användas till att representera sin art som
helhet (Bryman, 2018). Därav är det viktigt att ytterligare påpeka att generalisering inte är ett
av denna avhandlings centrala syften, utan den ämnar skapa en kartläggning av det rådande
läget som kan vidareanvändas i utvecklingssyfte. I detta hör dock ett ytligt krav på
generalisering eftersom man önskar uttala sig över situationen i en finländsk kontext inom
utvalda sektorer.
För att svara på avhandlingens första och andra forskningsfråga har således huvuddragen i

35

Sebastian Wassholm
utvalda centrala styrdokument beskrivits och analyserats. För att vidare besvara avhandlingens
tredje forskningsfråga har intervjuer utförts med fem organisationer och aktörer som
identifierats som STUKs centrala intressenter. Enligt detta upplägg kan avhandlingens
forskningsdesign således definieras som en kvalitativ fallstudie med kartläggande ambitioner.
I följande stycke diskuteras avhandlingens urval mer detaljerat.

3.2 Urval
Enligt Tjora (2010) avgränsas urvalet av materialet i fallstudier ofta kring en enhet som faller
naturlig för studiens ändamål och som existerar oberoende av undersökningen. Till exempel
kan fallstudier inom organisationsforskning fokusera enbart på en enskild organisation eller
avdelning. I denna form av studier forskas det främst i syfte att generera kunskap om fenomen
som anknyter till det ifrågavarande fallet. (Tjora, 2010) Detta synsätt tillämpas i denna
avhandling eftersom dess syfte är att betrakta ett samhällsfenomen utgående från en central
organisations perspektiv genom intervjuer med aktuella intressenter och granskning av
relevanta styrdokument. De utvalda styrdokumenten beskriver upplägget av samhällets
krisberedskap, ansvarsfördelningen mellan myndigheter vid en strålrisksituation och STUK:s
interna beredskapsorganisations struktur, funktion och ansvarsfördelning. Dessa dokument är
fem till antalet och de benämns Säkerhetsstrategin för samhället (Statsrådet, 2017), Anvisningar
som gäller vid strålningsläge (Inrikesministeriet, 2016), STUKs interna beredskapsplan (2016)
STUKs beskrivning över skyddsåtgärder (2019) och STUKs strategi 2018–2022 (STUK, 2017).
Utöver detta tillämpas även inslag från Inrikesministeriets nationella riskbedömning 2018
(Inrikesministeriet, 2019) i analysen.
Utöver granskning av styrdokument har som sagt intervjuer utförts med STUKs och SNRs
intressenter. I denna typ av studier kan det vara motiverat att specificera studiens inriktning
genom att utvälja subgrupper i form av intervjuernas informanter. Detta eftersom man genom
intervjuer vill att informanterna utgående från egna upplevelser och erfarenheter skall ge en
inblick till ett fenomen knutet till den utvalda organisationen. Därav är det logiskt att söka efter
informanter som kan bidra med sådan information studien är intresserad av. (Tjora, 2010)
Utgående från SNRs verksamhetsområde utvaldes ursprungligen 12 informanter som kan anses

36

Sebastian Wassholm
representera STUKs och SNRs centrala intressenter vid en strålrisksituation. För att trygga
informanternas representativitet över samhällets aktörer delades de in i tre kategorier. I enlighet
med den ursprungliga kategoriseringen skulle alltså fyra representanter för myndigheter, sex
representanter för näringslivet och två representanter för andra organisationer (inom exempelvis
den tredje sektorn) intervjuas. Figur 6 beskriver tankegången kring avhandlingens avgränsning
och urvalet av intressenter.

STUK

SNR

Myndighet

Näringsliv

Andra

Figur 6 Fallstudiens ursprungliga urval
Även om syftet med beredskapsplanering är att förbereda inför kommande svårigheter är det
omöjligt att spå framtiden. Således är det vanligt att oförväntade händelser och omständigheter
sätter käppar i hjulet för verksamheten. Detta är även fallet för denna avhandling i och med
Corona-pandemin som brutit ut under skrivprocessen. I och med att det i skrivande stund råder
undantagstillstånd i Finland på grund av viruset, och eftersom de utvalda intressenterna verkar
inom för samhället ytterst centrala uppgifter, har en del av informanterna tvingats skjuta fram
sitt medverkande i studien. Således har endast fem intervjuer kunnat utföras. Eftersom dessa
intervjuer utfördes med näringslivets representanter kommer denna studie inte att uppnå den
nivå av representativitet som ursprungligen eftersträvades, och således måste även modellen
för urvalet revideras. I figur 7 illustreras det reviderade urvalet som innebär att studien istället
för intressenter inom tre samhällskategorier fokuserar på utvalda representanter för näringslivet.

37

Sebastian Wassholm

STUK
SNR

Näringsliv
Figur 7 Fallstudiens reviderade urval
Urvalet av dessa styrdokument och intressenter har skett i samråd med ledande tjänstemän på
STUKs beredskapsavdelning och avdelningen för övervakning av strålningsverksamhet. Enligt
Teorell och Svensson (2007) kan urvalsmetoden inom samhällsvetenskaplig forskning delas in
i två huvudsakliga kategorier, som benämns slumpmässigt urval och strategiskt urval. En
allmän uppfattning är att urvalet bör utföras slumpmässigt för att studien skall kunna
generalisera sina resultat, men Teorell och Svensson hävdar att det finns goda skäl för att utföra
ett strategiskt urval vid exempelvis en fallstudie med ett litet antal fall. Detta motiveras med att
det vore fatalt för studiens möjlighet att dra slutsatser ifall enheterna i en intensiv och begränsad
fallstudie utväljs utan noggrann eftertanke. (Teorell & Svensson, 2007) Således kan det i detta
fall anses vara motiverat att med understöd av sakkunniga tjänstemän strategiskt utvälja de
källor som utgör undersökningens material. För att vidare utveckla teorin kring strategiskt urval
identifierar Harboe (2013) tre kategorier av strategiskt urval. Dessa benämns subjektivt urval,
självselektion och konsekutivt urval. Eftersom subjektivt urval innebär att materialet utväljs av
forskaren själv utgående från kvalificerad bedömning kan det konstateras att urvalet till denna
studie skett subjektivt. (Harboe, 2013)
Urvalet för denna avhandling består således av fem centrala styrdokument som beskriver det
finska samhällets beredskapsplanering samt intervjuer med intressenter ur fem strategiskt
utvalda organisationer som kan kategoriseras som näringslivets representanter. De informanter
som utvalts ur dessa takorganisationer fungerar i uppgifter som ger dem en helhetsblick över
beredskapsplaneringen inom utvalda yrkesbranscher och därtill en direkt koppling till den
finska försörjningsberedskapen genom Försörjningsberedskapscentralens poolstruktur. Inom

38

Sebastian Wassholm
sina organisationer handhar dessa personer således uppgifter som omfattar hela branschens
utveckling, och de är således inte heller direkt bundna till enskilda företag. De yrkesbranscher
som representeras drabbas sannolikt allvarligt av en omfattande strålrisksituation, och
tryggandet av deras funktionsförmåga är av stor vikt för samhällets verksamhetsförutsättningar.
Dessa branscher är primärproduktionen, livsmedelsindustrin, butik och livsmedelshandeln,
skogsindustrin samt logistik- och transportbranschen. I följande stycke presenteras
avhandlingens datainsamlingsmetod.

3.3 Datainsamlingsmetod
Då det kunnat konstateras att avhandlingens studie utförts genom att granska centrala
styrdokument som beskriver samhällets beredskap och STUKs förehavanden vid en omfattande
strålrisksituation, samt genom att genomföra temaintervjuer med strategiskt utvalda intressenter,
bör avhandlingens datainsamlingsmetod presenteras och diskuteras. Tre av de styrdokument
som analyseras, Säkerhetsstrategin för samhället (Statsrådet, 2017), Anvisningar som gäller vid
strålningsläge (Inrikesministeriet, 2016) och STUK:s strategi 2018–2022 (STUK,2017) finns
publicerade på statliga webbplatser. Dessa dokument har utvalts på basis av strategiskt urval
och insamlats med hjälp av informationssökning på internet. Säkerhetsstrategin för samhället
går att finna på Säkerhetskommitténs hemsida (www.turvallisuuskomitea.fi), STUKs strategi
finns på STUKs hemsida (www.stuk.fi) och Anvisningarna som gäller vid strålningsläge finns
tillgängligt i Statsrådets gemensamma publikationsarkiv Valto (julkaisut.valtioneuvosto.fi).
Medan dessa dokument är fritt tillgängliga för allmänheten är detta inte fallet för analysens två
andra dokument, nämligen STUKs interna beredskapsplan (2016) och STUKs beskrivning över
skyddsåtgärder (2019). Dessa dokument består av delvis sekretessbelagt material som jag har
tillgång till utgående från ett tjänstemannaförhållande till STUK. I fallet av STUKs
beredskapsplan har innehållet sekretessbelagts enligt lagen om offentlighet i myndigheternas
verksamhet (621/1999) 24 § punkt 8, medan innehållet i STUKs beskrivning över
skyddsåtgärder (2019) inte ännu i skrivande stund publicerats i det format som jag har tillgång
till. Materialet i dokumenten återges således endast i översiktliga drag med ändamålet att skapa
en så heltäckande bild över verksamheten som möjligt

39

Sebastian Wassholm
Utöver analys av centrala styrdokument har studien som bekant utförts med hjälp av intervjuer
med

utvalda

intressenter.

Robert

Yin

(2011)

karaktäriserar

aningen

simplifierat

forskningsintervjuer i två kategorier som benämns strukturerade och kvalitativa intervjuer.
Strukturerade intervjuer kan beskrivas som en interaktion emellan intervjuaren och informanten
som följer ett strikt manus och klart uppställda roller. Intervjutillfället bör således följa det
färdiga manuset och intervjuaren skall upprätthålla ett enhetligt beteende gentemot alla
informanter och försöka locka fram svar ur dem (Yin, 2011). En kvalitativ intervju följer
däremot inget strikt manus och relationen mellan de två parterna kan anses vara friare. Intervjun
genomförs istället mer som ett samtal där samverkan och relationen mellan informanten och
intervjuaren är centralt, och en dubbelriktad interaktion där även informanten kan ställa frågor
till intervjuaren är möjlig. Genom denna form av intervju är det möjligt att förstå deltagarna på
deras egna villkor och få svaren att avspegla deras egna erfarenheter och uppfattningar. (Yin,
2011)
Då det kommer till forskningsintervjuer identifieras i litteraturen också en mellanform som
benämns semistrukturerad intervju. Den semistrukturerade intervjumetoden har ingen universal
definition, men i stora drag innebär det att informanterna får svara på färdigt uttänkta
intervjufrågor kring vissa utvalda teman. Den enskilda informanten får samtidigt friheten att
själv utforma svaren, och diskussionen kan således också kan gå utanför de planerade ramarna
vid behov. En semistrukturerad intervju lämpar sig således för tillfällen där man vill ha svar på
vissa utvalda frågor inom ett tema men ändå inte vill begränsa svaren till färdigt utvalda
svarsalternativ. (Saaranen-Kauppinen & Puusniekka, 2006) Den semistrukturerade intervjun
kan betraktas vara en mellanform av strukturerad intervju och kvalitativ intervju, och begreppet
används ibland synonymt med begreppet temaintervju. Sirkka Hirsjärvi och Helena Hurme
(2001) beskriver temaintervjuer utgående från några karaktäriserande drag. För att utföra en
temaintervju måste informanterna ha upplevt en viss situation eller händelse som forskaren har
skaffat sig kunskap om genom att först granska fenomenets struktur, centrala drag och
implikationer, för att sedan kunna bilda sig en uppfattning om dess karaktär. Utgående från
denna kunskap har forskaren skapat en ram för intervjuerna för att kunna samla informanternas
subjektiva upplevelser och åsikter om situationen eller händelsen som granskas. (Hirsjärvi &
Hurme, 2001)
En semistrukturerad temaintervju lämpar sig för denna studie eftersom intervjuernas syfte är att

40

Sebastian Wassholm
kartlägga de behov och tillvägagångssätt som är aktuella i intressenternas organisation och
yrkesbransch utgående från de intervjuade nyckelpersonernas uppfattning, kunskap och
erfarenhet. Genom detta kan en sanningsenlig kartläggning över behov och problem i
ifrågavarande organisationer och branscher utföras. De på förhand utdelade frågorna som
utarbetats utgående från avhandlingens teoretiska ram användes till att styra diskussionen in på
önskat spår, medan informanten samtidigt tilldelades friheten att förbereda sina svar utgående
från sitt eget perspektiv och sin organisations och yrkesbranschs behov. På grund av behovet
av att kartlägga fenomenet ur de utvalda intressenternas synvinkel är det således inte
ändamålsenligt att begränsa svarsalternativen genom en strukturerad intervju eller
enkätundersökning, utan en semistrukturerad temaintervju kan anses utgöra det mest lämpliga
alternativet. Utöver intervjufrågorna bestod intervjuns ram att av tre scenarier som beskriver
olika strålrisksituationer. Dessa scenarier finns till för att underlätta informanternas tankearbete
kring ämnet genom verklighetsförankring, att belysa utmaningarna som manifesteras i olika
situationer samt möjliggöra beaktandet av olika krisscenarier i avhandlingens analys.
Scenarierna i fråga utformades utgående från den aktuella hotbilden och presenteras närmare i
kapitel 4.
Intervjumaterialet som används i studiens analys består alltså av innehållet i fem
semistrukturerade temaintervjuer som genomfördes under februari och mars 2020. Samtliga
intervjuer ägde rum på intressentens arbetsplats som är belägna i huvudstadsregionen.
Intervjuerna varade runt 30 minuter och sammanlagt inspelades cirka 150 minuter material.
Bakgrundsmaterialet som utskickades i samband med intervjuinbjudan går att beskåda i sin
helhet i avhandlingens bilaga 1. I följande stycke presenteras det insamlade materialet mer
detaljerat.

3.5 Databearbetning och analys
Då avhandlingens datainsamlingsmetod nu har beskrivits och diskuterats bör även dess
bearbetningsprocess behandlas. Eftersom de styrdokument som utvalts för analysen finns
tillgängliga som färdigt behandlade textfiler behöver deras bearbetning inte ägnas särskilt
mycket utrymme. Behandlingen av de utförda temaintervjuerna kräver däremot mer

41

Sebastian Wassholm
uppmärksamhet. I och med att temaintervjuerna spelats in med informanternas tillstånd innebär
första steget av bearbetningen att inspelningarna transkriberas. Transkriberingen har skett på en
så kallad basnivå, där intervjuerna transkriberas ordagrant men utfyllnadsord, repetitioner och
prat utanför den ställda kontexten utelämnas. Denna nivå kan anses vara lämplig då studien
främst ämnar analysera sakinnehållet i intervjuerna, och inte exempelvis diskurs eller
interaktion. (Ketola et.al, 2017) Efter att intervjumaterialet transkriberats fanns studiens
material som helhet i textformat, vilket uppgick till sammanlagt 393 sidor i storlek A4. Av dessa
bestod 360 sidor av de centrala styrdokumenten och 33 sidor av transkriberat intervjumaterial.
Då studiens material som helhet omvandlas till textmaterial kan materialet därmed analyseras
genom innehållsanalys. Teorell och Svensson (2007) identifierar två slag av analyser inom
fallstudier som benämns beskrivande och förklarande fallstudier. Beskrivande fallstudier
definieras av en vilja att beskriva antingen tillstånd eller händelseförlopp medan förklarande
fallstudier strävar till att förklara orsakssamband och påvisa kausalitet (Teorell & Svensson,
2007). Eftersom denna avhandling eftersträvar att kartlägga ett nuvarande tillstånd och
identifiera centrala utmaningar och behov kan studien definieras som en beskrivande fallstudie.
För att beskriva tillstånd kan kvalitativ innehållsanalys anses vara en lämplig metod. Larsen
(2009) identifierar kvalitativ innehållsanalys som det möjligtvis mest använda analyssättet av
kvalitativa data. Syftet med innehållsanalys är att hitta och identifiera gemensamma strukturer
och samband i materialet. Detta sker genom att först koda det insamlade materialet som
konverterats till textform och klassificera koderna i olika teman. Därefter sorteras
datamaterialet enligt den klassifikation som gjorts och datamaterialet granskas för att hitta
väsentliga mönster. Slutligen analyseras de mönster man kunnat identifiera för att formulera ny
och överförbar kunskap. (Larsen, 2009) I och med att denna avhandling utgår från ett induktivt
tillvägagångssätt sker även innehållsanalysen induktivt. Detta innebär att analysen utgår ur det
insamlade materialet istället för färdigt uttänkta axiom eller formulerade hypoteser (Hirsjärvi
& Hurme, 2001).
Således kan det konstateras att avhandlingens analys utförs genom tematisk och beskrivande
innehållsanalys. För att besvara avhandlingens första forskningsfråga analyseras de utvalda
styrdokumenten

utgående

från

de

fem

teman

som

identifierats

ur

risk-

och

krishanteringsmodellerna och förvaltningens fem uppgifter i en krissituation, som utgjort en

42

Sebastian Wassholm
central del av avhandlingens teoretiska ram. Dessa teman beskriver förbyggande åtgärder,
förberedande åtgärder, åtgärder för akut respons, åtgärder för att främja återhämtning och
åtgärder för inlärning och uppgifterna definieras som meningsskapande, beslutsfattande och
koordinering, betydelseskapande, ansvarstagning och inlärning. För att vidare besvara
avhandlingens andra forskningsfråga granskas styrdokumenten även för att identifiera fyra
teman centrala för interaktiv samhällsstyrning, eller så kallad governance, och kommunikation
Dessa teman är beaktandet av intressenter från olika samhällssektorer i beslutsfattandet,
kontroll och styrning av möjliga intressentnätverk, beaktandet av risk och riskmedvetenhet samt
beaktandet av kommunikationsförhållanden.
För att slutligen besvara avhandlingens tredje forskningsfråga analyseras de utförda
temaintervjuerna. Eftersom det ur avhandlingens teoretiska ram kan utläsas att förvaltningen
även bör kunna beakta hur samtliga intressenter i nätverket uppfattar olika former av risker
relaterade till en krissituation har intervjuerna utförts för att konkret kartlägga vilka behov och
orosmoment möjligen väcks hos de utvalda intressenterna under en strålrisksituation. Därtill
ämnas även reflektera över hur SNR kunde agera för att möta dem. För att göra detta har
gemensamma nämnare identifierats i intervjumaterialet, och utgående från dessa har materialet
kategoriserats och indelats i tre olika huvudteman. Eftersom materialet insamlats genom
semistrukturerade temaintervjuer innebär det att den övergripande tematiken som behandlas
delvis identifierats redan i samband med formulerande av intervjufrågorna. Det första temat
behandlar de utmaningar informanterna identifierar att deras organisation och yrkesbransch
kunde möta under en strålrisksituation samt de behov dessa föder gentemot STUK, det andra
temat behandlar organisationernas och yrkesbranschens aktörers färdigheter att hantera en
strålrisksituation och det tredje temat behandlar SNRs roll i att möta dessa uppkomna behov.
Utöver denna övergripande tematik beaktas även informanternas uppfattning om olika scenarier
samt skillnader emellan de utvalda yrkesbranscherna i analysen. Utgående från dessa teman är
det möjligt att kartlägga de utmaningar som framkommer inom respektive yrkesbransch vid en
strålrisksituation och skapa en stabil grund för fortsatt utvecklingsarbete inom STUKs
beredskapsplanering.

43

Sebastian Wassholm

4 Finlands beredskap inför en strålrisksituation
Förvaltningens hantering av kriser försvåras av att krishantering ofta kräver ett samarbete
emellan ett stort antal organisationer inom både den privata och offentliga sektorn, och även i
ökande grad utanför landets gränser. Därtill medför massmedia och sociala medier ett
påtryckande element då beslutsfattarnas prestation utvärderas konstant och de kritiska rösterna
vädras genom ett flertal medium samtidigt. I en påtryckande miljö måste förvaltningen då skapa
och leda krishanterings- och återhämtningsåtgärder, upptäcka vad som gått fel i situationen,
kommunicera med alla relevanta intressenter, påbörja processer för att förbättra framtida
beredskap, bära sitt ansvar som statsledning och slutligen återställa samhällets tillstånd till så
när normalt som möjligt. (Boin et.al, 2016) Kriser kan således anses skapa en extraordinär
verksamhetsmiljö

för

förvaltningen,

och

därför

krävs

utarbetade

strukturer

och

tillvägagångssätt för att säkerställa effektiv handlingsförmåga.
Dessa utmaningar manifesterar sig särskilt i en omfattande strålrisksituation, som på grund av
strålningens allvarliga negativa hälsoeffekter kan beskrivas som en utdragen och särskilt
utmanande krissituation. En omfattande strålrisksituation kan uppstå exempelvis som följd av
en allvarlig olycka på ett kärnkraftverk eller en kärnexplosion, och därtill kan lokala
strålrisksituationer med samhällspåverkande påföljder uppstå som följd av en olycka med en
strålkälla eller avsiktligt fientlig verksamhet. På grund av kontaminationen kan det kan ta tiotals
år att hantera och återhämta sig från en omfattande strålrikssituation, och under situationen
betonas särskilt vikten av en gemensam och enhetlig lägesbild som fungerar som grund för de
beslut som tas. Därtill behövs samarbete samt begriplig, konsekvent och fortgående
kommunikation för att säkra att samhällets och näringslivets verksamhet kan fortgå med
möjligast få störningar. (Statsrådet, 2017)
I detta kapitel beskrivs och analyseras de fem centrala styrdokumenten Säkerhetsstrategin för
samhället (Statsrådet, 2017), Anvisningar som gäller vid strålningsläge (Inrikesministeriet,
2016), STUKs interna beredskapsplan (2016), STUKs beskrivning över skyddsåtgärder (2019)
och STUK:s strategi 2018–2022 (2017) utgående från den teoretiska ram som presenterats i
tidigare kapitel. Detta sker i praktiken genom att inledningsvis presentera den aktuella hotbilden
för strålrisksituationer utgående från Inrikesministeriets nationella riskbedömning 2018
(Inrikesministeriet, 2019). Därefter presenteras översiktligt det centrala innehållet i

44

Sebastian Wassholm
styrdokumenten utgående från vad bedömts vara relevant för avhandlingens syfte och
frågeställning. Slutligen analyseras och diskuteras innehållet utgående från de teman som
identifierats ur den teoretiska ramen för att besvara avhandlingens forskningsfrågor.

4.1 Hotbild
Hotbilden kring strålrisksituationer beskrivs i Inrikesministeriets nationella riskbedömning som
utgavs 2019. I stort utgår hotbilden från tre kategorier som benämns olyckor på kärnkraftverk,
olyckor på andra kärnanläggningar och kärnvapen samt olyckor i annan användning av
strålning. Inom kategorin för kärnkraftverk utgörs den centrala hotbilden av en allvarlig olycka
eller annat hotfullt läge på ett av Finlands kärnreaktorer, som finns i Lovisa och Olkiluoto, eller
på ett kärnkraftverk i Finlands närområde. Kärnkraftverken i Finlands närområde är belägna i
Ryssland, i Leningrads oblast (Sosnovyi Bor) och på Kolahalvön, samt i Sverige i Uppsala län
(Forsmark). (Inrikesministeriet, 2019)
En omfattande olycka på ett kärnkraftverk kan anses vara ett praktexempel på en omfattande
strålrisksituation på grund av den påtagliga risken av att stora mängder radioaktiva ämnen
slipper ut i omgivningen. För att avvärja situationen krävs en omfattande satsning av
samhällsresurser och åtgärder på alla samhällsområden och -nivåer. Konkret innebär detta att
det, utöver skyddsåtgärder som behövs för att skydda medborgarnas liv och välbefinnande,
krävs åtgärder för att trygga verksamheten inom bland annat sektorerna för jord- och skogsbruk,
livsmedelsindustrin, logistik, transport och butiksväsendet samt vattenförsörjning. En allvarlig
kärnkraftsolycka kan dessutom orsaka allvarliga störningar i Finlands elproduktion, och
påverka både landets ekonomi och export på ett negativt sätt. Därtill bör det beaktas att även
kärnkraftsolyckor utanför det direkta närområdet kan orsaka störningar i Finland, speciellt om
det idkas mycket export eller import till det ifrågavarande område. (Inrikesministeriet, 2019)
Om de planerade skyddsåtgärderna lyckas är det sannolikt att de direkta hälsokonsekvenserna
av en kärnkraftsolycka förblir lindriga, men en dylik olycka har ändå sannolikt en negativ
inverkan på människors levnadsstandard och livsmiljö samt markanta psykologiska och sociala
effekter. (Inrikesministeriet, 2019). Verkliga exempel på kärnkraftsolyckor går att finna i de
väldokumenterade händelserna i Tjernobyl 1986 och i Fukushima 2013. I Tjernobyl orsakade

45

Sebastian Wassholm
ett rutinartat test, som visserligen utfördes emot alla säkerhetsföreskrifter, att kärnbränslet i
kärnkraftverkets reaktor fyra överhettades och smalt. Detta ledde till en stor explosion som
orsakade att stora mängder radioaktiva ämnen spred sig i omgivningen (IAEA, 2006). I
Fukushima orsakade en jordbävning med magnitud 9.0 och efterföljande tsunami att
kärnkraftverket Fukushima Daiichi miste tillgång till både extern elektricitet och på plats
varande generatorer. Förlusten av elektricitet ledde till att kärnbränslet inte gick att kyla
tillräckligt effektivt, vilket över tid ledde till att radioaktiva ämnen slapp ut i omgivningen,
bland annat som följd av en explosion som skadade reaktorernas yttre och inre skyddsbyggnader.
Även om ingen miste livet på grund av strålning anses olyckan i Fukushima vara en av de värsta
kärnkraftsolyckorna någonsin. Detta beror delvis på olyckans omfattande sociala och
ekonomiska påföljder. (IAEA, 2015)
Inom kategorin för andra kärnanläggningar och kärnvapen utgörs hotbilden av en allvarlig
olycka på exempelvis en förvaringsanläggning för använt kärnbränsle eller en kärnexplosion i
Finland eller Finlands närområde (Inrikesministeriet, 2019). Som verkligt exempel kan nämnas
olyckan på anläggningen Kyshtym i Majak, Ryssland. På anläggningen utfördes upparbetning
av plutonium, det vill säga bearbetningen av använt kärnbränsle till nytt och användbart bränsle.
På anläggningen skedde 1957 en explosion i en behållare för högaktivt radioaktivt avfall, vilket
ledde till att radioaktiva ämnen spreds i omgivningen. (Romanov et.al, 1991) Eftersom
följderna av en omfattande olycka på en dylik kärnanläggning är jämförbara med följderna av
en kärnkraftsolycka fokuseras i denna avhandling på hotbilden kring kärnkraftverk då det
kommer till omfattande strålrisksituationer. Trots att kärnvapenexplosioner i dagens
säkerhetspolitiska klimat därtill återblivit ett vedertagbart hot ägnas inte de heller mycket
utrymme i denna avhandling. Detta eftersom användningen av kärnvapen i Finland eller
Finlands närområden för med sig en stark negativ inverkan på samhället som inte enbart orsakas
av strålningshotet. Situationen i sig inverkar också starkt på det militära landsförsvaret och
rådande försvarspolitiska maktförhållanden, som dessvärre inte är i fokus i denna avhandling.
I kategorin för annan användning av strålning utgörs hotbilden av exempelvis en synnerligen
allvarlig olycka inom annan strålningsanvändning eller detonerandet av en så kallad ”smutsig
bomb” (det vill säga en bomb försedd med en strålningskälla) i terroristiskt eller annat syfte.
Liknande effekt kan även uppnås genom att sprida ut radioaktiva ämnen i pulver- eller
vätskeform över ett område. (Inrikesministeriet, 2019) En sådan händelse kan orsaka

46

Sebastian Wassholm
omfattande skada på ett begränsat område av till exempel en storstad. Utöver det direkta hotet
mot enskilda människors välbefinnande för en dylik situation med sig ett behov av att
dekontaminera området och andra sociala och ekonomiska konsekvenser. Det finns ett flertal
verkliga exempel på omfattande olyckor med strålningskällor, men en av de mer besynnerliga
skedde i Goiânia, Brasilien 1987. Två män stal en högenergisk strålbehandlingsmaskin från ett
nerlagt sjukhus och tog isär maskinen för att sälja delarna vidare till skrothandlare. De två
männen lyckades öppna blyhölstret kring maskinens högaktiva Cesium-137 strålkälla, som i
fysisk form består av ett blått skimrande pulver. Männen blev fascinerade av pulvret och visade
upp det på ett flertal tillfällen till familj och vänner. På grund av pulvrets höga radioaktivitet
fick 249 personer en förhöjd stråldos, varav fyra personer dog inom en månad, och omfattande
delar av omgivningen måste dekontamineras. (IAEA, 1988) Lyckligtvis finns det inga exempel
på lyckade attentat med så kallade smutsiga bomber, men 1995 dokumenterades ett misslyckat
försök då tjetjenska rebeller placerade en behållare innehållande Cesium-137 i en park i Moskva
(IAEA, 2002). Däremot finns det åtminstone ett fall där en enskild person förgiftats med
radioaktiva ämnen, då den ryske KGB-avhopparen Alexander Litvinenko förgiftades med
Polonium-210 i november 2006. (Harrison et.al, 2017).
Utgående från denna beskrivning av den aktuella hotbilden har tre centrala scenarier utarbetats
för denna avhandling i samråd med ledande tjänstemän på STUKs beredskapsavdelning. Dessa
tre är:
-

En kärnkraftverksolycka utomlands på ett område dit det idkas mycket import och
export

-

En kärnkraftverksolycka i Finland som kräver att primärproduktionen skyddas och
befolkningen söker skydd inomhus i kärnkraftverkets omgivning

-

En olycka med en strålningskälla som orsakar att ett några kvarter stort område i
centrum av en stor finländsk stad måste avspärras och rengöras

I efterföljande stycken presenteras de centrala styrdokumenten, påbörjandes från
Säkerhetsstrategin för samhället.

47

Sebastian Wassholm

4.2 Säkerhetsstrategin för samhället
Säkerhetsstrategin för samhället är ett av statsrådets principbeslut vars syfte är att förenhetliga
principerna för nationell beredskap och således styra utformningen av de olika
förvaltningsområdenas beredskapsutvecklig. Eftersom det är fråga om ett principbeslut är
strategin inte direkt bindande utan kan närmare anses vara ett politiskt ställningstagande. Det
slutliga beslutet om dylika beredskapsärenden tas alltså oberoende av den myndighet som
handlägger ärendet. Utgångläget är att principbesluten endast binder den regering som godkänt
dem, och varje enskild regering godkänner i början på mandatperioden vilka principbeslut som
skall gälla under deras period. Säkerhetsstrategin för samhället har godkänts av Sanna Marins
sittande regering. (Statsrådet, 2020) Trots att strategin inte är formellt bindande är den ansedd
att i bred omfattning styra den finska beredskapsplaneringen och fungerar således som en
utmärkt grund för att beskriva hur det finska samhället ämnar organisera sin krisberedskap.
Samhällets säkerhetsstrategi grundar sig på principen om övergripande säkerhet, vilket innebär
att myndigheterna förväntas arbeta tillsammans med näringslivet, organisationer och enskilda
medborgare för att trygga funktionen av samhällets vitala funktioner. Säkerhetsstrategin identifierar därmed sju funktioner som kan anses vara vitala för samhället. Dessa omfattar flera
aktörers uppgifter över samhällets alla sektorer och utgör en klar utgångspunkt för fortsatt beredskapsplanering. Funktionerna benämns ledning (1), inre säkerhet (2), försvarsförmåga (3),
ekonomi, infrastruktur och försörjningsberedskap (4), befolkningens handlingsförmåga och
service (5), internationell och EU verksamhet (6) och mental kristålighet (7). För att trygga
verksamhetsförutsättningarna för dessa funktioner utförs beredskapsåtgärder i form av bland
annat beredskapsplanering, utbildning och övning samt kontinuitetshantering. (Statsrådet, 2017)
Strategin kan således närmast betraktas som en samarbetsmodell där samhällets relevanta aktörer över samtliga samhällsnivåer delar och analyserar säkerhetsrelaterad information samt
planerar, övar och slutligen funktionerar tillsammans. Utöver säkerhetsstrategin grundas beredskapsåtgärderna och detta samarbete på lagstadgade uppgifter och samarbetsavtal mellan aktörerna. Den lagliga grunden för beredskapsåtgärderna går att finna i beredskapsskyldigheten som
stadgas i beredskapslagen (1552/2011). Därtill stadgas det om beredskapsåtaganden bland annat i räddningslagen (379/2011), och då det gäller beredskap inför strålrisksituationer i strålsäkerhetslagen (859/2018) och kärnenergilagen (990/1987). Utgående från denna grund förankras

48

Sebastian Wassholm
principerna för övergripande säkerhet sedan i antingen tväradministrativa eller organisationsspecifika strategier, styrdokument och beredskapsplaner. (Statsrådet, 2017)
I strategin identifieras styrkan hos den finländska samarbetsmodellen vara dess omfattning av
aktörer på alla samhällsnivåer och -sektorer. Finlands verksamhetsmodell kan rent av anses vara
unik, och på grund av detta påstås den även väcka internationellt intresse. Samhällets olika
delområden kan i detta avseende indelas i den offentliga förvaltningen, näringslivets aktörer
och tredje sektorns aktörer. Den offentliga förvaltningen, som i stort består av statsförvaltningen,
myndigheterna, regionala aktörer och kommunerna, spelar en essentiell roll i genomförandet
av beredskapsåtgärder samt utveckling och styrning av samhällets beredskapsplanering. Vidare
anses tillgången till högklassig nationell forskning vara en förutsättning för utvecklandet av den
beredskaps- och säkerhetskompetens som utgör grunden för att förstå fenomenen förknippade
med

begreppet

övergripande

säkerhet,

och

därmed

utveckla

processerna

och

tillvägagångssätten relaterade till detta. Därav spelar även samhällets forskningssektor, främst
bestående av universitet och forskningsinstitut, en särskild roll i utvecklandet av
beredskapsprocesser. (Statsrådet, 2017)
I att säkerställa funktionen av samhällets ekonomi och infrastruktur i ett undantagstillstånd
spelar i sin tur näringslivet en viktig och alltjämt växande roll. Företagens och den privata
sektorns betydelse för försörjningsberedskapen av centrala funktioner och produkter innebär att
det

blir

allt

viktigare

för

samhällets

krisberedskap

att

säkerställa

deras

verksamhetsförutsättningar. (Statsrådet, 2017) I fråga om verksamhet som anses vara kritisk
för den nationella försörjningsberedskapen medverkar Försörjningsberedskapscentralen i
koordinationen och verksamhetsstyrningen av näringslivets beredskapsplanering genom en
struktur av branschspecifika sektorer och pooler. (Inrikesministeriet, 2016) Sektorerna fungerar
som samarbetsorgan emellan myndigheterna, yrkesbranschens organisationer samt branschens
mest

betydelsefulla

aktörer.

Deras huvuduppgift

är

följa,

styra och koordinera

beredskapsutvecklingen inom sin bransch samt att främja samarbetet emellan myndigheter och
näringslivet gällande beredskapsärenden. Poolerna ansvarar i sin tur över att koordinera den
operativa verksamheten gällande beredskapsåtgärderna inom respektive yrkesbransch. De
fungerar

således

under

näringslivets

ledning

genom

avtal

emellan

Försörjningsberedskapscentralen, yrkesbranschernas takorganisationer och de aktörer som
ansvarar

över

de

operativa

beredskapsåtgärderna
49

inom

sitt

verksamhetsområde.

Sebastian Wassholm
(Huoltovarmuuskeskus.fi, 2020)
Inom den tredje sektorn spelar organisationer och religiösa samfund en viktig roll för samhällets
krisberedskap genom att bland annat producera nödvändiga tjänster, upprätthålla olika former
av specialkompetens och stöda myndigheternas funktion genom att samordna frivilliga personers kraftansträngningar inom utvald verksamhet. Dessa organisationers arbete fungerar ofta i
direkt kontakt med samhällsskiktet för gemene medborgare, vars roll i skapandet av ett uthålligt
samhälle har särskilt uppmärksammats under de senaste åren. (Statsrådet, 2017) Inom den
finska beredskapsplaneringen har det som ett steg i ledet av ökad samordning mellan samhällets
aktörer talats om resilens hos individer, kollektiv och samhället. Begreppet resilens kan anses
vara ett modebegrepp inom säkerhetsforskning som i grunden härstammar från psykologin
(psykets resilens) och biologin (ekosystems resilens). Definitionerna på begreppet resilens är
både många och varierande, men simplifierat kan det beskrivas som samhällets förmåga att
hålla kvar sin funktionsförmåga och fortsätta utvecklas under kriser och andra störningslägen.
(Hyvönen & Juntunen, 2018) I grunden bildas och frodas denna resilens i de lokala samfunden
och inom familjerna, och hela processen utgår från den enskilde individens kunskaper, färdigheter och nivå av säkerhetstänkande (Statsrådet, 2017). I att stöda denna process spelar föreningar och samfund en särskilt viktig roll.
Målet för samhällets krisberedskap är alltså att genom principen för övergripande säkerhet
trygga de vitala funktionerna med tillvägagångssätt som beaktar rättsstatsprincipen. Detta förverkligas genom att förebygga möjliga störningslägen och olyckor, förbereda att agera då de
inträffar, eller det finns ett hot om det, och planera återhämtningen från situationen. I ett nätverksbaserad och digitaliserat samhälle är det dessutom av stor vikt att identifiera kopplingar
mellan olika funktioner och relevanta aktörer, vilket kräver omfattande koordination och klara
ledningsförhållanden. För att adressera detta eftersträvas i strategin att infoga beredskapsarrangemang till en del av aktörernas dagliga verksamhet och att i mån och möjlighet bibehålla
normala ansvars- och ledningsförhållanden även under kriser och störningssituationer. Således
leds den övergripande verksamheten i första hand av de behöriga och ansvariga myndigheterna
trots den breda skaran av aktörer. För att därtill säkerställa att det råder en tillräcklig mängd av
förtroende emellan alla aktuella parter bör även informationen om beredskapsarbetet och säkerhetsutvecklingen vara så tillgänglig som möjlig, men samtidigt måste det beaktas att all information inte kan delas fritt på grund av säkerhetsskäl. Ifall det råder förtroende mellan
50

Sebastian Wassholm
aktörerna torde möjliga intressekonflikter kunna behandlas utan att äventyra verksamhetens
övriga målsättningar. (Statsrådet, 2017)
För att vidare samordna de olika aktörernas verksamhet skapas bland aktörerna olika samarbetsforum, som exempelvis beredskapskommittéer. Utöver den nationella och statliga nivån
organiseras dylika nätverk också på regional och lokal nivå samt inom näringslivets olika yrkesgrupper. Således bör existerande lokala och regionala samarbetsmodeller beaktas då dessa
forum organiseras för att undvika överlappning och uppnå enhetlighet. (Statsrådet, 2017) Som
konkreta exempel på dylika samarbetsfora kan nämnas Säkerhetskommittén, vars uppgift är att
övervaka utvecklingen av Finlands säkerhetsmiljö och samhälle samt samordna försiktighetsmetoden för den övergripande säkerheten (Säkerhetskommittén, 2020), och Försörjningsberedskapscentralens sektor- och poolstruktur som presenterades tidigare i detta stycke
(Huoltovarmuuskeskus.fi, 2020).
Inom dessa forum skapar aktörerna beredskapsplaner för sina organisationer som beaktar principerna för övergripande säkerhet. Detta sker genom en process som i strategin benämns den
allmänna beredskapsprocessen. Som de övriga processerna som presenterats i avhandlingen
kan även den finska beredskapsprocessen beskrivas genom en modell, vilket illustreras i figur
8. Enligt modellen påbörjas processen genom en planeringsfas som utgår från de av samhällets
vitala funktioner som identifieras vara centrala inom det utvalda verksamhetsområdet. Planeringen baseras sedan på risk- och resursbedömning, som uppmärksammar riskernas sannolikhet

Figur 8 Beredskapsprocessen (tillämpad ur Statsrådet, 2017)

51

Sebastian Wassholm
och effekt, samt uppskattar vilka resurser finns tillgängliga för aktörerna. I samband med detta
planeras och utförs därtill nödvändig beredskapskommunikation. Utgående från planeringsfasens resultat skapas en beredskapsplan, i vilken förhållanden för krisledning, kommunikation
och kontinuitetshantering beaktas. Därtill planeras resursanvändning och återhämtning så att
olika former av kriser och riskscenarier kan besvaras. Åtgärderna som stipuleras i beredskapsplanen förankras sedan i organisationens och samarbetsnätverkets verksamhet genom utbildning, gemensamma övningar och testning. (Statsrådet, 2017)
Beredskapsprocessen betonar således framförhållning istället för reaktion, vilket även kräver
att systemet bör klara av att upptäcka tysta signaler om en annalkande kris och effektivt utnyttja
prognostieringsmetoder och tillgänglig forskningsdata. Dessa prognoser sammanställas redan i
planeringsfasen, utgående från relevant forskning och riskbedömning, och stöder således verksamhetsfasens planerande och utförande. Utöver skapandet av prognoser behövs även en pålitlig process för att bedöma beredskapens effektivitet och kvalitet. För detta bör lärdomar som
framställts genom analys av krissituationer användas till nytta. Dylik information kan insamlas
bland annat genom auditering och expertbedömningar. Genom dylika processer för prognostisering och bedömning kan således beredskapsnivån utvecklas och förbättras. (Statsrådet, 2017)
För att trygga samhällets sju vitala funktioner anges i strategin 57 uppgifter för de olika förvaltningsnivåerna. En av dessa uppgifter, närmare bestämt uppgift numer 23, handlar om förhindrande av och beredskap för strålningssituationer. I denna uppgift beskrivs myndigheternas primära mål vara att förhindra strålrisksituationer, och för att uppnå detta tilldelas ansvar till ett
flertal myndigheter och andra samhällsaktörer. För att vidare fördjupa denna beredskap har Inrikesministeriet utarbetat särskilda anvisningar för att hantera en strålrisksituation. Dessa anvisningar presenteras i följande stycke.

4.3 Anvisningar som gäller vid strålningsläge
Anvisningar som gäller vid strålningsläge (Inrikesministeriet, 2016) är en handbok som
behandlar olika aktörers ansvarsområden och uppgifter vid en möjlig strålrisksituation.
Handbokens syfte är att utgöra ett underlag för aktörernas beredskapsplanering genom att

52

Sebastian Wassholm
beskriva arbetsfördelningen emellan ansvariga aktörer och rita upp riktlinjer för hur
verksamheten kan organiseras. Dessvärre är det inte handbokens uppgift att direkt ge konkreta
anvisningar om hur uppgifterna i en strålrisksituation i praktiken bör arrangeras, utan detta bör
ingå i aktörernas egna beredskapsplaner. (Inrikesministeriet, 2016)
Inledningsvis kan det konstateras att de skador som orsakas av en omfattande strålrisksituation
kan förminskas effektivt genom att myndigheterna koordinerar sin verksamhet med andra
aktörer inom sin sektor, som exempelvis företag och organisationer. För att strukturera
aktionerna delar handboken in en omfattande strålrisksituation i två grova skeden som benämns
den inledande fasen och den avslutande fasen. I den inledande fasen ligger fokuset för
ansatserna på omedelbara och brådskande åtgärder som tillhör räddningsväsendets
verksamhetsområde. Således innehar räddningsverket den allmänna ledningen och
huvudansvaret över de omedelbara åtgärderna. Efter den inledande akuta fasen övergår
situationen till den avslutande fasen och verksamhetens tyngdpunkt skiftar från akut
räddningsverksamhet till åtgärder för att trygga samhällets säkerhet och återhämtning. I den
avslutande

fasen

ligger

huvudansvaret

på

Social-

och

hälsovårdsministeriets

verksamhetsområde, men ansvaret fördelas i praktiken på flera olika instanser inom
Miljöministeriets, Jord- och skogsbruksministeriets, Inrikesministeriets, Försvarsministeriets
samt Arbets- och Näringsministeriets verksamhetsområden. Som det finska samhällets
strålningsexpert har STUK ett givet ansvar vid alla faser av en omfattande strålrisksituation.
Detta syns i praktiken genom att STUKs rekommendationer och uppfattning över situationen
utgör grunden för de skyddsåtgärder som implementeras av behöriga myndigheter. Utöver
utfärdandet av bedömningar och upprätthållande av lägesbilden har STUK även
kommunikationsrelaterade uppgifter. Exempelvis bör STUK upprätthålla rådgivning om hur
strålningsexponeringen kan minimeras för de myndigheter och aktörer som deltar i situationens
hantering samt stöda aktörer inom bland annat industrin och handeln i att trygga sin verksamhet.
(Inrikesministeriet, 2016)
STUKs centrala uppgifter anges alltså vara att skapa en lägesbild över situationen och de
rådande strålningsnivåerna, och på basen av denna information bedöma situationens betydelse
för Finlands strålsäkerhet. Utgående från lägesbilden kan sedan situationens utveckling förutses
och risken för utsläpp samt dess sammansättning och mängd uppskattas. I samband med detta
bör STUK därtill utvärdera strålningseffekterna situationen har och kan ha på samhället,

53

Sebastian Wassholm
befolkningen och miljön. Utgående från lägesbilden och dessa bedömningar och uppskattningar
utfärdar STUK sedan rekommendationer om skyddsåtgärder åt de behöriga myndigheterna.
(Inrikesministeriet, 2016)
STUKs uppgifter i en strålrisksituation kräver således effektiv koordination och fungerande
dialog emellan ett stort antal aktörer. I kommunikationsschemat i figur 9 beskrivs översiktligt
ansvarsfördelningen emellan aktörerna i en strålrisksituation. Eftersom STUKs centrala uppgift
är säkerhetsbedömning och utfärdande av rekommendationer om skyddsåtgärder till de
beslutsfattande myndigheterna är kontakten till räddningsverket och räddningsledaren
essentiell för den akuta operativa verksamheten. Därtill behöver STUK kommunicera med
intressenter inom näringslivet, statsledningen (i form av ministerierna och andra ämbetsverk)
samt övriga samhälleliga sektorer för att uppfylla sina uppgifter. (Inrikesministeriet, 2016)

Figur 9 Kommunikationsschema vid strålrisksituation (tillämpad ur Inrikesministeriet, 2016)
Genom att upprätthålla en dialog med de centrala ministerierna bidrar STUK till att skapa en
nationell lägesbild för att stöda statsledningens beslutsfattande. Därtill krävs kontinuerlig kommunikation med andra statliga ämbetsverk, som exempelvis Livsmedelsverket och Valvira, för
54

Sebastian Wassholm
att förmedla information och uppfölja vilka av de givna rekommendationerna verkställts på de
lägre förvaltningsnivåerna genom regionförvaltningsverken, NTM-centralerna och lokalförvaltningen. För att fullfölja sina samhälleliga uppgifter bör STUK även aktivt kommunicera
med exempelvis livsmedelsproducenter, näringslivets representanter och aktörer inom lokalförvaltningen för att instruera och hjälpa dem verkställa och tolka givna anvisningar och självständigt utföra åtgärder för att minska och hantera strålningens skadeverkningar. I denna kommunikation kan STUK få stöd av relevanta takorganisationer, som exempelvis olika yrkesbranschers centralförbund. Därtill är andra aktörer, som exempelvis meteorologiska institutet
och försörjningsberedskapscentralen, också viktiga intressenter för fullföljandet av STUKs
samhälleliga uppgifter. (Inrikesministeriet, 2016)
Utöver den stora mängden nationella kontakter fungerar STUK även som knutpunkt för det
internationella samarbetet kring förebyggande av strålrisksituationer. Centrala aktörer i det internationella samfundet är det Internationella Atomenergiorganet (IAEA) och den Europeiska
Unionens arbetsgrupper och informationsutbytessystem. Därtill har Finland ratificerat bilaterala avtal med de nordiska länderna, Ryssland, Tyskland och Ukraina angående informationsutbyte i situationer som medför strålfara. Genom dessa avtal kan Finland säkerställa ett pålitligt
informationsflöde även under strålrisksituationer som uppstår utanför Finlands gränser.
(Statsrådet, 2017)
Då ansvarsfördelningen i detta kommunikationsschema endast fungerar som en översikt bör det
poängteras att olika scenarier av omfattande strålrisksituationer ställer olika krav på både organisation och kommunikation. I en strålrisksituation på ett inhemskt kärnkraftverk har STUK,
utöver det som indikeras i schemat, även kontinuerlig kontakt med kärnkraftverkets och energibolagets personal för att följa situationens utveckling. Kraftverkets beredskapsorganisation
har därtill en skyldighet att utge rekommendationer om möjliga skyddsåtgärder fram tills att
STUKs organisation är redo att överta ansvaret (Statsrådet, 2017). Vid en allvarlig strålrisksituation utomlands bedömer STUK fortsättningsvis situationens betydelse för det finska samhällets strålsäkerhet och ger vid behov rekommendationer till skyddsåtgärder. Dessa rekommendationer kan exempelvis handla om begränsningar i resande och varutransport till och från
riskområdet eller säkerheten av finska medborgare i området. Detta kräver samarbete med bland
annat centrala internationella samarbetspartners, Utrikesministeriet och privata sektorns aktörer
inom import- och exportäta branscher. (Inrikesministeriet, 2016) I en allvarlig strålrisksituation
55

Sebastian Wassholm
på ett begränsat område är funktionerna och ansvarsfördelningen likande som i en inhemsk
kärnkraftsolycka, men behovet av samordning och koordination är aningen mindre på grund av
det begränsade verkningsområdet. Ifall det dock är fråga om lagvidrig verksamhet, som exempelvis en ”smutsig bomb”, är det polisen som innehar ledningsansvaret fram tills man kunnat
säkerställa att det direkta hotet är avvärjt (Statsrådet, 2017).
I handboken behandlas också kommunikationsansvar och kommunikationsåtgärder i en
strålrisksituation.

Denna

beskrivning

av

ansvarsförhållanden

och

principer

inom

kommunikation ämnas vara allmängiltig för olika former av omfattande strålrisksituationer.
Den primära målsättningen för kommunikationen i en strålrisksituation är att förebygga och
minimera strålningsrelaterade missförhållanden i samhället genom att följa tre grundprinciper
som definieras som tillförlitlighet, öppenhet och rättfärdighet. För att kunna genom
kommunikation kunna skingra onödig oro, förebygga att felaktig information sprids, och genom
detta möjligen förhindra ytterligare skador, krävs effektiv myndighetskommunikation enligt
ovanstående principer över ett flertal kanaler samt aktiv uppföljning av information som
presenteras i medierna och i diskussioner på internet och sociala medier. (Inrikesministeriet,
2016)
I handboken konstateras vidare att aktiv kommunikation av korrekt information i ett tydligt och
förståeligt format stärker befolkningens förtroende till myndigheterna och deras
handlingsförmåga. Detta avspeglas i människornas agerande eftersom det krävs tillit till
myndigheterna för att folk skall följa givna anvisningar och direktiv. Därav bör myndigheterna
regelbundet och på eget initiativ bidra med information om situationens utveckling och deras
egen verksamhet, vilket även stadgas i förordningen om informationen i en nödsituation som
medför risk för strålning (774/2011). Därtill bör även kraven i språklagen (423/200) beaktas då
där stadgas att information som är väsentlig för individens hälsa, liv, säkerhet och egendom
skall ges på både finska och svenska. I städer är det dessutom viktigt att informera även på
engelska. (Inrikesministeriet, 2016)
Enligt statsförvaltningens allmänna principer ansvarar den myndighet som har det operativa
ledningsansvaret också om kommunikationen och dess innehåll medan de övriga
myndigheterna intar en stödande roll. I en omfattande strålrisksituation krävs dock aktiv
kommunikation av ett flertal andra aktörer än den som innehar ledningsansvaret, och då

56

Sebastian Wassholm
förutsätts effektiv koordination för att kommunikationen skall hållas enhetlig. Utgångsläget är
att de aktiva myndigheterna ansvarar själv över sin kommunikation, men vid behov kan
samordningsansvaret flyttas till ministerie- eller statsrådsnivå. För att effektivt kunna
koordinera myndighetskommunikationen behövs utöver tillräckliga kommunikationsresurser
en enhetlig och heltäckande lägesbild som sammanställs utav information från ett flertal aktörer.
(Inrikesministeriet, 2016)
Enligt handboken informerar STUK genom sin kommunikation om sin bedömning om
strålrisksituationens karaktär, det rådande strålningsläge och dess prognos samt situationens
inverkan på miljön och medborgarnas strålsäkerhet. Därtill stöder STUK de övriga behöriga
myndigheternas kommunikation genom att förklara varför de skyddsåtgärder som verkställs är
nödvändiga och hur individer genom personliga åtgärder kan skydda sig från strålningens
skadeeffekter. STUK ansvar därmed själv för sin kommunikation och dess samordning med
andra involverade myndigheter, företag och organisationer. (Inrikesministeriet, 2016)
I detta kapitel har hittills de övergripande principerna för Finlands beredskapsplanering och
ansvarsfördelningen för den verksamhet som krävs för att hantera en strålrisksituation
presenterats. Utgående från dessa övergripande principer, funktioner och ansvarsfördelning för
krishantering och kommunikation har STUK skapat en intern beredskapsplan, en
verksamhetsstrategi och direktiv för tillämpning av skyddsåtgärder. I följande stycke fördjupas
således kunskapen om STUKs roll i den nationella krisberedskapen inför en strålrisksituation
ytterligare utgående från dessa styrdokument.

4.4 Strålsäkerhetscentralen
STUKs verksamhetsidé bygger på att värna människor, samhället, miljön och kommande generationer från strålningens skadeverkningar. För att detta skall förverkligas bör organisationen
ha beredskap att fungera även under försvårade och avvikande förhållanden. Planeringen av
denna beredskap styrs av de principer och anvisningar som presenterats i föregående stycken
och genom de uppgifter och mandat som tilldelats STUK genom lagstiftning. Därtill ställer
även internationella överenskommelser krav på STUKs beredskapsplanering, exempelvis genom säkerhetsriktlinjer och krav som fastställts av IAEA. (STUK, 2016) I och med STUKs

57

Sebastian Wassholm
centrala roll i beredskapen att hantera strålrisksituationer är beredskapsverksamheten starkt
framme också i organisationens dagliga arbete. STUKs övervakar nämligen även i normalförhållanden verksamheten och beredskapen hos strålningsanvändare och producenter av kärnenergi samt upprätthåller ett riksomfattande mätnätverk för att upptäcka förhöjda strålningshalter.
(Statsrådet, 2017) I STUKs strategi för åren 2018 – 2022 omnämns därtill samhällets förmåga
att hantera störningar som en av organisationens samhälleliga målsättningar. Strategin stipulerar
att STUK för egen del skall främja samhällets resilens vid olika strålrisksituationer och fungera
som vägvisare i fråga om utvecklandet av beredskapen inom branschen. (STUK, 2017) I detta
stycke presenteras således de övergripande dragen av STUKs beredskapsplanering. I detta fästs
därtill speciell uppmärksamhet vid beredskapsgruppen SNR i och med avhandlingens fokus.
För att koordinera hur mycket resurser som krävs för att hantera en strålrisksituation har STUK
delat upp sin beredskap i fyra olika nivåer som benämns grundläggande beredskap, situation
som kräver utredning, förhöjd beredskap och full beredskap. Grundläggande beredskap syftar
på STUKs normala beredskapsnivå, som möjliggör hanterandet av händelser inom spektret av
den vanliga övervakningsverksamheten, upprätthållandet av jour och tillgång till lämplig
personal för beredskapsuppgifter samt utveckling och beredskapsplanering. Beredskap vid en
situation som kräver utredning innebär att en behövlig mängd av STUKs experter tillkallas för
att utreda en specifik händelse. Konkret medför detta att beredskapsåtgärder, som exempelvis
utökad

insamling

av

information

om

händelsen,

uppskattande

av

situationens

säkerhetsimplikationer, kontakthållning till inhemska och utländska samarbetspartners och
kommunikation med allmänheten, tillämpas i behövlig skala. Förhöjd beredskap innebär i sin
tur att beredskapen höjs för att förhindra eller begränsa konsekvenserna av en omfattande
strålrisksituation. För att bemöta kraven på informationsinsamling och kommunikation
tillkallas då STUKs beredskapsorganisation i den omfattning som situationen förutsätter.
Slutligen innebär full beredskap att alla tillgängliga resurser aktiveras för att hantera en
synnerligen

allvarlig

strålrisksituation.

I

full

beredskap

tillkallas

hela

STUKs

beredskapsorganisation och fullskalig verksamhet påbörjas. Inom ramarna för detta system kan
STUKs beredskap höjas och sänkas flexibelt enligt situationens utveckling för att säkerställa
att verksamheten håller ändamålsenlig nivå och att användningen av resurser förblir i korrekt
proportion till situationens omfattning. (STUK, 2016)
Som det även delvis konstaterats i föregående stycke är STUKs centrala uppgifter i en
58

Sebastian Wassholm
strålrisksituation att uppskatta situationens säkerhetsimplikationer på människor, miljön och
samhället, fastställa farozonerna för situationen samt förse behöriga myndigheter och andra
samarbetspartners med rekommendationer om skyddsåtgärder. Utöver aktiv kommunikation
med inhemska och internationella samarbetspartners har STUK en skyldighet att dela
information med allmänheten och stöda aktörer inom olika samhällsområden i att skydda sig
och sin verksamhet från strålningens skadeeffekter. Detta sker konkret genom att bland annat
publicera pressmeddelanden, ordna presskonferenser, delta i intervjuer och dela information via
internet och sociala medier. Därtill anordnar STUK interaktiv publikrådgivning i den
omfattning som de tillgängliga resurserna tillåter. (STUK, 2016) Centralt för STUKs
verksamhet är således insamlande av information för att skapa en heltäckande lägesbild, som
sedan fungerar som grund för de rekommendationer om skyddsåtgärder som ges åt behöriga
myndigheter.
Ur STUKs synvinkel delas lägesbilden i princip upp i två delar: lägesbild över händelsen och
lägesbild över strålningsläget. Dessa två komponenter är givetvis starkt sammankopplade och
beroende av varandra. Händelsens lägesbild består av information om händelsens
omständigheter, karaktär och utveckling samt behöriga aktörers aktivitet och verksamhet. Då
lägesbilden över strålningsläget sammanställs spelar i sin tur mätningsresultaten från
strålningsmätningar en väsentlig roll. För detta upprätthåller STUK ett övervakningsnätverk
med cirka 260 automatiska mätstationer utspridda över finskt territorium som utför mätningar
kontinuerligt. De automatiska mätningarna kompletteras sedan med manuella mätningar, som
vid behov också utförs av andra aktörer än STUK. Bland annat utför Försvarsmakten,
Gränsbevakningsväsendet, Meteorologiska institutet och Tullen utför olika former av
strålningsmätningar. Meteorologiska institutet bidrar även till bildandet av lägesbilden med
bland annat spridningsprognoser och väderdata. Därtill koordinerar STUK tillsammans med
Livsmedelsverket, Valvira, NTM-centralerna och de kommunala myndigheterna nödvändiga
strålningsmätningar angående livsmedel, foder och hushållsvatten samt strålningsnivåerna i
livsmiljön. (Inrikesministeriet, 2016) Mätningskapaciteten har under senare tid ytterligare
kompletterats

med

en

frivillig

grupp

strålningsmätarmanskap

som

utbildats

av

Försvarsutbildningsföreningen MPK och Försörjningsberedskapscentralen. Denna grupp har
övat att samarbeta med bland annat tredje sektorns aktörer. (STUK, 2020) Utöver inhemska
aktörer idkar STUK även informationsutbyte med utländska samarbetspartners angående
mätningsresultat och annan aktuell information (STUK, 2016).
59

Sebastian Wassholm
Dessa två typer information utgör sedan den omfattande lägesbilden som aktivt kommuniceras
till samarbetspartners och utgör grunden för STUKs rekommendationer om skyddsåtgärder. I
följande stycke presenteras principerna kring skyddsåtgärderna.

4.4.1 Skyddsåtgärder
De aktuella skyddsåtgärderna presenteras i direktiven om skyddsåtgärder i den tidiga och intermediära fasen av en nödsituation med strålrisk (STUK, 2019). Den specifika målsättningen för
dessa skyddsåtgärder är att förhindra direkta hälsoskador, som exempelvis strålningsskador och
strålningssjuka, hålla strålningens slumpmässiga effekter, som cancer och ärftliga men, och
strålningsdosen så låg som möjligt för alla befolkningsgrupper samt att minimera andra skador
och återställa medborgarnas levnadsförhållanden och samhällets funktion till sånär normalt som
möjligt (STUK, 2019)
För att koordinera dessa skyddsåtgärder har en möjlig strålrisksituation delats upp i fyra olika
faser, som illustreras i figur 10. Faserna i denna modell benämns beredskapsfasen, den tidiga
fasen, den intermediära fasen och återhämtningsfasen. Övergången emellan dessa faser sker
glidande och flexibelt beroende på situationens utveckling. Det är även möjligt att olika områden inom landet befinner sig i olika faser samtidigt, beroende exempelvis på rörelsen av ett
möjligt radioaktivt moln. I beredskapsfasen utförs åtgärder som eftersträvar att i förväg minska
fatala konsekvenser av en möjlig kris och förbereda en effektiv respons. I detta fall innebär det
beredskapsplanering och koordination, utbildning av beredskapspersonal, arrangerandet av beredskapsövningar och upprätthållandet av en grundläggande nivå av beredskap som möjliggör
snabb mobilisering och aktion i ett akut läge. (STUK, 2019)

Figur 10 Faser i en strålrisksituation (tillämpad ur STUK, 2019)
60

Sebastian Wassholm
Beredskapsfasen övergår till den tidiga fasen då en strålrisksituation uppstått eller det finns
indikationer om att det kommer att ske. Fasen omfattar således både de inledande händelserna
av en hotfull situation, det vill säga innan skyddet kring de radioaktiva ämnena försvagats och
radioaktivitet kommit ut i omgivningen, och den förvärrade situationen då radioaktivt utsläpp i
omgivningen fortgår. De centrala uppgifterna i den tidiga fasen kan indelas i igångsättning av
verksamhet och krishantering. Igångsättning av verksamheten innebär att inkalla behövlig beredskapsplacerad personal och starta upp beredskapscentrets funktioner efter att de första indikationerna och signalerna av en kris snappats upp, exempelvis genom STUKs dejoursystem.
Detta innebär även att en grundläggande klassificering av situationen enligt STUKs beredskapsnivåer utförs. Krishantering innebär i sin tur att STUK utgående från sin roll som expertorganisation utför bedömningar och ger rekommendationer om skyddsåtgärder till de myndigheter
som beslutar om verkställandet. De skyddsåtgärder som främst är aktuella i en strålrisksituation
är att söka skydd inomhus, intag av jodtabletter, begränsa tillträdet till kontaminerade områden,
evakuerandet av händelsens närområde och beskydd av personal som deltar i situationens hanterande. Därtill tillämpas åtgärder för att förminska kontaminationen av primärproduktionens
produkter för livsmedelsbruk, annan produktion och olika produktionsfaciliteter. (STUK, 2019)
Detta medför givetvis också krav på upprätthållandet av lägesbild och kommunikation som
beskrivits tidigare i detta stycke.
Den tidiga fasen övergår till den intermediära fasen då strålningsnivåerna i omgivningen inte
längre stiger och nya utsläpp av radioaktiva ämnen inte förväntas. I den intermediära fasen
ligger verksamhetens fokus på att hantera konsekvenserna av händelsen och det möjliga utsläppet samt förbereda övergången till återhämtningsfasen. Detta innebär att man bör överväga
vilka av de aktiverade skyddsåtgärderna som kan mildras, ändras eller avvecklas och vid behov
även tillsätta nya skyddsåtgärder samt påbörja annan verksamhet för att förminska mängden
radioaktiva ämnen i miljön och befolkningens exponering till strålning. Detta arbete kan pågå
från några dagar till något år, så med dessa åtgärder ämnas långvarigt säkerställa strålsäkerhet
för befolkningen och verksamhetsförutsättningarna för näringslivet och samhället. (STUK,
2019)
Den intermediära fasen övergår till återhämtningsfasen då statsrådet fattar beslut om att läget
övergått från en strålrisksituation till en befintlig exponeringssituation. Under återhämtningsfasen ligger strålningsnivån i samhället på en acceptabel nivå och verksamhetens fokus ligger på
61

Sebastian Wassholm
att anpassa medborgarnas och samhällets verksamhet till det rådande strålningsläget. Detta innebär att verksamheten för att minska strålningsexponeringen främst koncentreras på att stöda
befolkningens egna åtgärder genom vägledning med rekommendationer och råd. I detta rådgivande arbete bör även lokala och sociala omständigheter beaktas. Därtill fortsätter det tidskrävande arbetet med att rena livsmiljön från radioaktiva ämnen och hantera det kontaminerade
avfall som uppkommer. Detta kan innebära ett behov av att begränsa användningen av kontaminerade mark- och vattenområden var strålningsnivån inte ännu sjunkit till en acceptabel nivå.
Beroende på utsläppets mängd och kvalitet kan återhämtningsfasen fortgå i till och med tiotals
år, så en total återvändo till läget innan incidenten kan inte i alla lägen förväntas under en överskådlig framtid. (STUK, 2019)
I direktiven definieras även grundläggande åtgärdsnivåer för tillämpandet av skyddsåtgärder.
Detta innebär att det utgående från ett referensvärde formulerats en nivå av strålning i
omgivningen då de olika skyddsåtgärderna sannolikt är nödvändiga. Dessa åtgärdsnivåer är inte
bindande utan betraktas som riktgivande värden. Åtgärdsnivåerna formuleras i termer av
strålningsdos (mSv) doshastighet (µSv/h) eller kontamination (Becquerel). Utöver
åtgärdsnivåerna bör dock även andra faktorer beaktas då beslut tas om tillämpande av
skyddsåtgärder. Dessa är bland annat situationen och dess utveckling, identifierade osäkerheter
och orosmoment, hur lång tid åtgärdsnivåerna förväntas överskridas, hur länge
skyddsåtgärderna beräknas vara nödvändiga, andra omständigheter som exempelvis
tillgängliga resurser samt skyddsåtgärdernas alternativa effekter på samhället. Samtliga faktorer
beaktas i den övergripande lägesbilden, men det finns ett behov att rikta speciell
uppmärksamhet till skyddsåtgärdernas alternativa effekter. I figur 11 illustreras förhållandet
emellan strålningexponering och andra faktorer vid beslutstagandet angående skyddsåtgärder.
Helhetsbilden består i detta fall av strålningsexponering, som mäts som årlig dos i millisieverts,
och andra faktorer som exempelvis etiska, sociala, miljömässiga eller ekonomiska effekter som
skyddsåtgärder kan föra med sig. Ur figuren kan utläsas att skyddsåtgärder bör utföras vid hög
strålningsexponering även om det delvis sker på bekostnad av exempevis socialt eller
ekonomiskt välbefinnande, och på motsvarande sätt bör välmående ur andra samhälleliga
perspektiv prioriteras vid låg strålningsexponering. (STUK, 2019)

62

Sebastian Wassholm

Figur 11 Förhållandet mellan strålningsdos och andra faktorer (tillämpad ur STUK, 2019)
Vid en strålrisksituation agerar STUKs beredskapsorganisation enligt dessa modeller och
principer för att fullfölja sina uppgifter. Detta arbete sker i praktiken inom utnämnda
beredskapsgrupper med olika uppgifter och ansvarsområden. Således kommer en översikt av
beredskapsorganisationens struktur och ledningsförhållanden att presenteras i följande stycke.

4.4.2 Struktur
Som det redan tidigare omnämnts fungerar STUK som nationell kontaktpunkt för
strålrisksituationer och mindre avvikelser inom strålningsanvändning både i hemlandet och
utomlands. Således måste STUK upprätthålla en beredskap att utföra behövliga åtgärder och
vid behov larma samhällets övriga aktörer och påbörja krishanteringsaktioner oberoendet av
veckodag eller tid på dygnet. För detta ändamål tillämpar STUK ett dejoursystem som mottar
de första signalerna av en händelse och påbörjar ändamålsenliga åtgärder. Tidsfristen för
dejouren att påbörja sina stadgade åtgärder uppges vara 15 minuter, och ifall situationen kräver
att STUKs beredskapsorganisation tillkallas i full omfattning bör denna uppnå fullskalig
63

Sebastian Wassholm
funktionsförmåga inom två timmar från larmet.
Beredskapsorganisationen består i sin helhet av sex olika grupper. Dessa grupper benämns
ledningsgruppen

eller

(Tilannearviointiryhmä),

JORY

(Johtoryhmä),

SAR

ledningsgruppens

(Säteilyvaikutusten

sekretariat,

arviointiryhmä),

TAR
SNR

(Säteilyneuvontaryhmä) och MPR (Mediapalveluryhmä). Dessa grupper och deras förhållande
illustreras i figur 12. (STUK, 2016)

TAR
Ledningens
sekretariat

SAR

JORY

SNR

MPR

Figur 12 STUKs beredskapsorganisation (tillämpad ur STUK, 2016)
JORYs arbete leds av situationens ledare, som har det huvudsakliga ansvaret för hela
beredskapsorganisationens

verksamhet

och

gör

de

slutliga

besluten

om

STUKs

rekommendationer som ledningsgruppens ordförande. Utöver situationens ledare består
ledningsgruppen av beredskapschefen, ledarna för samtliga beredskapsgrupper och vid behov
andra sakkunniga och experter. Ledningsgruppen samlas regelbundet för möten under
situationens gång. I en synnerligen allvarlig strålrisksituation riktas ett märkvärdigt samhälleligt
tryck mot STUK, och således är det i dessa fall motiverat att även utse en ledare med ansvar
över samhällsrelationer. Ledaren med ansvar över samhällsrelationer ansvar över kontakten till
politiska beslutfattare och andra myndigheter samt koordinerar STUKs interaktion med
medierna så situationens ledare skall kunna koncentrera sig på andra uppgifter. (STUK, 2016)
Som stöd för sin verksamhet har JORY tillgång till ett sekretariat. Ledningens sekretariat

64

Sebastian Wassholm
upprätthåller lägesbilden och följer med vilka av STUKs rekommendationer verkställs av de
behöriga myndigheterna. För att fullgöra sina uppgifter håller sekretariatet för egen del kontakt
till STUKs inhemska och internationella samarbetspartners och handhar samlandet,
bearbetandet och utskickandet av lägesinformation. Därtill stöder sekretariatet situationens
ledare i dennes arbete och handhar andra praktiska ärenden. (STUK, 2016)
Beredskapsgruppen SARs huvuduppgift är att utföra säkerhetsutvärderingar över utsläppet av
radioaktiva ämnen eller annan form av strålning, utge åtgärdsrekommendationer för att
förminska strålningens negativa konsekvenser samt koordinera strålningsmätningar. Detta
arbete innebär att fastslå farozonerna för situationen, att förutspå och uppskatta strålningslägets
utveckling och dess hälsoeffekter, förberedandet av rekommendationer för skyddsåtgärder samt
planering av strålningsmätningar. I och med uppgifternas karaktär finns det behov av att
tillämpa SARs verksamhetsmodell efter situationens typ och vare sig dess konsekvenser
inverkar direkt eller indirekt på Finlands befolkning. (STUK, 2016)
Beredskapsgruppen TARs huvudsakliga uppgift är att samla information, bedöma situationens
utveckling och uppskatta vid vilken tidpunkt ett möjligt utsläpp kommer att ske samt vilka
radioaktiva ämnen utsläppet innehåller vid en strålrisksituation gällande kärnkraftverk eller
kärnmaterial. För att fullfölja sina uppgifter övervakar och bedömer TAR åtgärderna som utförs
för att hantera situationen på kärnkraftverket eller olycksplatsen. I andra former av
strålrisksituationer tillämpas TARs verksamhet i den mån som anses lämplig. (STUK, 2016)
STUKs

kommunikationsenhet

förstärkt

med

utnämnda

strålningsexperter

bildar

beredskapsgruppen MPR. MPR ansvarar över kontakten till media och till andra organisationers
motsvarande grupperingar samt delandet av information genom både traditionella kanaler och
sociala medier. Därtill ansvarar MPR även över STUKs interna kommunikation och eftersträvar
att anordna interaktiv medborgarrådgivning ifall STUKs resurser räcker till. (STUK, 2016)
Utöver uppgifterna som utförs i dessa grupper strävar STUK även till att stöda dess intressenter
och samarbetspartners över samhällets alla sektorer i att minimera strålningens negativa
effekter på sin verksamhet. Detta ansvarsområde sköts i huvudsak av SNR som kommer att
presenteras mer detaljerat i följande stycke.

65

Sebastian Wassholm

4.4.3 SNR
För att uppfylla sin uppgift om att upprätthålla rådgivning om hur strålningsexponeringen kan
minskas för de myndigheter och aktörer som deltar i situationens hantering samt stöda bland
annat aktörer inom industrin, handeln och logistikbranschen i att trygga sin verksamhet har
STUK inrättat en beredskapsgrupp vid namnet SNR. Då beredskapsorganisationen aktiveras
vid en annalkande strålrikssituation eller annat beredskapsläge fungerar SNR som en
rådgivande instans, vars uppgifter inkluderar rådgivning av andra myndigheter och delar av
näringslivet angående strålning, skyddsåtgärder vid strålrisk och STUKs lägesmässiga
rekommendationer. Därtill skall SNR följa med vilka skyddsåtgärder dess intressenter
implementerar, konsultera räddningsarbetare och annan personal (förutom kärnkraftverkens
anställda) angående skyddsåtgärder i arbetet och handleda utomstående aktörer i mätandet av
extern strålning och tolkning av mätresultat. Dessutom hör det till SNRs uppgifter att
vidarebefordra inkomna anhållanden från samarbetspartners om att utföra mätningar samt
inkomna

ansökningar

om

renhetscertifikat

för

exportprodukter

inom

den

egna

beredskapsorganisationen. (STUK, 2016)
Således kan SNRs verksamhet grovt indelas i rådgivning av andra myndigheter och rådgivning
av näringslivets aktörer. Under en pågående strålrisksituation koncentreras rådgivningen till
takorganisationer som koordinerar och styr verksamheten istället för att kontakta enskilda
verksamhetsutövare. Således kan SNR nå ut till en betydligt större publik med begränsade
resurser. Exempel på dylika organisationer är centralförbund inom centrala yrkesbranscher,
räddnings- och trafikmyndigheter och NTM-centraler. (STUK, 2017)
Rådgivningen till andra myndigheter kan handla om teman som allmän strålningskunskap,
strålningsmätningar, tillämpandet och verkställandet av STUKs rekommendationer samt
beskyddandet av räddnings- och säkerhetspersonal från strålningens skadeverkningar. Inom
rådgivningen till näringslivet kan utöver ovanstående tematik även uppkomma frågor om
beskyddandet av produktion, produktionsfaciliteter och råvaror, rengörandet av lastnings- och
produktionsområden, möjlig kontamination av råvaror och säkerställandet av råvarornas
bruklighet samt självständigt utförbara åtgärder för att förbättra strålningsskyddet. (STUK,
2017)

66

Sebastian Wassholm
Utöver att erbjuda rådgivning till andra aktörer samlar SNR även in information för att stöda
arbetet med att skapa en heltäckande lägesbild. Denna information består bland annat av
uppföljandet av vilka skyddsåtgärder implementeras av myndigheter och näringslivets
representanter. Utgående från den insamlande information formuleras sedan förslag för
tilläggsåtgärder och rekommendationer som STUK kan utfärda för att vidare stöda situationens
hanterande. (STUK, 2017)
SNRs arbete koncentrerar sig således i hög grad på kommunikation och kontakthållning till
STUKs centrala intressenter. I det följande stycket kommer den beskrivning av Finlands
beredskapsplanering inför en strålrisksituation som presenterats i detta kapitel att diskuteras
utgående från avhandlingens teoretiska ram.

4.5 Diskussion
I detta kapitel har hittills det centrala innehållet i de utvalda styrdokumenten presenterats för att
kartlägga vilken roll STUK och SNR har i förvaltningen av Finlands nationella krisberedskap
inför en strålrisksituation. I detta stycke diskuteras detta innehåll för att slutligen besvara
avhandlingens första och andra forskningsfråga. För att kunna besvara avhandlingens första
forskningsfråga om vilken roll STUK och SNR har i förvaltningen av Finlands nationella
krisberedskap inför en strålrisksituation betraktas innehållet i styrdokumenten först genom fem
teman som identifierats ur de grundläggande modeller för risk- och krishantering som
presenterats i avhandlingens teoretiska ram. Dessa teman beskriver förbyggande åtgärder,
förberedande åtgärder, åtgärder för akut respons, åtgärder för att främja återhämtning och
åtgärder för inlärning.
Det kan konstateras att den övergripande planeringsmodellen för det finska samhällets
krisberedskap, som presenteras i Säkerhetsstrategin för samhället, innehåller element från
samtliga av dessa teman. I strategin stadgas att målet för det finska samhällets krisberedskap är
att genom principen för övergripande säkerhet trygga de vitala funktionerna med
tillvägagångssätt som beaktar rättsstatsprincipen. Detta förverkligas genom att förebygga
möjliga störningslägen och olyckor, förbereda att agera då de inträffar och planera
återhämtningen från situationen. Hur detta konkret skall gå till beskrivs i den finska

67

Sebastian Wassholm
beredskapsprocessen. Enligt modellen utgår processen från noggrann planering och
riskhantering, som beaktar samhällets vitala funktioner och tillgängliga resurser, och som sedan
överförs till operativ förmåga genom utbildning och övning. För att vidare stärka
beredskapsplaneringens framförhållning används prognostieringsmetoder och forskningsdata
för att upptäcka tysta signaler och förutse möjliga krissituationer. Detta kan anses vara element
som klart beskriver den framförhållning som eftersträvas genom att tillämpa förebyggande och
förberedande åtgärder i samband med krishantering.
Vidare konstateras att samhällets aktörer genom beredskapsplanering som beaktar förhållanden
angående krisledning, kriskommunikation och resursanvändning kan förbereda sig på att utföra
åtgärder i ett akut läge. Detta överensstämmer med de element av koordination och effektiv
aktion som poängteras inom temat för akut respons. I den finska beredskapsprocessen betonas
därtill behovet av kontinuitetshantering och tillämpandet av åtgärder för att stöda återhämtning
från en krissituation, vilka kan anses vara element som framhävs inom temat för åtgärder för
att främja återhämtning. Slutligen betonas i modellen vikten av att ta vara på lärdomar som
framställts genom analys av krissituationer för att bedöma beredskapens kvalitet och utveckla
samhällets beredskapsplanering. Detta kan anses vara element som beskrivs inom temat
åtgärder för inlärning.
De övergripande principer som presenteras i Säkerhetsstrategin för samhället har överförts till
STUKs och SNRs verksamhet genom de organisationsspecifika beredskapsdokumenten. Även
inom dessa kan element från samtliga fem teman identifieras, vilket kan illustreras genom
beskrivningen av faser i en strålrisksituation som presenterats i figur 6. I beredskapsfasen
förekommer verksamhet inom planering och beredskapsarrangemang som sammanfaller med
de element om att reducera sannolikheten för en krissituation och förberedelser för att agera
som beskrivs i temat för förebyggande åtgärder och temat för förberedande åtgärder. Inom den
tidiga och intermediära fasen av en strålrisksituation utförs utöver igångsättning av
verksamheten även krishanteringsåtgärder och åtgärder för att hantera situationens uppkomna
konsekvenser, vilket klart sammanfaller med de element om direkta insatser som beskrivs i
temat för akut respons. I den intermediära fasen och återhämtningsfasen beskrivs därtill
åtgärder för att anpassa medborgarnas och samhällets verksamhet till det rådande
strålningsläget, vilket i sin tur sammanfaller med elementen för återställande av samhällets
funktion som beskrivs i temat för åtgärder som främjar återhämtning. Slutligen övergår

68

Sebastian Wassholm
situationen åter till beredskapsfasen, där utvecklingen av beredskapsarrangemang utförs
utgående från krissituationen som spelat ut sig. Detta sammanfaller med de element av
erfarenhetsåterföring som beskrivs i temat om åtgärder för inlärning.
Då det nu kunnat konstateras att de grundläggande element som beskrivits genom dessa fem
teman också går att finna i diskussionen om Finlands beredskap att hantera en strålrisksituation,
och i de strukturer STUK byggt upp för att säkerställa fungerande risk- och krishantering, kan
avhandlingens första forskningsfråga slutligen besvaras utgående från fem uppgifter som
beskriver förvaltningens krishantering. Som bekant definierar Boin et. al (2016) fem uppgifter
för förvaltningen i en krissituation: meningsskapande, beslutsfattande och koordinering,
betydelseskapande, ansvarstagning samt inlärning. STUK kan utgående från de presenterade
beskrivningarna anses spela en central roll i den finska förvaltningens förmåga att fullfölja
samtliga av dessa uppgifter i en strålrisksituation. Som nationell kontaktpunkt angående
strålningsrelaterade incidenter handhar STUK det initiala insamlandet av information och
uppsnappandet av signaler som stöder förvaltningens strategiska beslutsfattande och
meningsskapande i de tidiga faserna av en strålrisksituation, och i och med att STUKs
rekommendationer och lägesbild fungerar som grund för de räddning- och skyddsåtgärder som
implementeras under krisens samtliga faser bidrar myndigheten starkt till ett lyckat
beslutsfattande och effektiv organisering av förvaltningens responsaktioner. Dessa element
sammanfaller med innebörden i uppgifterna för meningsskapande samt beslutsfattande och
koordinering.
STUKs roll som expertorganisation angående strålning kan även anses spela en central roll vid
inramandet av en strålrisksituation enligt uppgiften för betydelseskapande. Inom denna uppgift
spelar kommunikation en särskilt viktig roll. I och med att STUK, enligt dokumentet
Anvisningar som gäller vid strålningsläge, i sin kommunikation utöver att informera om sin
bedömning om strålrisksituationens karaktär, det rådande strålningsläge och dess prognos samt
situationens inverkan på miljöns och medborgarnas strålsäkerhet även bör stöda de övriga
myndigheternas verksamhet genom att förklara varför de skyddsåtgärder som verkställs är
nödvändiga kan STUKs kommunikation anses vara av central betydelse för narrativet kring en
strålrisksituation. STUK innehar således ett klart mandat för att öka trovärdigheten för
förvaltningens åtgärder och förbättra förtroendet för förvaltningen bland allmänheten och
intressenter genom ändamålsenlig kommunikation. I samma anda har STUK potentiellt en

69

Sebastian Wassholm
bärande roll då förvaltningen skall agera ansvarstagande efter en omfattande strålrisksituation.
I och med att STUKs rekommendationer stort sett rättfärdigar de skyddsåtgärder som
implementeras bör myndigheten även kunna stå till svars för sina bedömningar för att skapa en
känsla av legitimitet och förtroende hos befolkningen, vilket beskrivs i uppgiften för
ansvarstagning. Slutligen kan STUK på grund av sin centrala roll anses vara en viktig aktör
även i utvecklandet av samhällets beredskap inför en strålrisksituation, i enlighet med uppgiften
för inlärning. Detta manifesteras i styrdokumenten bland annat genom att STUK i sin
verksamhetsstrategi anger sig ämna fungera som vägvisare i utvecklandet av samhällets
beredskap inför olika former av strålrisksituationer.
Således kan det konstateras att STUK innehar en väldigt central roll då det kommer till Finlands
beredskap

att

hantera

en

strålrisksituation.

Eftersom

STUKs

bedömningar

och

rekommendationer i stort utgör underlaget för vilka krishanterings- och skyddsåtgärder som
verkställs har ämbetsverket ett omfattande ansvar i att skapa en heltäckande och korrekt
lägesbild samt främja samarbetet inom samtliga samhällssektorer genom kommunikation och
rådgivning. Utöver en klar anknytning till de teoretiska risk- och krishanteringsmodellerna kan
det konstateras att den finska strategin innehar flera olika drag av governance. Dessa drag
analyseras i denna avhandling utgående från fyra teman som benämnts beaktandet av
intressenter från olika samhällssektorer i beslutsfattandet, kontroll och styrning av möjliga
intressentnätverk,

beaktandet

av

risk

och

riskmedvetenhet

samt

beaktandet

av

kommunikationsförhållanden.
I Säkerhetsstrategin för samhället beskrivs som bekant den samarbetsmodell som bör tillämpas
inom den finska beredskapsplaneringen. I strategin stadgas att den omfattar aktörer på alla
samhällsnivåer, vilket innebär att samtliga aktörer inom den offentliga förvaltningen,
näringslivet och den tredje sektorn har en roll att fylla vid en möjlig krissituation.
Fortsättningsvis identifieras i strategin att det digitaliserade och nätverksbaserade samhället vi
lever i idag medför krav på att identifiera kopplingar mellan funktioner och relevanta aktörer,
vilket i praktiken genomförs genom olika slag av samarbetsforum där lokala och regionala
omständigheter beaktas. Funktionen av dessa samarbetsfora i beredskapsarbetet inför en
strålrisksituation beskrivs konkret i anvisningarna som gäller vid strålningsläge, där samtliga
aktörers uppgifter och ansvarsområden fastslås. Detta framgår bland annat ur den
ansvarsfördelning som illustreras i figur 9. I och med detta genomsyrar dessa principer även

70

Sebastian Wassholm
STUKs beredskapsplaner, och således även dess verksamhet under en strålrisksituation.
Utöver att principerna för övergripande säkerhet rent av kan anses manifestera de centrala
tankarna av samarbete och inkluderandet av intressenter i beslutsfattandet som beskrivs i temat
för beaktandet av intressenter innefattar den även ett krav på klara ledningsförhållanden.
Eftersom verkställandet av de åtgärder som ingår i principen för övergripande säkerhet kräver
klara ledningsförhållanden och omfattande koordination eftersträvas i strategin att
beredskapsarrangemang sammanfogas till en del av aktörernas dagliga verksamhet.
Ledningsförhållandena klargörs ytterligare genom att efter möjlighet bibehålla normala
ansvars- och ledningsförhållanden mellan aktörerna, vilket i praktiken innebär att verksamheten
i första hand leds av en behörig myndighet. Dessa principer tillämpas även under en
strålrisksituation i och med att det allmänna ledningsansvaret tillfaller räddningsväsendet under
krisens akuta skeden, medan Social- och hälsovårdsministeriets ansvarsområde, dit också
STUK hör, innehar huvudansvaret för aktionerna under den avslutande fasen. I detta
sammanhang kan det samtidigt konstateras att STUKs expertis spelar en klar roll i alla faser av
en strålrisksituation fastän myndigheten inte tilldelats något direkt ledningsansvar. Dessa
element kan anses sammanfalla med kraven på klara ledningsförhållanden och kontroll som
beskrivs inom temat för kontroll och styrning av intressentnätverk.
Då det nu kunnat konstateras att principerna för interaktiv samhällsstyrning i form av beaktandet av intressenter från olika samhällssektorer i beslutsfattandet samt kontroll och styrning av
möjliga intressentnätverk beaktas i den finska beredskapsplaneringen inför en strålrisksituation
är det dags att behandla beaktandet av risk och riskmedvetenhet i enlighet med principerna för
risk governance. I och med att Säkerhetsstrategin för samhället betonar samarbete mellan samhälleliga aktörer genom olika samarbetsforum, som organiseras på den nationella och statliga
nivån, regionala och lokala nivån samt inom näringslivets olika yrkesgrupper, kan strategin
anses bidra till att skapa forum genom vilken den lagstiftningsmässiga, institutionella, ekonomiska och sociala kontext som påverkar hur en risk uppfattas kan beaktas i beslutsfattandet. Då
det därtill kunnat konstateras att den finska beredskapsprocessen utgår från risk- och resursbedömning kan det anses att samarbetsnätverken även har tillgång till en mekanism genom vilken
konceptet risk naturligt kan beaktas i processen för beredskapsplanering.
Den riskmedvetenhet som kunnat identifieras i Säkerhetsstrategin för samhället kan även anses

71

Sebastian Wassholm
genomsyra STUKs verksamhet i en strålrisksituation. Trots att STUKs verksamhet av
förekomna orsaker fokuseras i omfattande grad kring strålningens reella fysiska konsekvenser,
framkommer i beredskapsdirektiven även ett klart behov att beakta andra omständigheter. Detta
framkommer exempelvis i det övervägande som förekommer i samband med beslutet om vilka
skyddsåtgärder kommer att rekommenderas, vilket illustreras i figur 9. I detta fall vägs den
förväntade strålningsexponeringen emot andra faktorer, som exempelvis etiska, sociala,
miljömässiga eller ekonomiska effekter, som möjligtvis realiseras då skyddsåtgärder
implementeras. Denna balansgång emellan olika dimensioner av risk är särskilt viktig under en
strålrisksituation eftersom de åtgärder som implementeras för att hantera de strålningsrelaterade
riskerna kan medföra svårförutsedda negativa konsekvenser för andra delar av samhället än de
som direkt berörs.
För att korrekt kunna beräkna hur dessa risker påverkar aktörer på olika samhällsnivåer krävs
ett fungerande samarbetet inom nätverket och en gemensam lägesbild. För att förbättra detta
samarbete mellan myndigheter, privata aktörer och den tredje sektorn fungerar SNR som en
rådgivande enhet inom STUKs beredskapsorganisation, vars uppgift i essens går ut på att främja
samordning mellan STUK och övriga intressenter inom det finska samhället. Genom att främja
detta samarbete bidrar SNR för egen del till att upprätthålla en gemensam lägesbild och således
stärka riskmedvetenheten i beslutsfattandet under en strålrisksituation. Denna aspekt kommer
att vidareutvecklas i följande kapitel genom analys av de kvalitativa intervjuer som utförts för
att kartlägga behov och problem som möjligtvis uppstår hos SNRs intressenter under en
omfattande strålrisksituation.
Slutligen kommer styrdokumenten att betraktas utgående från temat för beaktandet av kommunikationsförhållanden. Angående informationsdelning stadgas i Säkerhetsstrategin för samhället att informationen om beredskapsarbetet och säkerhetsutvecklingen bör vara så tillgängligt som möjlig för att skapa förtroende emellan nätverkets parter, men samtidigt måste det
beaktas att all information inte kan delas fritt på grund av säkerhetsskäl. Även om här pågår en
balansgång över vad som kan delas fritt och vad som inte kan är utgångsläget att informationen
bör vara så tillgänglig som möjligt, vilket sammanfaller med principerna för lyckad kriskommunikation.

72

Sebastian Wassholm
Kommunikationsförhållandena under en strålrisksituation presenteras noggrannare i anvisningarna som gäller vid strålningsläge. I dessa anvisningar poängteras behovet av ändamålsenlig
kommunikation utgående från de centrala principerna av tillförlitlighet, öppenhet och rättfärdighet. Genom aktiv myndighetskommunikation enligt dessa principer uppskattas förvaltningen kunna skingra onödig oro, förebygga att felaktig information sprids, och genom detta
möjligen förhindra ytterligare skador. Utöver detta framkommer i anvisningarna ett krav på att
informationen som kommuniceras bör vara korrekt och att den bör framföras i ett förståeligt
format för att stärka allmänhetens förtroende till myndigheterna som är ansvariga för situationens hantering. Detta kan anses ha en direkt inverkan på medborgarnas agerande i och med att
det krävs tillit för att folk skall följa givna anvisningar och direktiv. Dessa element kan anses
sammanfalla med den betoning av riskkommunikation som framkommer inom temat för beaktande av kommunikationsförhållanden.
De element och principer angående kommunikationsförhållande som kunnat identifieras i dessa
styrdokument inverkar också på STUKs verksamhet. Enligt anvisningarna som gäller vid
strålningsläge bör STUK genom sin kommunikation informera om sin bedömning om
strålrisksituationens karaktär, det rådande strålningsläge och dess prognos samt situationens
inverkan på miljöns och medborgarnas strålsäkerhet. Därtill stöder STUK de övriga behöriga
myndigheternas kommunikation genom att förklara varför de skyddsåtgärder som verkställs är
nödvändiga och hur individer genom personliga åtgärder kan skydda sig från strålningens
skadeeffekter. I och med att STUK själv ansvar för sin kommunikation och dess samordning
med andra relevanta aktörer spelar beredskapsorganisationen, med särskild fokus på grupperna
SNR och MPR, en stor roll i att upprätthålla ändamålsenliga kommunikationsförhållanden och
verkställa effektiv risk- och kriskommunikation.
I detta kapitel har principerna för det finska samhällets beredskap i en strålrisksituation
behandlats för att besvara avhandlingens första och andra forskningsfråga. Genom att
presentera det centrala innehållet i de utvalda styrdokumenten har de övergripande dragen av
STUK och SNRs roll i förvaltningen av Finlands nationella krisberedskap inför en
strålrisksituation kunnat kartläggas. Denna kunskap har sedan fördjupats genom att analysera
innehållet utgående från fem teman identifierade ur grundläggande modeller för risk- och
krishantering samt de fem uppgifter formulerade av Boin et.al (2016) som beskriver
förvaltningens krishantering. Genom denna analys har STUKs och SNRs roll i Finlands
73

Sebastian Wassholm
krisberedskap kunnat beskrivas på ett sätt som kan anses besvara avhandlingens första
forskningsfråga.
Utgående från denna kartläggning har Finlands beredskapsplanering inför en strålrisksituation
därtill kunnat analyseras för att besvara frågan om hur principerna för interaktiv
samhällsstyrning och kriskommunikation beaktas i planeringen. Denna analys baserades på fyra
teman som beskriver beaktandet av intressenter från olika samhällssektorer i beslutsfattandet,
kontroll och styrning av möjliga intressentnätverk, beaktandet av risk och riskmedvetenhet samt
beaktandet av kommunikationsförhållanden. Utgående från analysen kan det konstateras att
element ur samtliga teman går att finna i Finlands beredskapsplanering inför en
strålrisksituation, och således kan avhandlingens andra forskningsfråga anses vara besvarad.
I samband med analysen har vikten av att beakta hur risker påverkar aktörer på olika
samhällsnivåer under en strålrisksituation kunnat identifieras. Denna aspekt kommer att
vidareutvecklas i följande kapitel genom analys av de kvalitativa intervjuer som utförts för att
kartlägga behov och utmaningar som uppstår hos STUKs och SNRs intressenter under en
omfattande strålrisksituation.

5 Analys av intervjumaterial
I detta kapitel kommer resultaten av innehållsanalysen av det insamlade intervjumaterialet att
presenteras och redovisas för att besvara avhandlingens tredje forskningsfråga om hur STUKs
och SNRs intressenter upplever riskerna kring en strålrisksituation. För att strukturera analysen
har materialet indelats i tre huvudteman. Det första temat behandlar de utmaningar
informanterna identifierar att deras organisation och yrkesbransch kunde möta under en
strålrisksituation samt de behov dessa föder gentemot STUK, det andra temat behandlar
organisationernas och yrkesbranschens aktörers färdigheter att hantera en strålrisksituation och
det tredje temat behandlar SNRs roll i att möta de uppkomna behoven hos sina intressenter.
Urvalet för intervjuerna behandlades i kapitlet för metod och material, och som det redan
omnämnts fungerar informanterna som utvalts för studien i takorganisationer inom branscherna
för primärproduktion, livsmedelsindustri, butik och livsmedelshandel, skogsindustri samt
logistik- och transport. I samband med detta presenterades även tre scenarier av

74

Sebastian Wassholm
strålrisksituationer som använts under intervjuerna för att underlätta informanternas tankearbete.
Då resultaten redovisas kommer skillnader emellan de olika organisationerna och
yrkesbranscherna samt kraven olika strålrisksituationer ställer att beaktas. För att stöda de
poänger som lyfts fram i redovisningen presenteras direkta citat från informanterna, som
markerats i texten med kursiverad stil. För att kunna sortera dessa citat korrekt har
informanterna klassificerats och numrerats. Denna klassificering presenteras i tabell 2.
Eftersom samtliga intervjuer genomfördes på finska bör det därtill påpekas att citaten har
översatts inför denna avhandling.
Tabell 2 Informanternas klassificering
Informant 1
Primärproduktion
Tabell 13 Exempel på dosrater av
joniserande strålning (STUK,
Informant
2
Livsmedelsindustri
2020a)Tabell
2 Informanternas
klassificering
Informant 3

Butik och livsmedelshandel

Tabell 14 Exempel på dosrater av
Informant
4
joniserande
strålning Logistik
(STUK, och transport
2020a)Tabell 2 Informanternas
klassificering
Informant 5
Skogsindustri
Tabell 15 Exempel på dosrater av
joniserande strålning (STUK,
2020a)Tabell 2 Informanternas
klassificering

5.1 Intressenternas utmaningar och behov
I intervjuerna framkom att samtliga informanter skiljer klart på de behov som uppkommer
utgående från sin egen roll som representanter för en takorganisation och de behov som
manifesterar sig inom den yrkesbransch informanterna representerar. Detta innebär att temat
om intressenternas utmaningar och behov under en strålrisksituation behöver behandlas från
både takorganisationernas och yrkesbranschernas perspektiv.
Då det handlar om de behov och utmaningar som förekommer under en strålrisksituation ur
75

Sebastian Wassholm
takorganisationernas perspektiv kan det konstateras att samtliga av de fem informanterna
identifierat liknande element i sin verksamhet. Detta kan anses bero på att de organisationer
som informanterna representerar i grunden fungerar på likande sätt. I och med att
informanternas organisationer har en direkt koppling till den finska försörjningsberedskapen
genom Försörjningsberedskapscentralens poolstruktur anser sig samtliga informanter i första
hand representera ett perspektiv som betonar försörjningsberedskap i form av förberedande och
förbyggande åtgärder snarare än aktiv krishantering i en akut situation.
”Utgångsläget är klart det att vi inte i sig är en beredskapsorganisation utan snarare en
organisation med förebyggande och förberedande uppgifter” – Informant 3
Trots att informanterna anser att deras huvuduppgift främst innefattar förebyggande åtgärder
kunde de även identifiera en klar roll för sin organisation under en pågående strålrisksituation.
Under en strålrisksituation identifierade samtliga informanter att deras främsta uppgift är att
förmedla information åt organisationens medlemmar inom sin yrkesbransch samt idka aktiv
kommunikation till myndigheter och andra samarbetspartners. Genom aktiv kommunikation
kan organisationen både hålla sig uppdaterad om det pågående läget och för egen del bidra till
skapandet av en gemensam och enhetlig lägesbild.
”Då situationen är pågående koncentrerar sig vår uppgift främst på att förmedla information
och att bidra till skapandet av en enhetlig lägesbild” – Informant 1
I och med dessa uppgifter betonas starkt behovet av korrekt information som är snabbt
tillgänglig och framförs i ett begripligt format. Detta innebär i praktiken att
verksamhetsdirektiven som förmedlas åt dessa takorganisationer bör vara klart formulerade och
att kommunikationen bör vara väl koordinerad, effektivt och interaktivt. I samband med detta
efterlyser informanterna således en klar ansvarsfördelning för denna kommunikation. Detta
anses vara särskilt viktigt under en omfattande strålrisksituation i och med det stora antalet
aktörer som sannolikt är involverade i att hantera situationen, vilket även framkommer i
styrdokumentet Anvisningar som gäller vid strålningsläge (Inrikesministeriet, 2016).
”Jag hoppas verkligen att informationsgången är koordinerad och att informationen kommer
från en och samma lucka” – Informant 2
Det informationsbehov som uppkommer inom informanternas organisationer kunde således
76

Sebastian Wassholm
besvaras genom att en på förhand utvald myndighet skulle producera information med koherent
innehåll till alla relevanta aktörer. Denna information kan sedan genom informanternas
organisationer spridas till företagen inom den utvalda yrkesbranschen. Därtill kunde denna
kommunikationskedja fungera interaktivt då informanternas organisationer har möjlighet att
förmedla information från yrkesbranschens förtag som tillägg till den övergripande lägesbilden.
”Vi kan nog bra informera myndigheterna om den allmänna stämningen inom vår yrkesbransch.
Då det gäller saker som berör hela branschen är det rent av naturligt att informationen kommer
från oss” - Informant 5
Utöver klara kommunikationsförhållanden påpekar informanterna att informationen som
förmedlas bör vara begripligt formulerad så att informanternas organisationer smärtfritt skall
kunna använda den i sin kommunikation ut till yrkesbranschens aktörer. Detta innebär att den
terminologi som används bör förklaras på en sådan nivå att gemene medborgare kan förstå
innebörden.
”Det vore bra ifall meddelandena var formulerade så att folket kan förstå dem. Om man bara
pratar om millisieverts, utan att ange några specifika referenspunkter, säger det inte tillräckligt
om situationen för vanligt folk” – Informant 3
Således kan det konstateras att de behov som uppkommer inom informanternas organisationer
under en strålrisksituation konkretiseras i att ha tillgång till relevant information och en enhetlig
lägesbild. Dessa behov och uppgifter kan därtill anses förbli i grunden samma oberoende av
vilken av de tre scenarierna av strålrisksituationer som bör bemötas, givetvis med variationer i
intensitet och skyndsamhet beroende på hur situationen spelar ut sig.
”Om man tänker på organisationens centrala uppgifter så kulminerar allting i upprätthållande
och förmedlande av lägesbilden” – Informant 2
Då de behov och uppgifter som uppkommer inom informanternas organisationer under en
strålrisksituation nu har behandlats kommer fokus att flyttas till de utmaningar som
manifesteras inom de olika yrkesbranscherna. Informanterna identifierade en bred skara med
olika orosmoment och behov inom sina respektive yrkesbranscher. Av dessa kommer först
branscherna för primärproduktion, livsmedelsindustri samt butik och livsmedelshandel att
behandlas.
77

Sebastian Wassholm
Verksamheten inom yrkesbranscherna för primärproduktion, livsmedelsindustri och butik och
livsmedelshandel är liknande på flera sätt. Tillsammans bildar dessa branscher de centrala
delarna av sektorn för livsmedelsförsörjning och dess försörjningsberedskap. Detta innebär att
det klart mest hotfulla scenariot för branschens verksamhetsförutsättningar är en omfattande
strålrisksituation med vidomfattande effekter i hemlandet. Således koncentrerade sig
diskussionen kring scenariot för en kärnkraftverksolycka i Finland som kräver att
primärproduktionen skyddas och befolkningen söker skydd inomhus i kärnkraftverkets
omgivning.
”När det handlar om mat så är tröskeln till att vidta åtgärder väldigt låg eftersom få av oss vill
lägga något i sin mun vars livsmedelssäkerhet inte kan garanteras” – Informant 1
Stort sett kan utmaningarna inom dessa branscher uppdelas i två kategorier: tryggandet av
livsmedelssäkerheten

för

sina

produkter

och

tryggandet

av

sina

egna

verksamhetsförutsättningar. Omfattningen av dessa utmaningar varierar stort efter hur allvarlig
strålrisksituation det är frågan om och vilket område situationen främst inverkar på. Ifall ett
område dit en stor del av branschernas funktioner har koncentrerats utsätts för kontamination i
samband

med

en

strålrisksituation

kan

detta

innebära

drastiska

problem

för

livsmedelsförsörjningen.
”När man talar om livsmedelsförsörjningen, alltså primärproduktion, livsmedelsindustri och
livsmedelshandel, så talar man fram för allt om att trygga människors hälsa och att trygga
förutsättningarna för att producera och sälja mat” – Informant 3
Att trygga livsmedelssäkerheten och sina egna verksamhetsförutsättningar kan inom dessa
branscher

exempelvis

innebära

att

säkerställa

att

det

finns

tillgång

till

rena

produktionskomponenter, att den produkt som produceras är och förblir ren och att de
produktionsfaciliteter och butiksfastigheter man opererar i är säkra och icke kontaminerade. Då
livsmedelskedjan innehåller flera komponenter av logistik måste även livsmedelssäkerheten
tryggas i dessa skeden. Dessa åtgärder kan i sin mest konkreta form innebära att täcka över
produkter, stänga dörrar och ventilation till produktionsutrymmen och allmänt skydda sig från
radioaktiva ämnen på bästa möjliga sätt. Ifall området företagen fungerar på kontamineras
behövs därtill stöd angående organiserandet av strålningsmätningar och rengöring av faciliteter
och material.
78

Sebastian Wassholm
Det är därtill av yttersta vikt för verksamheten inom dessa yrkesbranscher att kunna verifiera
livsmedelssäkerheten för sina produkter. För detta behöver yrkesbranschens aktörer stöd av
myndigheter, inom bland annat livsmedelssektorn, som kan stöda dem med mätningskapacitet
och information om strålningens skadeverkningar och effekter på de livsmedel som produceras.
”För företagens näringsverksamhet är det av yttersta vikt att trovärdigt kunna verifiera
livsmedelssäkerheten av sina produkter” – Informant 2
För att kunna stöda företagen på ett ändamålsenligt sätt uppkommer således åter igen ett behov
av väl koordinerad, effektiv och interaktiv kommunikation emellan ansvariga myndigheter och
yrkesbranschernas representanter. I detta sammanhang är det även av stor vikt att säkerställa att
samtliga företag inom yrkesbranschen mottar samma information oberoende av storlek eller
verksamhetsort. För att säkra detta behövs ett utarbetat och standardiserat system för
informationsutbyte.
”Det behöv ett klart utarbetat system för att säkerställa att samma information kommer fram
till det företag som verkar i en kommun med ett fåtal aktörer som i den kommunen där det finns
ett flertal” – Informant 2
Inom branschen för logistik- och transport ligger i sin tur de största orosmomenten i
säkerställandet av att transportutrustningen och det transporterade materialets inte är
kontaminerat samt tryggandet av personalens säkerhet. Allvarlighetsgraden av dessa
orosmoment varierar klart enligt vilket att de tre scenarierna inträffar, men de allvarligaste
konsekvenserna förväntas i samband med en kärnkraftverksolycka i Finland. I detta fall
konkretiseras orosmomenten främst kring begränsningar i trafikarrangemangen inom det
påverkade området och en osäkerhet över vad man skall göra åt de fordon och det material som
möjligen utsatts för radioaktiva ämnen. Detta framhävs särskilt då en olycka skett på ett
inhemskt kärnkraftverk eftersom de viktiga förbindelsevägarna riksväg 6 och riksväg 8 befinner
sig i närheten av kärnkraftverken i Lovisa och Olkiluoto.
”Vi måste veta ifall det är säkert att transportera varor i dessa områden och hur fordonen i så
fall skall mätas och rengöras” – Informant 4
Ifall det skett en kärnkraftverksolycka utomlands på ett område dit det idkas mycket import och
export konkretiseras orosmomenten inom transportbranschen främst kring säkerställandet av
79

Sebastian Wassholm
säkerheten av den last som kommer till Finland antingen med båt eller tåg. Även i detta är
mätning och möjlig rengöring av material och fordon centrala åtgärder.
”Om det händer något utomlands måste vi vara förberedda på att mäta och granska de fordon
och material som kommer därifrån” – Informant 4
I fallet av det tredje scenariot där en olycka med en strålningskälla orsakar att ett några kvarter
stort område i centrum av en stor finländsk stad måste avspärras och rengöras kan det
konstateras att orosmomenten och behoven är ganska långt samma som under inhemsk
kärnkraftsolycka, men att effekterna sannolikt är mer begränsade. I alla tre lägen poängterar
dock informanten personalens säkerhet och välmående utöver orosmoment över material och
fordon. Detta framhävs möjligen särskilt i en situation där en lokal strålrisksituation uppstår
som följd av avsiktligt fientlig verksamhet, som exempelvis detonerandet av en så
kallad ”smutsig bomb”, vars egentliga avsikt är att sprida rädsla bland befolkningen.
”Det är ändå transportbolagen som måste transportera varorna då ingen annan gör det. Hur
försäkrar man chaufförerna om att det är säkert att fara in till området i ett sådant läge?” –
Informant 4
Således kan det konstateras att en enhetlig lägesbild och tillgång till läglig, korrekt samt
koherent information och verksamhetsdirektiv utgör centrala behov även inom branschen för
logistik och transport. Inom branschen för skogsindustri konstaterar informanten att de
allvarligaste

utmaningarna

för

branschens

verksamhet

uppkommer

under

en

kärnkraftverksolycka utomlands på ett område dit det idkas mycket import och export samt
under kärnkraftverksolycka i Finland som kräver att primärproduktionen skyddas och
befolkningen söker skydd inomhus i kärnkraftverkets omgivning. I och med att skogsindustrin
utgör en av de största yrkesbranscherna i Finland, och står för ungefär en femtedel av landets
exportinkomster, finns det en överhängande risk av att en omfattande strålrisksituation i Finland
eller utomlands påverkar företagens verksamhet negativt.
”I och med att vår bransch är en av Finlands största och utgör en femtedel av Finlands
exportinkomster inverkar en strålrisksituation på verksamheten på många olika sätt” –
Informant 5
I och med branschens markanta effekt på Finlands export diskuterades under intervjun främst
80

Sebastian Wassholm
om scenariot för en kärnkraftverksolycka utomlands på ett område dit det idkas mycket import
och export. Således indelar informanten de största utmaningarna inom skogsindustrin under en
strålrisksituation i två kategorier. Dessa två är begränsningar inom varutransporter och
begränsningar inom persontrafik. Eftersom skogsindustrin är en stor logistisk aktör som
transporterar både råvaror och slutprodukter spelar varutransport en stor roll för företagens
verksamhet. Därtill rör sig även människor i hög grad både inom landet och mellan länder i och
med branschens internationella karaktär.
”Utöver verksamheten i Finland har vi också mycket produktion ute i världen och
försäljningskontor i varje världsdel” – Informant 5
Trots branschens internationella kontakter förlitar sig företagen enligt informanten i första hand
på finska myndigheters uppfattning och direktiv.
informationsgång

emellan

yrkesbranschens

aktörer

Detta innebär att fungerande
och

finska

myndigheter

samt

upprätthållandet av en enhetlig lägesbild under en strålrisksituation utgör ett centralt behov
även inom skogsindustrin.
”Trots att företagen är ute i världen förlitar de sig på finska myndigheters uppfattning om
situationen” – Informant 5
Utöver dessa två kategorier av utmaningar identifierar informanten ett behov av att säkerställa
att de produkter som säljs inte är kontaminerade av radioaktiva ämnen. Detta behov förstärks i
och med det faktum att marknaden för diverse produkter kan reagera på risken av kontamination
efter en strålrisksituation genom att helt och hållet undvika produkter från området eller landet
där olyckan skett, oberoende av om produkterna i fråga de facto är kontaminerade. Dessa former
av ryktesskador har uppkommit även under tidigare kärnkraftsolyckor, senast i samband med
olycka i Fukushima där studier påvisar att konsumenter ännu sex år efter olyckan undviker
produkter från prefekturen (Shimokawa, Niiyama, Kito, Kudo & Yamaguchi, 2018). Liknande
risker finns inom samtliga branscher som idkar någon form av försäljning, och således gäller
detta inte enbart skogsindustrin, men i och med branschens inverkan på hela Finlands ekonomi
bör detta särskilt uppmärksammas i detta sammanhang. För att åtgärda detta lyfts åter igen
behovet av ändamålsenlig kommunikation fram eftersom det i en dylik situation behövs korrekt
information och verksamhetsdirektiv samt samarbete angående kontaminationsmätningar och
analyser för att motverka ryktesskador och ekonomiska förluster.
81

Sebastian Wassholm
”Ifall vi släpper iväg kontaminerade varor någonstans medför det en risk för allvarliga
ryktesskador. I och med att träprodukter i stor omfattning används till ändamål som är i nära
beröring med människan, bland annat livsmedelsindustrins förpackningar, papper och hus, är
detta särskilt viktiga saker.” – Informant 5
Således kan det konstateras att de centrala behoven hos informanternas organisationer och
yrkesbranscher kan summeras i snabb tillgång till korrekt och förståelig information samt
upprätthållandet av en gemensam lägesbild.

5.2 Intressenternas färdigheter
Då de behov och utmaningar som informanternas organisationer och den yrkesbransch de
representerar sannolikt möter i samband med en omfattande strålrisksituation nu behandlats
kommer detta stycke att fokusera på de färdigheter intressenterna har för att hantera en dylik
situation. Likt temat om intressenternas behov och utmaningar behöver även detta tema
behandlas från både takorganisationernas och yrkesbranschens perspektiv. I intervjuerna
framgick även att färdigheterna för att hantera en omfattande strålrisksituation klart varierar
enligt hur allvarlig händelse det är fråga om och hurdant scenario som utspelar sig, men ämnet
behandlades ändå på ett mer allmängiltigt plan i diskussionerna.
I avseende av takorganisationers färdigheter att agera under en omfattande strålrisksituation
identifierades under intervjuerna att organisationerna i fråga har möjlighet att vidarebefordra
information åt sina medlemmar inom yrkesbranschen. I och med att alla branschens företag
nödvändigtvis inte är medlemmar i ifrågavarande organisationer kan det dessvärre inte
garanteras att alla relevanta aktörer nås på detta sätt, men tack vare takorganisationernas nära
kontakt med Försörjningsberedskapscentralen kan kommunikationen koncentreras till de
företag som är mest kritiska för Finlands försörjningsberedskap. I praktiken kan denna
kommunikation bland annat ske genom organisationernas medlemsregister, med hjälp av epostlistor och dylika kommunikationsmedel, samt genom organisationernas webbplatser,
sociala medier och branschtidningar.
”Ifall vi mottar information om en händelse har vi inom organisationen möjlighet att förmedla
denna information till företag kritiska för försörjningsberedskapen” – Informant 2
82

Sebastian Wassholm
Eftersom organisationernas verksamhet främst fokuserar på förebyggande och förberedande
beredskapsåtgärder är inte akut aktion i fokus, vilket innebär att denna förmåga hos
organisationerna inskränks en aning av att de inte har en direkt kapacitet och förmåga att
fungera som beredskapsorganisation i ett akut läge. Även om organisationerna har väldigt goda
nätverk till företagsfältet inom sin yrkesbransch, samt även till myndigheter och andra
organisationer, är dessa kontakter långt bundna till de enskilda personer som jobbar med dessa
frågor. Således existerar inte i detta sammanhang någon klar organisationsstruktur som
tillförlitligt kunde användas till godo i ett akut läge.
”Eftersom vår verksamhet är fokuserad på förebyggande åtgärder kan vi nödvändigtvis inte
fungera som en egentlig lägescentral” – Informant 5
Begränsningarna i prestationsförmåga under de akuta skeden av en strålrisksituation innebär att
dessa takorganisationer varken bör eller kan vara den enda vägen för att förmedla information
till yrkesbranschernas aktörer, utan det bör även finnas andra forum för kommunikation emellan
myndigheterna och näringslivet. Däremot är det klart att dessa takorganisationer spelar en roll
i att säkerställa att korrekt information förmedlas interaktivt emellan företagen och
myndigheterna. Denna säkerställande roll gynnas av att organisationerna i allmänhet har ett
rykte för att vara trovärdiga aktörer, vilket är särskilt viktigt under en strålrisksituation då det
är sannolikt att även falsk information cirkulerar inom samhället.
”En klar begränsning är vår prestationsförmåga i en akut och utdragen situation. På grund av
detta är det nog frågan om ifall vi kan vara den enda aktören som förmedlar denna typ av
information” – Informant 2
”Organisationerna anses i allmänhet vara trovärdiga, vilket vore bra att utnyttja under en
strålrisksituation då det cirkulerar stora mängder falsk information” – Informant 4
Då de färdigheter informanternas organisationer har att hantera en omfattande strålrisksituation
nu har behandlats kommer fokus att flyttas till färdigheterna bland yrkesbranschernas aktörer.
Inom samtliga yrkesbranscher kunde informanterna konstatera att strålrisksituationer inte
överlag uppmärksammats särskilt mycket i beredskapsplaneringen. Även om det inom
branscherna även finns företag med väldigt långtgående beredskapsplanering identifierade
informanterna ett klart behov av att förstärka kunnandet angående strålrisksituationer inom

83

Sebastian Wassholm
yrkesbranschen. Således kan läget inom yrkesbranscherna förbättras genom att öka nivån av
beredskapsplanering inför strålrisksituationer genom utbildning och övning.
”Beredskapsnivån varierar förstås inom branschen, men då vi ordnar beredskapsövningar och
utbildning framkommer det att man inte har förberett sig på något speciellt sätt för
strålrisksituationer” – Informant 1
”Enligt min uppfattning är dessa strålrisksituationer inte på tapeten inom företagen” –
Informant 3
Trots att strålrisksituationer i sig inte ägnats särskilt mycket uppmärksamhet innebär det inte
att yrkesbranschernas aktörer inte skulle ha idkat någon form av beredskapsplanering. I vanlig
ordning har företagen inom informanternas yrkesbranscher upprättat beredskapsplaner och
planer för kontinuitetshantering, vilket innebär att de torde inneha en grundläggande beredskap
för att hantera avvikande situationer.
”Eftersom vår verksamhet fokuserar på förebyggande och förberedande åtgärder är
utgångsläget ändå nog det, att företagen bör ha planerat sin beredskap och gjort en plan för
kontinuitetshantering” – Informant 3
Således kan det konstateras att bristfällig kunskap om strålning och strålrisksituationer utgör de
största hämningarna för företagens färdigheter att hantera en omfattande strålrisksituation.
Informanterna identifierade därtill bristen på förmåga att utföra strålningsmätningar som en klar
begränsning för företagens förmåga. Som det även konstaterades i föregående stycke är
strålningsmätningar av central betydelse för att säkerställa företagens och personalens
verksamhetsförutsättningar samt att granska ifall deras produkter är kontaminerade. Således
kan mätkapacitet anses vara av avgörande betydelse för att bland annat säkerställa
livsmedelssäkerheten och undvika ryktesskador.
”Jag skulle säga att bristen av kunnande är en av de största begräsningarna för att hantera en
strålrisksituation” – Informant 3
”Företagen har en väldigt begränsad förmåga, ifall de har någon förmåga alls, att utföra
strålningsmätningar” – Informant 2

84

Sebastian Wassholm

5.3 SNRs roll
Slutligen kommer det i denna avhandling även att reflekteras över vilken SNRs roll är i att stöda
informanternas organisationer och yrkesbranscher i fall av en strålrisksituation. I och med att
informanternas dagliga verksamhet är orienterad kring förebyggande och förberedande
beredskapsåtgärder identifierade samtliga informanter ett starkt behov av att öka mängden
utbildning om strålrisksituationer i det förebyggande arbetet.
”Det vore bra om SNR, eller egentligen vilken grupp som helst, kunde gå ut innan en olycka
skett och förklara de allmänna principerna om hur strålrisksituationer bör hanteras” –
Informant 2
Eftersom SNRs uppgift är att vid ett beredskapsläge fungera som en rådgivande instans, vars
uppgifter inkluderar rådgivning av andra myndigheter och delar av näringslivet angående
strålning, skyddsåtgärder vid strålrisk och STUKs lägesmässiga rekommendationer, aktiveras
gruppen egentligen först då en strålrisksituation är överhängande eller redan pågående. Denna
verksamhet sammanfaller alltså i sig inte direkt med det behov av förebyggande utbildning som
informanterna identifierat, men i och med att förebyggande åtgärder och framförhållning i
beredskapsplaneringen i denna avhandling konstaterats vara centrala komponenter för lyckad
krishantering i ett akut läge är detta behov någonting att beakta i SNRs fortsatta utveckling.
”Det förbyggande arbetet är viktigt för funktionen i en akut situation eftersom det minskar
behovet av rådgivning inom branschen. Detta är särskilt viktigt i en strålrisksituation” –
Informant 1
”Det vore bra att gå igenom dylika scenarier för en strålrisksituation på förhand. Det är alltid
lättare att fungera i en akut situation ifall man först har haft ens några liknande tankar på
papper” – Informant 5
Utöver ökandet av utbildning i förebyggande syfte kunde SNR, i enlighet med sin
uppgiftsbeskrivning, bidra till att fylla det informationsbehov som uppkommer inom
informanternas organisationer och yrkesbranscher under en strålrisksituation genom rådgivning.
Som en representant för en av de mer centrala myndigheterna fungerar SNR som en
kontaktpunkt emellan myndighetsverksamheten och näringslivet genom att producera
information med korrekt och koherent innehåll som sedan genom informanternas organisationer
85

Sebastian Wassholm
kan förmedlas till företagen inom den utvalda yrkesbranschen. Samtidigt bör det åter
konstateras att samverkan emellan SNR och informanternas organisationer inte kan eller bör
vara det enda forumet för kommunikation emellan myndigheterna och näringslivet, utan
informationsgången måste tryggas och systematiseras även på andra sätt.
Behovet av klart formulerade verksamhetsdirektiv och information som framförs genom
välkoordinerade, effektiva och interaktiva kommunikationsförhållanden, som identifierades i
stycket om intressenternas utmaningar och behov, går dessvärre inte att fylla över en natt. För
att uppfylla samtliga behov som identifierats genom denna innehållsanalys krävs således
omfattande och långsiktigt arbete som eftersträvar att vidare systematisera kommunikationen
emellan myndigheterna och näringslivet genom övning och klar ansvarsfördelning. Den
kartläggning som utförts i denna avhandling kan dock anses utgöra ett steg på vägen, och
resultaten kan med fördel användas i framtida utvecklingsarbete.
”Dessa saker går inte att förverkliga under bara ett års tid, utan det krävs målmedvetet arbete
i åratal för att uppnå önskat resultat – Informant 2”

5.4 Diskussion
Utgående från teorierna om risk governance har det redan tidigare i denna avhandling kunnat
konstateras att förvaltningen kan öka förståelsen över hur andra delar av samhällsnätverket
uppfattar olika former av risker genom att beakta begreppet risk och riskhanteringsprocesser i
sitt beslutsfattande. För att korrekt kunna uppskatta hur dessa risker påverkar aktörer på olika
samhällsnivåer krävs fungerande kommunikation inom nätverket samt en gemensam och
enhetlig lägesbild, vilket även påvisats vara viktiga element då det kommer till att hantera en
omfattande strålrisksituation. För att förbättra samarbetet mellan myndigheter, privata sektorns
aktörer och den tredje sektorn under en strålrisksituation fungerar SNR inom STUK
beredskapsorganisation som en rådgivande enhet med uppgift att stöda samhällets andra aktörer
i att hantera den uppkomna situationen. Således har denna kartläggning över hur STUKs och
SNRs intressenter upplever risker förknippade med en strålrisksituation utförts som del av
denna avhandling.

86

Sebastian Wassholm
Inom temat för intressenternas utmaningar och behov identifierade informanterna ett flertal
behov och orosmoment som manifesterar sig inom den organisation och den yrkesbransch de
representerar under en strålrisksituation. Gemensamt för dessa behov är att de till stor del kan
fyllas genom att säkerställa att aktörerna har tillgång till relevant information som förmedlats
koordinerat i ett begripligt format och i rätt tid. Därtill är det viktigt att denna kommunikation
sker interaktivt så det går att upprätthålla en enhetlig lägesbild emellan STUK och
ifrågavarande yrkesbranscher. Dessa element är av yttersta vikt då det kommer till att säkerställa
företagens verksamhetsförutsättningar och koordinera aktioner viktiga för att trygga
produktsäkerheten, som exempelvis strålningsmätningar och -analyser.
Inom temat för intressenternas färdigheter kunde det konstateras att informanternas
organisationer innehar en förmåga att förmedla information till centrala aktörer inom sin
yrkesbransch under en strålrisksituation, men att det finns klara hämningar i deras förmåga att
upprätthålla en regelrätt lägescentral och således fungera pålitlig i ett utdraget akut läge. Således
kan inte interaktionen mellan SNR och takorganisationerna vara det enda sättet information
förmedlas till ifrågavarande yrkesbranscher. Angående de färdigheter yrkesbranschens företag
i allmänhet innehar för att hantera en omfattande strålrisksituation kan det konstateras att det
finns ett klart behov av att förstärka kunnandet om strålning och strålrisksituationer. Läget inom
yrkesbranscherna kan således förbättras genom att strålrisksituationer beaktas mer omfattande
i företagens beredskapsplanering, vilket kan främjas med att öka mängden utbildning och
övning.
Inom det sista temat om SNRs roll i att möta de uppkomna behoven kan det konstateras att SNR
kan bidra till att fylla det informationsbehov som uppkommer inom informanternas
organisationer och yrkesbranscher genom att uppfylla sin uppgiftsbeskrivning och utföra
rådgivning. I detta rådgivande arbete bör gruppen beakta att informationen som förmedlas bör
vara korrekt, koherent och i ett förståeligt format. Därtill gynnas detta arbete av en klar
ansvarsfördelning och effektiva verksamhetssätt. Utöver det rådgivande arbetet under en
pågående krissituation identifierade informanterna ett klart behov av öka mängden utbildning
om strålrisksituationer i det förebyggande arbetet. Även om detta inte i sig passar in i gruppens
roll som del av en beredskapsorganisation är denna aspekt värd att beakta i SNRs fortsatta
utvecklingsarbete.

87

Sebastian Wassholm
Slutligen bör det även konstateras att det utvecklingsarbete som krävs för att fylla de behov och
utvecklingsområden som identifierats av informanterna kräver långsiktigt arbete som
eftersträvar att vidare systematisera kommunikationen mellan myndigheterna och näringslivet
genom övning och klar ansvarsfördelning. Det kartläggande arbete som utförts i form av denna
avhandling kan dock anses vara ett steg i rätt riktning, och dessa resultat kan således användas
för att stöda det framtida utvecklingsarbetet.
I detta kapitel har således innehållsanalysen av det insamlade intervjumaterialet presenterats
och redovisats för att besvara avhandlingens tredje forskningsfråga om hur STUKs och SNRs
intressenter upplever riskerna kring en strålrisksituation. I och med detta kan avhandlingens
samtliga forskningsfrågor nu anses vara besvarade. I nästa kapitel kommer avhandlingens
konklusioner att presenteras.

6 Avslutning
Denna magisteravhandlings syfte var att kartlägga och analysera rådande förhållanden i det
finska samhällets krisberedskap inför en strålrisksituation, vilket i praktiken har uppfyllts
genom att granska myndigheten STUKs och beredskapsgruppen SNRs roll i den nationella
krisberedskapen samt genom att kartlägga behov och utmaningar som uppstår hos
organisationens centrala intressenter. Detta syfte har uppfyllts genom att besvara tre
forskningsfrågor som fördjupat kunskapen om relationen emellan teori och empiri då det gäller
Finlands beredskapsplanering inför en strålrisksituation och STUKs och SNRs intressenters
farhågor och behov under en dylik händelse.
Avhandlingens teoretiska ram utgick från principerna för interaktiv samhällsstyrning och
behovet av att skapa strukturer som beaktar ökad involvering av intressenter i förvaltningens
beslutsfattande för att besvara det moderna samhällets krav på samarbete och legitimitet. Det
har kunnat konstateras att dessa krav tar sig form särskilt vid strålrisksituation, och således kan
det anses att denna betoning på nätverksskapande är centralt för att kunna analysera strukturerna
inom samhällets krisberedskap. Konkret behandlades i teoriöversikten grundläggande teorier
om begreppen risk och kris, varefter kunskapen om ämnet fördjupades genom modeller för riskoch krishantering. Därefter behandlades samhällets organisation inför att hantera en omfattande

88

Sebastian Wassholm
strålrisksituation genom teorier om den offentliga sektorns krishantering, olika dimensioner av
begreppet governance samt risk- och kriskommunikation.
För att besvara avhandlingens första och andra forskningsfråga speglades avhandlingens
teoretiska ram mot innehållet i fem centrala styrdokument som beskriver de övergripande
riktlinjerna för Finlands krisberedskap, de specifika anvisningarna inför en strålrisksituation
samt hur dessa principer implementerats i STUKs interna beredskapsdirektiv och strategi.
Dessa styrdokument var Säkerhetsstrategin för samhället (Statsrådet, 2017), Anvisningar som
gäller vid strålningsläge (Inrikesministeriet, 2016), STUKs interna beredskapsplan (2016),
STUKs beskrivning över skyddsåtgärder (2019) och STUK:s strategi 2018–2022 (2017).
Avhandlingens första forskningsfråga besvarades genom att de övergripande dragen av STUKs
och SNRs roll i förvaltningen av Finlands nationella krisberedskap inför en strålrisksituation
beskrevs utgående från de utvalda styrdokumenten. Denna kunskap fördjupades sedan genom
att analysera innehållet utgående från fem teman identifierade ur de grundläggande modellerna
för risk- och krishantering samt fem uppgifter formulerade av Boin et.al (2016) som beskriver
förvaltningens krishantering. Dessa fem teman beskrev förebyggande åtgärder, förberedande
åtgärder, åtgärder för akut respons, åtgärder för att främja återhämtning och åtgärder för
inlärning, medan de fem uppgifterna för förvaltningens krishantering benämndes
meningsskapande, beslutsfattande och koordinering, betydelseskapande, ansvarstagning och
inlärning. Utgående från analysens resultat kunde det konstateras att samtliga av dessa fem
teman kunde återfinnas i diskussionen om Finlands beredskap inför en strålrisksituation. Därtill
kunde det konstateras att STUK, utgående från de fem uppgifterna för förvaltningens
krishantering, spelar en central roll i den finska förvaltningens förmåga att utföra sina uppgifter
under en omfattande strålrisksituation.
Avhandlingens andra forskningsfråga besvarades genom att analysera de utvalda
styrdokumenten för att identifiera hur principerna för interaktiv samhällsstyrning och
kriskommunikation beaktas i Finlands beredskapsplanering inför en strålrisksituation. För detta
formulerades fyra teman utgående från avhandlingens teoretiska ram som kan anses beskriva
centrala drag inom governance-perspektivet och teorierna om kriskommunikation. Dessa fyra
benämndes beaktandet av intressenter från olika samhällssektorer i beslutsfattandet, kontroll
och styrning av möjliga intressentnätverk, beaktandet av risk och riskmedvetenhet samt

89

Sebastian Wassholm
beaktandet av kommunikationsförhållanden. I analysen kunde det konstateras att de principer
för övergripande säkerhet som i stort styr tankesättet inom den finska beredskapsplaneringen
rent av kan anses manifestera de tankar av samarbete och inkluderandet av intressenter som är
centrala inom governance-perspektivet. Styrdokumenten innehöll därtill direktiv om klara
ledningsförhållanden inom nätverken, mekanismer för beaktandet av risk och instruktioner för
att upprätthålla ändamålsenliga kommunikationsförhållanden. Således kunde det konstateras att
samtliga av dessa teman gick att återfinna i beskrivningen av Finlands beredskapsplanering
inför en strålrisksituation.
I denna avhandling har det därtill kunnat konstateras att det krävs ett fungerande samarbete
emellan aktörer på olika samhällsnivåer, aktiv kommunikation och en gemensam lägesbild för
att hantera en omfattande strålrisksituation. I och med att en central del av samarbetet kan anses
vara förmågan att beakta hur risker påverkar aktörer på olika samhällsnivåer under en
strålrisksituation har avhandlingens tredje forskningsfråga besvarats genom analys av
materialet från fem temaintervjuer som utförts med informanter från takorganisationer inom
branscherna för primärproduktion, livsmedelsindustri, butik- och livsmedelshandel, logistikoch transport samt skogsindustri för att besvara avhandlingens tredje forskningsfråga om hur
STUKs och SNRs intressenter upplever riskerna kring en strålrisksituation.
I analysen av intervjumaterialet har tre teman som beskriver de utmaningar och behov
informanterna identifierar att deras organisation och yrkesbransch kunde möta under en
strålrisksituation, de färdigheter de har för att hantera en strålrisksituation och SNRs roll i att
möta dessa uppkomna behov identifierats. Det har kunnat konstateras att den breda skara av
behov och utmaningar som informanterna identifierat till stor del kan åtgärdas genom effektiv
och koordinerad kommunikation samt upprätthållandet av en gemensam lägesbild. Angående
hurdana färdigheter informanternas organisationer har för att hantera en omfattande
strålrisksituation kunde det konstateras att även om ifrågavarande organisationer har en klar
förmåga att förmedla information till centrala aktörer inom sin yrkesbransch behövs det även
andra tillvägagångssätt för att pålitligt systematisera informationsgången till ifrågavarande
aktörer. Därtill identifierades inom informanternas yrkesbranscher ett klart behov av att
förstärka kunnandet om strålning och strålrisksituationer, vilket kan åtgärdas genom att öka
mängden utbildning och övning.

90

Sebastian Wassholm
Slutligen kunde det utgående från analysen av intervjumaterialet konstateras att SNR genom
sin roll som en rådgivande enhet inom STUKs beredskapsorganisation, vars uppgift i essens
går ut på att främja samordning mellan STUK och intressenter inom det finska samhället, kan
bidra till att fylla det informationsbehov som uppkommer inom informanternas organisationer
och yrkesbranscher. Därtill bör det dock konstateras att det utvecklingsarbete som krävs för att
fylla de behov och utvecklingsområden som identifierats kräver långsiktigt och gediget arbete
under längre tid, men att det kartläggande arbete som utförts i denna avhandling definitivt är ett
steg på vägen och resultaten väl kan användas för att stöda det framtida utvecklingsarbetet.
I och med denna blandning av litteraturöversikt, systematisk genomgång av centrala
styrdokument och verklighetsförankring genom intervjumaterial kan denna avhandling anses
ha bidragit med en verklighetstrogen och omfattande översikt över det finska förvaltningens
funktion under en strålrisksituation utgående från STUKs och SNRs perspektiv. Ingen
forskningsprocess är dock perfekt, och eftersom avhandlingens urval måste revideras under
arbetets gång på grund av den pågående Corona-pandemin, kan den mest lämpliga inriktning
av vidare forskning inom ämnet anses vara att genomföra studien i dess fulla omfattning.
Genom detta kunde den kunskap om hur STUKs och SNRs intressenter inom näringslivets olika
sektorer upplever risker associerade med en omfattande strålrisksituation utvidgas med
perspektiv från andra myndigheter och tredje sektorns aktörer.

91

Sebastian Wassholm

Litteraturförteckning
Abrahamsson, M., & Magnusson, S. E. (2004). Användning av risk- och sårbarhetsanalyser i
samhällets krishantering - delar av en bakgrundsstudie. LUCRAM, Lunds universitet.
Beck, U. (1992). Risk Society - Towards a New Modernity. London: Sage Publications Ltd.
Beck, U. (2002). The Terrorist Threat: World Risk Society Revisited. Theory, Culture &
Society, 19(4), 39–55.
Boin, A., Hart, P. ´., Stern, E., & Sundelius, B. (2016). The politics of crisis management:
Public leadership under pressure. Cambridge: Cambridge University Press.
Bromet, E. J. (2014). Emotional consequences of nuclear power plant disasters. Health Phys
106, 206–210.
Bryman, A. (2018). Samhällsvetenskapliga metoder. Malmö: Liber.
Christensen, T., Lægreid, P., & Rykkja, L. H. (2016). Organizing for Crisis Management:
Building Governance Capacity and Legitimacy. Public Administration Review, 887897.
Große, C., & Olausson, P. M. (2019). Blind spots in interaction between actors in Swedish
planning for critical infrastructure protection. Safety Science, Volume 118, 424-434.
Harboe, T. (2013). Grundläggande metod: Den samhällsvetenskapliga uppsatsen. Malmö:
Gleerups Utbildning AB.
Harrison, J., Fell, T., Leggett, R., & Lloyd, D. (2017). The polonium-210 poisoning of Mr
Alexander Litvinenko. Journal of Radiological Protection, 266-278.
Head, B. W., & Alford, J. (2015). Wicked Problems: Implications for Public Policy and
Management. Administration & Society, 47(6), , 711 - 739.
Hedlund, G., & Montin, S. (2009). Governance på svenska. Stockholm: Santérus Academic
Press.

92

Sebastian Wassholm
Hirsjärvi, S., & Hurme, H. (2001). Tutkimushaastattelu: Teemahaastattelun teoria ja
käytäntö. Helsinki: Yliopistopaino.
Hyvönen, A.-E., & Juntunen, T. (2018). Resilienssi avaimena laaja-alaiseen
kokonaisturvallisuuteen: haasteita ja mahdollisuuksia. Statsrådets utrednings- och
forskningsverksamhet.
IAEA. (1988). The radiological accident in Goiânia. Wien.
IAEA. (2015). The Fukushima Daiichi Accident: Technical Volume 1/5.
Inrikesministeriet. (2016). Anvisningar som gäller vid strålningsläge.
Inrikesministeriet. (2019). Nationell riskbedömning 2018.
IRGC. (2005). White paper on risk governance. Towards an integrative approach. Geneva:
IRGC.
Jarvis, D. S. (2007). Risk, Globalisation and the State: A Critical Appraisal of Ulrich Beck and
the World Risk Society Thesis. Global Society(21:1), 23-46.
Larsen, A. K. (2009). Metod helt enkelt: en introduktion till samhällsvetenskaplig metod.
Malmö: Gleerups Utbildning AB .
Marcussen, M., & Torfing, J. (2007). Democratic Network Governance in Europe. London:
Palgrave Macmillan.
Penuel, K. B., Statler, M., & Hagen, R. (2013). Encyclopedia of Crisis Management.
Thousand Oaks, CA: SAGE Publications, Inc.
Perko, T. (2011). Importance of risk communication during and after a nuclear accident.
Integrated Environmental Assessment and Management, 388-392.
Renn, O. (2008). Risk Governance: Coping With Uncertainty in a Complex World. London:
Earthscan.
Reynolds, B., & Seeger, M. (2014). Crisis and Emergency Risk Communication. U.S.
Department of Health and Human Services.
93

Sebastian Wassholm
Roberts, N. (2000). Wicked problems and network approaches to resolution. The
International Public Management Review, 1-19.
Romanov, G., Nikipelov, B., & Drozhko, E. (1991). The Kyshtym accident: causes, scale and
radiation characteristics. Commission of the European Communities (CEC).
Shimokawa, S., Niiyama, Y., Kito, Y., Kudo, H., & Yamaguchi, M. (2018). No-tolerant
Consumers, Information Treatments, and Demand for Stigmatized Foods: the Case of
Fukushima Nuclear Power Plant Accident in Japan . International Association of
Agricultural Economists (IAAE) 2018 Conference. Vancouver, British Columbia.
Spikin, I. C. (2013). Risk management theory: the integrated perspective and its application in
the public sector. Estado, gobierno, gestión pública: Revista Chilena de
Administración Pública, Issue 21, 89-126.
Statsrådet. (2017). Säkerhetsstrategin för samhället.
STUK. (2016). Valmiussunnitelma.
STUK. (2017). STUK:s strategi 2018-2022.
STUK. (2017). Säteilyneuvontaryhmän valmiusohje.
STUK. (2019). Suojelutoimet säteilyvaaratilanteen varhaisvaiheessa ja jälkivaiheessa.
Säkerhetskommittén. (2018). Turvallinen Suomi 2018 – Tietoja Suomen
kokonaisturvallisuudesta.
Sørensen, E., & Torfing, J. (2009). Making governance networks effective and democratic
through metagovernance. Public administration, Vol. 87(2):234–258.
Teorell, J., & Svensson, T. (2007). Att fråga och att svara: Samhällsvetenskaplig metod.
Malmö: Liber AB.
Terminologicentralen. (2017). Ordlista om övergripande säkerhet.
Tjora, A. (2010). Från nyfikenhet till systematisk kunskap: Kvalitativ forskning i praktiken .
Lund: Studentlitteratur AB.
94

Sebastian Wassholm
Turcanu, C., Carlé, B., Paridaens, J., & Hardeman, F. (2008). On the constructive role of
multi‐criteria analysis in complex decision‐making: An application in radiological
emergency management. Safety, Reliability and Risk Analysis: Theory, Methods and
Applications, (ss. 89-96).
Walaski, P. (2011). Risk and Crisis Communications: Methods and Messages. Hoboken: John
Wiley & Sons.
Yin, R. (2011). Kvalitativ forskning från start till mål. Lund: Studentlitteratur AB.
Ysa, T., Albareda, A., & Forberger, S. (2014). What is governance? i P. Anderson, G.
Bühringer, & J. Colom, Reframing addictions: policies, processes and pressures (ss. 8
- 16). Addiction and Lifestyles in Contemporary Europe Reframing Addictions Project
(ALICE RAP).

Internetkällor
Försörjningsberedskapscentralen. (2020) Sektorit ja poolit. Hämtat den 20.4.2020 från
https://www.huoltovarmuuskeskus.fi/organisaatio/sektorit-ja-poolit/
Hufvudstadsbladet (2019). Student upptäckte fem okända öar i radioaktiv miljö – ryska
myndigheter bekräftar fyndet. Hämtat den 1.11.2019 från https://www.hbl.fi/artikel/studentupptackte-fem-okanda-oar-i-radioaktiv-miljo-ryska-myndigheter-bekraftar-fyndet/
IAEA. (2002). Inadequate Control of World's Radioactive Sources. Hämtat den 8.4.2020 från
https://www.iaea.org/newscenter/pressreleases/inadequate-control-worlds-radioactive-sources
IAEA. (2006). The Chernobyl Forum: 2003–2005. Hämtat den 8.4 2020 från
https://www.iaea.org/newscenter/focus/chernobyl/faqs
Ketola, Antti., Kleemola, Mari., Kuula-Luumi, Arja., Alaterä, Tuomas J., Päivärinta, Jarkko.,
Hautamäki, Jani., Haverinen, Sanni & Sivonen, Jouni. (2017). Aineistonhallinnan käsikirja
Tampere: Yhteiskuntatieteellinen tietoarkisto. Hämtat den 2.3.2020 från
https://www.fsd.tuni.fi/aineistonhallinta/fi/kvalitatiivisen-datan kasittely.html

95

Sebastian Wassholm
Mecklin, John. (2020). 2020 Doomsday Clock Statement. Bulletin of the Atomic Scientists.
Hämtat den 9.2.2020 från https://thebulletin.org/doomsday-clock/current-time
Merriam-Webster. (2020). Definition of crisis. Hämtat den 29.11.2019 från
https://www.merriam-webster.com/dictionary/crisis
Merriam-Webster. (2020). Definition of risk. Hämtat Hämtat den 29.11.2019 från
https://www.merriam-webster.com/dictionary/risk
Saaranen-Kauppinen, Anita & Puusniekka, Anna. 2006. Strukturoitu ja puolistrukturoitu
haastattelu. KvaliMOTV - Menetelmäopetuksen tietovaranto. Tampere:
Yhteiskuntatieteellinen tietoarkisto. Hämtat den 9.2.2020 från
https://www.fsd.uta.fi/menetelmaopetus/kvali/L6_3_3.html
Statsrådet. (2020). Periaatepäätökset. Hämtat den 9.4.2020 från
https://valtioneuvosto.fi/paatokset/periaatepaatokset
STUK (2019a). Ydinlaitos- ja säteilytapahtumien kansainvälinen vakavuusasteikko INES.
Hämtat den 9.2.2020 från https://www.stuk.fi/aiheet/sateilyvaara/ydinlaitos-jasateilytapahtumien-kansainvalinen-vakavuusasteikko-ines
STUK. (2015). Historia. Hämtat den 9.2.2020 från https://www.stuk.fi/web/sv/omstuk/historia
STUK. Joniserande strålning. (2020). Hämtat den 4.5.2020 från
https://www.stuk.fi/web/sv/teman/vad-ar-stralning/joniserande-stralning
STUK. (2020a) Exempel på stråldoser. Hämtat den 3.5.2020 från
https://www.stuk.fi/web/sv/teman/stralrisk/exempel-pa-straldoser
STUK. (2020b). Vapaaehtoiset toimijat kehittävät yhteistyötä valmiusharjoituksessa. Hämtat
den den 22.4.2020 från https://www.stuk.fi/-/vapaaehtoiset-toimijat-kehittavat-yhteistyotavalmiusharjoituksessa
Svenska Yle. (2019) Rysk vädertjänst registrerade höga strålningsvärden efter explosion i
Archangelsk. Hämtat den 9.2.2020 från https://svenska.yle.fi/artikel/2019/08/26/rysk-

96

Sebastian Wassholm
vadertjanst-registrerade-hoga-stralningsvarden-efter-explosion-i-archangelsk
Säkerhetskommittén. (2020) Säkerhetskommittén – verksamhet och uppgifter. Hämtat den
20.4.2020 från https://turvallisuuskomitea.fi/sv/sakerhetskommitten-2/sakerhetskommittendrift-och-ansvar/

97

Sebastian Wassholm

Bilaga 1:
Haastattelukysymykset / Intervjufrågor
Lopputyön kehityskohteena on STUKin valmiusorganisaatioon kuuluva Säteilyneuvontaryhmä.
Ryhmän tehtäviin kuuluu muun muassa:
• neuvoa säteilyyn, säteilyltä suojautumiseen, omatoimiseen suojeluun ja STUKin suosituksiin
liittyen muita viranomaisia ja elinkeinoelämää
• seurata viranomaisten ja elinkeinoelämän toteuttamia suojelutoimia sekä tehdä ehdotuksia
elinkeinoelämän mahdollisesti tarvittavista lisäsuosituksista tai ohjeista
• neuvoa muiden tilannetta hoitavien työntekijöiden (pois lukien ydinvoimalaitosten työntekijät)
säteilyturvallisuuteen liittyvistä suojelutoimista
• opastaa ulkoisen säteilyn ja kontaminaation mittauksissa ja tulosten tulkinnassa
• välittää yhteistyötahojen mittauspyyntöjä
• välittää vientituotteiden puhtaussertifikaattipyyntöjä
Lopputyön tavoitteena on puolistrukturoitujen haastattelujen kautta kartoittaa eri viranomaisten
ja elinkeinoelämän tarpeita ja soveltuvia neuvontakanavia ja -menetelmiä, sekä näiden pohjalta
kehittää STUKin sisäistä ohjeistusta ja toiminnan priorisointia.
Puolistrukturoidulla haastattelulla tarkoitetaan haastattelumenetelmää, jossa haastateltaville
esitetään samat ennalta muotoillut kysymykset mutta heille annetaan vapauus itse muotoilla
kysymyksiin vastaukset. Täten kysymykset toimivat haastattelun raameina, muuta niistä
voidaan tarvittaessa poiketa keskustelun aikana.
Oheiset kysymykset toimivat haastattelun suuntaviivoina:
1.

Mitkä ovat organisaationne keskeisimmät toimet säteilyvaaratilanteen varhais*- ja
jälkivaiheessa?**

2.

Keneltä odotatte saavanne määräyksiä ja toimintaohjeita säteilyvaaratilanteessa?

98

Sebastian Wassholm
3.

Mitkä ovat suurimmat rajoitteet toiminnallenne säteilyvaaratilanteessa?

4.

Minkälaisia verkostoja ja yhteistoimintamahdollisuuksia organisaatiollanne on
säteilyvaaratilanteessa?

5.

Missä Säteilyneuvontaryhmä voisi tukea teitä säteilyvaaratilanteessa?

6.

Mitä viestintäkanavia Säteilyneuvontaryhmä voisi hyödyntää kommunikaatiossa
organisaationne kanssa?

Ajattelun

tueksi

kysymyksiä

voi

tarkastella

kolmen

eri

kriisiskenaarion

kautta.

Säteilyvaaratilanteessa voi siis olla kyse seuraavista tapahtumista:
• Ydinvoimalaonnettomuus ulkomailla alueella, jonne on paljon vientiä ja tuontia.
•Ydinvoimalaonnettomuus Suomessa, joka vaatii sisälle suojautumista ja alkutuotannon
suojaamista ydinvoimalaitoksen ympäristössä.
• Säteilylähdeonnettomuus, jonka takia ison suomalaisen kaupungin keskustassa joudutaan
eristämään ja puhdistamaan muutaman korttelin kokoinen alue.
*Säteilyvaaratilanteen varhaisvaiheeseen kuuluvat tilanteet, joissa radioaktiivisia aineita
vapautuu ympäristöön, niiden suojaus on heikentynyt tai on olemassa uhka näistä tilanteista.
Varhaisvaiheeseen kuuluu

myös radioaktiivisten aineiden leviäminen ympäristössä.

Varhaisvaihe päättyy, kun ympäristön säteilytaso ei enää nouse merkittävästi eikä enää ole
uhkaa uudesta radioaktiivisten aineiden vapautumisesta ympäristöön, tai kun säteilylähde on
saatettu turvalliseen tilaan.
**Säteilyvaaratilanteen jälkivaiheessa elinympäristön säteilytasot eivät enää nouse eikä ole
odotettavissa uutta radioaktiivisten aineiden vapautumista ympäristöön.
Slutarbetet kommer att skrivas på svenska, och därmed är det även möjligt att utföra
intervjuerna på svenska. De svenskspråkiga intervjufrågorna presenteras nedan:
1.

Vilka är er organisations centrala uppgifter och åtaganden i den tidiga* och
intermediära** fasen av en strålrisksituation?

99

Sebastian Wassholm
2.

Från vem förväntar ni er få order och verksamhetsdirektiv i en strålrisksituation?

3.

Vilka är de största begränsningarna för er verksamhet i en strålrisksituation?

4.

Vilka slags nätverk och samarbetsmöjligheter har er organisation i en stålrisksituation?

5.

Hur kunde Säteilyneuvontaryhmä stöda er verksamhet i en strålrisksituation?

6.

Vilka

kommunikationskanaler

kunde

Säteilyneuvontaryhmä

använda

i

kommunikationen med er organisation?
För att stöda tankearbetet kan frågorna betraktas utgående från tre olika kris-scenarier. En
strålrisksituation kan alltså innebära följande händelser:
• En kärnkraftverksolycka utomlands på ett område dit det idkas mycket import och export
•En kärnkraftverksolycka i Finland som kräver att primärproduktionen skyddas och
befolkningen söker skydd inomhus i kärnkraftverkets omgivning.
• Olycka med en strålningskälla som orsakar att ett några kvarter stort område i centrum av en
stor finländsk stad måste avspärras och rengöras.
* Den tidiga fasen av en nödsituation med strålrisk omfattar de inledande händelserna innan
skyddet kring de radioaktiva ämnena försvagats eller radioaktivitet kommit ut i omgivningen
samt situationen medan radioaktivt utsläpp i omgivningen pågår.
** Under den intermediära fasen stiger inte längre strålningsnivån i livsmiljön och nya
radioaktiva ämnen förväntas inte längre komma ut i miljön.

100

