Kim Hollfast

Ljud, musik och atmosfär i ett actionrollspel
En studie av den sparsamma användningen av musik i
konsolspelet Bloodborne

Kim Hollfast, 38526
Pro gradu-avhandling i musikvetenskap
Handledare: Johannes Brusila
Fakulteten för humaniora, psykologi och teologi
Åbo Akademi
Åbo 2020

Kim Hollfast

ÅBO AKADEMI – FAKULTETEN FÖR HUMANIORA, PSYKOLOGI OCH TEOLOGI

Abstrakt för avhandling pro gradu
Ämne: Musikvetenskap
Författare: Kim Hollfast
Ljud, musik och atmosfär i ett actionrollspel
En studie av den sparsamma användningen av musik i konsolspelet Bloodborne.
Handledare: Johannes Brusila
Handledare:
Abstrakt:
I avhandlingen har jag undersökt vilken inverkan den sparsamma användningen av musik har
på atmosfären i spelet Bloodborne (2015). Avhandlingens syfte är att klargöra hur spelljudets
olika aspekter, i ett spel där musik används sparsamt, skapar en upplevelse som är rik på
atmosfär och engagerar spelaren. Den huvudsakliga forskningsfrågan för avhandlingen är:
Vilken inverkan har den sparsamma användningen av musik på spelets atmosfär?
Avhandlingens teoretiska referensram består av spelljudsteori, funktionsteori och teori om
multimodalitet i spel. Till kategorin spelljudsteori hör teori om musikalisk texturering,
dynamisk musik och interaktivitet. Funktionsteorin består av olika perspektiv på spelljudets
och spelmusikens funktioner. Teori om schizophoni, synchresis och multisensorisk integration
behandlar multimodalitet i spel. Det här är de teorier jag använder som en grund för min
analys.
Materialinsamlingen har skett genom att spela in mitt spelande och genom att tillämpa
metoden analytiskt spelande. Med den här metoden har jag kunnat klassificera ljudens och
musikens funktioner i spelet, var ljud och musik förekommer, när ljud och musik förekommer
och hur de samspelar med spelandet, samt spelvärlden. Materialet jag analyserar innehåller
ljud och musik från olika situationer i spelandet. Jag har samlat in ljudeffekter från olika
situationer i spelet, bakgrundsljud från flera av spelets nivåer, och spelkaraktärers och fienders
ljud. Ytterligare har jag samlat in bakgrundsmusik från två av spelets nivåer. Jag analyserar
även två kampsituationer där det förekommer musik.
Analysen visar att även om musikanvändningen i spelet är sparsamt, lider inte atmosfären
eller spelarens engagemang på grund av det här. Både ljudeffekter och bakgrundsljud används
som en ersättning för avsaknaden av musik. Den visuella aspekten har en definitiv
atmosfärskapande funktion, och tack vare att spelljudet i alla situationer är kongruent med det
visuella, skapas en rik atmosfär och en trovärdig spelvärld. Spelkaraktärerna och fienderna
fyller också en funktion i atmosfärskapandet. De icke-spelbara karaktärernas röster används
för att skapa inlevelse och spänning. Hur en röst låter är avgörande för den atmosfär som
spelskaparna vill åstadkomma. Fienderna skapar atmosfär och spänning genom att vara
visuellt skräckinjagande, och ha ljud som understöder det här. Det går även att konstatera att
den musik som finns i spelet, används i situationer som kräver en specifik atmosfär eller
intensitet. Musikanvändningen är sparsam, men viktig i atmosfärskapandet.
Nyckelord: Spelljud, spelmusik, funktioner, multimodalitet
Datum:
Abstrakt godkänt som mognadsprov:

Sidor: 51

Kim Hollfast

Innehåll

1 Inledning....................................................................................................................1
1.1 Vad är Bloodborne?................................................................................................2
1.2 Syfte och forskningsfråga.......................................................................................3
1.3 Tidigare forskning...................................................................................................4
1.4 Teoretisk referensram.............................................................................................6
1.5 Metod och material.................................................................................................9
1.6 Disposition............................................................................................................12
2 Ljudeffekter och bakgrundsljud...............................................................................12
2.1 Ljudeffekter................................................................................................13
2.2 Bakgrundsljud............................................................................................19
2.4 Sammanfattning.........................................................................................24
3 Spelkaraktärernas och fiendernas ljud.....................................................................25
3.1 Spelkaraktärernas ljud................................................................................26
3.2 Fiendernas ljud...........................................................................................29
3.3 Sammanfattning.........................................................................................34
4 Musikens inverkan på spelets atmosfär...................................................................35
4.1 Bakgrundsmusiken.....................................................................................35
4.2 Musiken i kampsituationer.........................................................................41
4.3 Sammanfattning.........................................................................................47
5 Avslutande diskussion.............................................................................................48
Referenser
Forskningsmaterial
Litteratur

Kim Hollfast

1 Inledning
Spel har alltid varit en viktig del av mitt liv ända sedan barndomen. För mig hade
mediet något som film inte kunde ge: möjligheten att interagera med det som sker på
skärmen. När en åskådare ser på en film engageras hen av det audiovisuella och
åskådaren presenteras en upplevelse som har planerats på förhand. Åskådaren kan
inte kontrollera filmens handling, men ett spel ger spelaren den möjligheten. En
spelare engageras av både det audiovisuella och det interaktiva i spelet. För mig är
interaktivitet något som gör spel speciella.
De senaste två decennierna har spelbranschen blivit större, både på ett ekonomiskt
och globalt plan. Film är inte längre den enda formen av audiovisuell underhållning.
Fler än någonsin spelar i någon form och blir därmed engagerade i de världar som
spelen presenterar. Den interaktiva aspekten bidrar till att spelare engageras, men
ljudet och musiken har också en viktig roll då det gäller att engagera. Forskning om
musik och ljud i spel är viktigt, eftersom ny forskning ger en större förståelse av
detta medium.
Det spel jag tänker analysera för min avhandling är Bloodborne som har skapats av
FromSoftware i Japan. Den första versionen av spelet gavs ut 2015. En nyare version
av spelet som är längre gavs ut senare samma år. Mera specifikt ska jag undersöka
spelets ljud och musik för att kunna klargöra den effekt avsaknaden av
bakgrundsmusik har på ett spels atmosfär. Bloodborne är speciellt för mig, eftersom
det gav mig en utmaning som inte många spel tidigare har gjort. FromSoftware är
kända för att skapa spelupplevelser som är utmanande och straffar spelare också för
ett litet misstag. Ända från början har jag varit fascinerad av spelskaparnas sätt att
presentera musiken i Bloodborne, eftersom bakgrundsmusiken i spelet används
sparsamt. I de flesta rollspel jag tidigare spelat hördes alltid musik i bakgrunden, och
det här är nog en av orsakerna att jag blev fascinerad av musikanvändningen i
Bloodborne.
Med min pro gradu-avhandling vill jag komma med en ny infallsvinkel på forskning
om ljud och musik i spel. Forskning har gjorts om ljudets och musikens funktioner i
olika typer av spel samt om hur spelaren interagerar med ljudet. Ingen litteratur jag
1

Kim Hollfast

har läst nämner forskning om den effekt avsaknaden av bakgrundsmusik har på
spelandet. Därför hoppas jag, med den nya infallsvinkel jag använder i min studie,
kunna bidra med ett ytterligare perspektiv till forskningen om ljud och musik i spel.
1.1 Vad är Bloodborne?
Spelets handling utspelar sig i den fiktiva staden Yarnham. Många av stadens
invånare lider av en mystisk sjukdom som omvandlar dem till monster. För att
bekämpa pesten har grupper skapats för att utplåna invånarna som förvandlats till
monster. Medlemmarna i de olika grupperna kallas för jägare. Spelkaraktären har av
någon orsak anlänt till Yarnham och hen går igenom en experimentell medicinisk
behandling. Efter behandlingen vaknar spelkaraktären på ett övergivet sjukhus och
har tappat minnet. Spelkaraktären måste bli en jägare för att överleva jaktens natt.
Spelet går ut på att besegra fiender och ta sig till nästa nivå. En nivå i Bloodborne är
ett unikt område i spelvärlden, med unika fiender, icke-spelbara karaktärer och svåra
kampsituationer. Nivåerna har även namn som urskiljer dem från varandra och när
spelkaraktären anländer till en nivå, syns namnet på nivån nederst på skärmen.
Bloodborne hör till genren actionrollspel. Actionspel och rollspel har specifika
genrekonventioner som finns närvarande i det här spelet. Dominic Arsenault (2014,
225) förklarar att action kan ses som en sammansatt genre och inkluderar därför spel
från flera olika subgenrer av spel, till exempel skjutspel. Det som definierar
actionspel är den vikt som spelarens sensoriska och motoriska färdigheter har.
Spelaren måste med hjälp av olika handlingar ta sig igenom spelet och övervinna
olika utmaningar. Andrew Burn (2014, 242) definierar rollspel som spel där spelaren
ofta själv kan bestämma vilken typ av karaktär hen vill använda. Under spelets gång
får spelkaraktären färdighetspoäng och poängen kan investeras i spelkaraktären för
att göra karaktären starkare. Både actionspel och rollspel använder bakgrundsmusik
och normen är att det finns bakgrundsmusik. Vanligt är att olika musik används i ett
spels olika nivåer. Karen Collins (2008, 126) poängterar att musiken även kan vara
adaptiv, vilket innebär att musiken förändras på grund av förändringar i spelvärlden
eller spelarens handlingar.

2

Kim Hollfast

Konventioner från genrerna actionspel och rollspel finns i Bloodborne, men det som
gör spelet unikt är den höga svårighetsgraden liksom avsaknaden av bakgrundsmusik
i de flesta av spelets nivåer. Att ingen bakgrundsmusik används innebär att spelaren
endast hör ljud från omgivning, spelkaraktärens ljud och fienders ljud. Det finns ett
definitivt fokus på sensoriska och motoriska färdigheter, och även det minsta fel kan
leda till att spelkaraktären dör. En ytterligare utmaning är att om spelkaraktären dör,
försvinner alla färdighetspoäng som spelaren samlat och inte investerat i olika
färdigheter. Spelaren kan återvända till platsen där karaktären dog för att få tillbaka
sina färdighetspoäng, men om hen dör igen försvinner poängen för evigt. Det här
ökar pressen på spelaren.
1.2 Syfte och forskningsfråga
Ljudet och musiken i spel har kommit långt de senaste 30 åren. Länge var normen att
använda MIDI för att skapa musiken i spel. Collins (2008, passim) definierar MIDI
som ett gränssnitt som möjliggör att olika musikaliska enheter är kompatibla i ett
standardformat. MIDI formatet gav kompositörer möjligheten att skapa musik med
bra ljudkvalitet och polyfoni. Senare övergavs det här formatet eftersom CD-skivan
möjliggjorde skapandet av musik som låter mera realistisk. Idag har ljudet i spel
blivit mera komplext och musiken kan idag spelas av verkliga instrument.
Atmosfären i spel har också utvecklats, i och med att ny teknik givit spelskapare
möjligheten att utveckla den här aspekten. Den atmosfärskapande funktionen är en
central del av spelets ljud och musik, och det är därför givande att undersöka
spelljudet i ett spel som bryter mot konventionerna. Syftet med avhandlingen är att
klargöra hur spelljudets olika aspekter, i ett spel där musik används sparsamt,
påverkar atmosfären i spelet. Utgående från det här syftet har jag utarbetat
avhandlingens huvudsakliga forskningsfråga: Vilken inverkan har den sparsamma
användningen av musik på spelets atmosfär? För att kunna besvara frågan har jag
utarbetat tre följdfrågor, med vars hjälp jag närmar mig ämnet.
Eftersom musik används sparsamt i spelet har ljudet istället en större roll. Den första
följdfrågan är därför: Vilken inverkan har ljudeffekterna och bakgrundsljudet på
spelets atmosfär? Med den här följdfrågan vill jag ta reda på hur spelets ljud skapar
atmosfär.
3

Kim Hollfast

Ytterligare ljud som har en inverkan på atmosfären i spelet är spelkaraktärernas och
fiendernas ljud, där i synnerhet fiendernas varierar mycket. Den andra följdfrågan
lyder: Hur påverkar spelkaraktärernas och fiendernas ljud atmosfären i spelet?
Det finns musik i Bloodborne, även om den används endast i vissa situationer. I
spelets svåraste kampsituationer, där spelaren måste besegra de mest utmanande
fienderna, finns det alltid musik. Kontrasten mellan musiklöst och användning av
musik är en av spelets intressantaste aspekter. Avhandlingens tredje och sista
följdfråga är därför: Hur påverkar spelets musik atmosfären i spelet?
1.3 Tidigare forskning
Idag finns det mycket forskning om spel och även forskning om musik och ljud i
spel. Jämfört med läget för 20 år sedan har det skett en markant ökning av dels
forskning, dels intresse för spelljud och spelmusik. Även om musik har varit en del
av spel i över 30 år, har vetenskaplig forskning först på 00-talet börjat diskutera
spelmusik (Summers 2016, 5). Det här är inte förvånande, i och med att spel på 00talet blivit mera komplexa. Jag delar in den tidigare forskningen tematiskt i följande
kategorier: funktioner, inlevelse, interaktivitet, teknik och tystnad.
Forskning om spelljudets funktioner har länge varit ett centralt forskningsområde
inom spelljudsforskningen. Många forskare har därför intresserat sig för de
funktioner som musiken och ljudet i spel har. Intresset för funktioner var logiskt och
en naturlig inkörsport för forskare att närma sig spel, men även här var forskare
tvungna att låna från filmforskningen. Kristine Jørgensen (2006, 1–2) är en av många
forskare som försökt urskilja vilka funktioner spelljudet har. Hon konstaterar att
terminologi och teori har anpassats från filmforskningen, och har därmed fungerat
som en grund för den egna forskningen. Hon lyfter även fram att det finns skillnader
mellan funktionerna i de två medierna. Karen Collins (2008) har i sin forskning
kunnat urskilja flera olika funktioner som spelljudet har. Tracy W. Bush (2007) visar
i sin forskning att spelljud är en av de viktigaste komponenterna i konsumenters
preferenser. Spelljudets funktioner var för mig en inkörsport till spelljudsforskningen
och jag ser det som en central del av forskningsområdet.
4

Kim Hollfast

Forskare har även intresserat sig för hur ljud och musik bidrar till att skapa inlevelse i
spel. Vissa forskare intresserar sig för inlevelse i en mera allmän bemärkelse. Harry
Brenton (et al. 2005) redogör i sin forskning för hur ökad realism i till exempel film
eller animerade filmer kan ha en märkbar inverkan på trovärdigheten. Det här har i
sin tur har en inverkan på människors inlevelse när de ser på en film. Det finns
forskare som fokuserat på inlevelse i spel. Mark Ward (2010) diskuterar i sin
forskning hur spel, som är ett audiovisuellt medium, skapar inlevelse med hjälp av
ljud. Fokus i hans forskning är på hur röster används som ett medel för att skapa
inlevelse.
Idag har forskare börjat intressera sig för interaktivitet i olika spel. Forskningen
innefattar empirisk forskning och intresserar sig för hur människor interagerar med
musik och ljud. En av forskarna som intresserat sig för interaktivitet är Karen Collins
(2013). Hon ser på interaktivitet ur flera olika perspektiv, till exempel ur ett
psykologiskt och multimodalt perspektiv. I min studie vill jag ta in
interaktivitetsforskning för att få en bättre bild av hur interaktiva bidrar till att skapa
atmosfär.
Det har även utförts musikteknologisk forskning, i och med att spel och teknik är
nära sammanbundna. Spel inbegriper många intressanta tekniker för att skapa
engagemang hos spelare, och den här typen av forskning skapar ny förståelse för de
musikteknologiska aspekterna, vilket Rob Bridgett (2011, 133) visar i sin forskning
om dynamiskt omfång. Bridgett konstaterar i sin forskning att om spelskapare
möjliggör att spelaren själv i spelet kan ändra på det dynamiska omfånget, enligt
hens ljudsystem, skulle det förbättra lyssnarupplevelsen. Bridgetts forskning
förutspådde vad som skulle ske när tekniken skulle utvecklas och han visade sig få
rätt. Idag erbjuder många spel olika valmöjligheter för olika ljudsystem och vissa
spel erbjuder även olika nivåer av dynamiskt omfång i spelljudet. Bloodborne har
stort dynamiskt omfång, men spelaren kan tyvärr inte välja nivå enligt det egna
ljudsystemet.
Tystnad i spel är något som många spelskapare experimenterat med, men att spela
med ljudet avstängt kan ha olika konsekvenser. Kristine Jørgensen (2011) har forskat
5

Kim Hollfast

i att spela med ljudet avstängt och har med hjälp av kvalitativ forskning undersökt
spelares upplevelser när de spelar utan ljud. Spelare kände att de inte visste vad de
skulle göra i spelet, de hade problem att orientera sig i spelvärlden och de hade
problem att engagera sig i spelet när ljudet var avstängt. Jørgensen drar slutsatsen att
ett spels användarvänlighet och spelares engagemang lider när ljudet stängs av. I
Bloodborne är omständigheterna något annorlunda än i Jørgensens experiment.
Musik saknas i stora delar av spelet, men ljudet är ständigt närvarande. Det
intressanta med Jørgensens forskning är hur avsaknaden av en modalitet har
konsekvenser för andra modaliteter.
Bloodbornes musik och ljud har inte analyserats mer än i en artikel, Alexander
Kolossas (2020) Hail the nightmare: Music, sound and materiality in Bloodborne.
Fokus i hans forskning är på musikens materialitet, hur musiken för samman gotisk
och kosmisk skräck, samt hur bild och musik kan skapa ett skräckinjagande monster.
Även om Kolossas perspektiv är annorlunda jämfört med den här avhandlingens
perspektiv, bidrar han med intressanta observationer gällande hur musik kan stöda
genre och det visuella.
1.4 Teoretisk referensram
Min teoretiska referensram är huvudsakligen baserad på spelljudsteori, men jag
använder även teori som inte är specifikt utvecklad för spel. Jag har valt teorier
utgående från studiens forskningsfrågor och syfte, vilket innebär att min teoretiska
referensram endast innehåller teorier om funktioner, interaktivitet, spelmusikens roll
i spelandet och interaktion mellan olika modaliteter.
Spelljudets funktioner har länge varit ett centralt forskningsområde inom
spelljudsforskningen. Ljudet i spel kan ha ett stort antal olika funktioner och de här
funktionerna har vissa likheter med ljudets funktioner i film, även det finns
skillnader. Jag kommer att använda funktionsteori för att dels kunna klassificera
ljuden och musiken i spelet, dels för att få en inblick i den atmosfärskapande
funktionens roll i spelandet. Collins (2008, 128–130) förklarar att händelser i ett spel
utspelar sig i realtid och därför kan man inte planera en scen på samma sätt som i en
film. Hon lyfter även fram att en av ljudets funktioner är att vara förberedande, det
6

Kim Hollfast

vill säga att varna spelaren för fara. Att spela med ljudet avstängt kan därför göra att
spelet blir svårare att bemästra.
Ljudsymboler är en annan viktig funktion som hjälper en spelare att hitta olika objekt
eller att identifiera vart hen ska ta sig i spelet. Olika platser i ett spel kan ha unik
musik vilket hjälper spelaren att identifiera vilken nivå det är. En annan funktion som
musiken i ett spel har är att förstärka spelets struktur. Detta lyckas musiken utföra
genom att fungera som en brygga mellan olika scener eller när en del av spelet tagit
slut. Tystnad kan signalera att spelaren borde fullgöra någon uppgift för att kunna ta
sig vidare. Dialogen är också ett viktigt element i ett spel eftersom dialogen ger
information om handlingen och ger ledtrådar om vad man ska göra. Dialogen och
ljudets roll är också att skapa realism och skapa illusionen av att man befinner sig i
ett tredimensionellt rum (Collins 2008, 130–132.)
Ett av ljudets funktioner i spel är att skapa atmosfär. Musiken har uppgiften att
betona vissa nivåer eller platser i spelvärlden. Men musikens atmosfäriska funktion
varierar beroende på spelets genre. Musiken skapar en viss stämning och ger till
exempel i ett skräckspel en känsla av ängslan. Spelaren blir påverkad av musiken och
spelar mera försiktigt. Atmosfäriska ljud kan därmed påverka spelarens handlingar.
Ytterligare har ljudlandskapet en viktig uppgift att skapa illusionen av att spelvärlden
är en verklig plats. Omgivningens bakgrundsljud har funktionen att skapa en viss
stämning och en känsla av närvaro (Jørgensen 2006, 3.)
Även om ljudets funktioner är viktiga, finns det andra teoretiska aspekter att ta i
beaktande. Spel är interaktiva och därför har ny forskning mera fokuserat på den
interaktiva aspekten. Collins (2013, 6–9) lyfter fram att en stor del av en spelares
interaktion med ljud inträffar när hen väljer, formar och skapar ljud. Det här sker när
antingen musik eller ljudeffekter aktiveras på grund av en spelares handlingar. Att
fastslå en definition av interaktivitet är dock problematiskt, eftersom det finns många
olika nivåer av interaktivitet vid olika tillfällen. Fysisk interaktivitet är den mest
uppenbara formen av interaktivitet, det vill säga användningen av spelkontrollen.
Kognitiv interaktion är en ytterligare nivå och innefattar våra medvetna eller
omedvetna emotionella och kognitiva aktiviteter. Det finns inte en definitiv form av
interaktivitet, utan interaktivitet är uppbyggd av flera olika aspekter. Jag är främst
7

Kim Hollfast

intresserad av hur interaktivitet kan förstärka den atmosfärskapande funktionen som
spelljudet har.
Collins (2013) redogör för termerna schizophoni och synchresis och båda har att göra
med hur ljud upplevs av en spelare. Schizophoni innebär att ett ljud är avskilt från
källan och spelaren kan därför inte visuellt se vad som skapat ljudet. I en
undersökning gjord av Collins fick deltagare höra ljudeffekter. Deltagarna
associerade det de hörde med en imaginär källa, till exempel en person som slår på
ett städ. Ljudeffekterna associerades med andra modaliteter. Att inte se vad som
skapar ljud i spelet kan skapa spänning hos spelaren, vilket i sin tur bidrar till spelets
atmosfär. Synchresis är emellertid sammanslagningen av ljud och bild. Musiken kan
vara antingen kongruent eller inkongruent med det visuella. I Bloodborne används
dynamisk musik i några av de mest utmanande kampsituationerna. Musiken
förändras beroende på hur mycket skada fienden har tagit. Fiendens beteende
förändras med musiken och striden blir svårare desto mera skada fienden tar. Collins
(a.a., 26–28) lyfter fram teorin om multisensorisk integration som hävdar att det
genom en sammanslagning mellan olika modaliteter skapas information som inte
kunde existera i en enskild modalitet. Informationen som uppstår skapas inte av ljud
och bild enskilt, utan skapas när de två modaliteterna slås samman. Multisensorisk
integration är relevant för min studie, i och med att det finns situationer i materialet
där spelaren först hör ljud från till exempel en fiende. Spelaren vet nödvändigtvis
inte vilken typ av fiende det är och kan endast gissa utgående från ljudet. Senare kan
spelaren se fienden, vilket innebär att två modaliteter slås samman. Det uppstår en
framväxande betydelse, vilken i sin tur är en del av spelupplevelsen.
Tim Summers (2016) teori om struktur är relevant för avhandlingen, i och med att
musik används sparsamt. När musik används är det för ett specifikt syfte, vare sig det
är frågan om symfonisk orkestermusik som skapar spänning eller lugn musik med en
mera subtil betydelse. Texturing innebär att musiken i ett spel har en betydelse,
utöver det som framkommer visuellt. Musiken kan även skapa nya associationer,
skapa djup och kontext (Summers 2016, 60). Epic texturing innebär att musiken får
spelaren att känna sig som en hjälte och kopplar samtidigt spelaren till det narrativa.
Målet är att engagera spelaren i spelets värld (a.a., 64–66).

8

Kim Hollfast

I analysen kommer jag att använda begrepp som har att göra med ljud och musik i
spelet. Jag ska här definiera några av dem. Collins (2008, 125–127) redogör för flera
av begreppen och hon förklarar att diegetiska ljud är ljud som hör till spelets dieges,
det vill säga ljuden hör till spelvärlden och kan höras av karaktärerna. Icke-diegetiska
ljud är ljud som är utanför diegesen, till exempel olika menyljud. Samma gäller för
diegetisk musik och icke-diegetisk musik. Interaktivitet är också ett centralt begrepp
och innebär att spelaren samspelar med spelet (Collins 2013, 7). Alla ljud i spelet är
inte centrala för avhandlingens syfte och jag avgränsar genom att inte gå in på dem i
avhandlingen. Ljud som inte är centrala är menyljud, det vill säga ljudeffekter som
skapas när spelaren öppnar spelets meny (Grimshaw 2014, 119). I Bloodbornes meny
kan spelaren få en överblick över hur stark spelkaraktären är och vilka vapen, kläder
eller viktiga föremål spelaren har hittat. Genom att inte analysera ljudeffekterna som
hör till menyn kan jag istället fokusera på ljud som förekommer i spelets olika
nivåer. Jag kommer heller inte att analysera musiken i alla av de svåraste
kampsituationerna där musik förekommer, eftersom det skulle överskugga min
analys av spelets ljud.
1.5 Metod och material
Metodologiskt bygger avhandlingen på Summers (2016), som utvecklat
analysmetoder för forskning av spelmusik. Summers forskning har givit
spelmusikforskare olika verktyg som kan underlätta den egna forskningen, och hans
analytiska perspektiv om spelmusik är något som jag kommer att använda mig av i
min avhandling
Summers (2016, 35–37) förklarar att det analytiska spelandet är en metod som kan
användas i en undersökning av ljudet och musiken i de flesta spel. Metoden går ut på
att när man spelar, samtidigt lyssnar kritiskt på musiken och ljuden i spelet, för att få
en bättre uppfattning om ljudets och musikens plats i spelandet. Målet med metoden
är att kunna klassificera ljudens och musikens funktioner i spelet, var ljud och musik
förekommer, när ljud och musik förekommer och hur de samspelar med spelandet,
samt spelvärlden. Metoden är relativt fri, i och med att Summers inte sätter många
begränsningar. Men det här ställer större ansvar på forskaren att ha kunskapen att
veta vad som är relevant i spelandet.
9

Kim Hollfast

När jag spelar lyssnar jag kritiskt och uppmärksammar mina forskningsfrågor.
Ljudeffekter är en central del av spelets ljudbild, eftersom de är ständigt närvarande,
och därför beaktar jag de olika ljudeffekterna som uppstår i spelandet. Till spelets
ljudeffekter hör fotsteg, ljudet av olika vapen och ljud av magi. En annan kategori är
bakgrundsljud som ständigt är närvarande i ljudbilden. Ljudet av vind, hav, fåglar
och åska är hörbara i olika nivåer i spelet. En annan kategori är karaktärer och den
här kategorin kan delas in i tre underkategorier: spelkaraktär, icke-spelbara
karaktärer och fiender. Spelkaraktärens ljud är huvudsakligen ljudeffekter, men ickespelbara karaktärers ljud är speciella, eftersom de här karaktärerna kan prata. De
icke-spelbara karaktärernas röster har en viktigt atmosfärskapande faktor och därför
uppmärksammar jag de här i mitt material. Fiendernas ljud är både ljudeffekter och
röster, och det finns många olika typer av fiender med unika ljud.
Spelets musik kan indelas i två kategorier: bakgrundsmusik och musik i
kampsituationer. Bakgrundsmusik spelas endast i två nivåer i spelet, men musik
spelas alltid i de svåraste kampsituationerna. När jag spelar och samlar mitt material
utgår jag ifrån kategorierna och det analytiska spelandet. Jag gör även tabeller där jag
inkluderar kategorier och funktioner. I tabellerna framkommer var ljud och musik
spelas, hur olika ljudeffekter uppstår i spelet, vad ljudkällorna är och vilka funktioner
ljudet och musiken har.
Forskning som utförs med hjälp av det analytiska spelandet kan kritiseras för att vara
subjektivt. Det här är på grund av att forskaren arbetar själv med materialet och
tillämpar teori på empirin. Summers beskrivning av metoden verkar exkludera
möjligheten att använda till exempel andra spelares upplevelser. Även om det här är
fallet, ser jag det analytiska spelandet som en god metod för analys av ett interaktivt
medium. Forskaren interagerar med spelet, testar var och hur olika ljud aktiveras,
lyssnar kritiskt på spelvärldens ljud och musik, och får därmed en förståelse för den
roll ljudet och musiken har i spelandet. Ett annat tillvägagångsätt skulle ha varit att få
andra spelares åsikter om atmosfären i Bloodborne. Det här skulle ha kunnat göras
genom att utföra experiment, där testpersoner får spela delar ur spelet och efteråt
svara på frågor. Däremot kunde jag inte använda två olika metoder och
forskningsfrågan krävde en metod som möjliggjorde att jag kunde fokusera på
10

Kim Hollfast

specifika ljud i olika situationer i spelvärlden. Därför valde jag det analytiska
spelandet som metod.
Materialet samlas in genom inspelning av mitt spelande, vilket underlättar när
materialet ska analyserar. Spelandet kan ses som en form av fältarbete, som i det här
fallet sker i en virtuell värld. Tack vare PS4-konsolens inspelningsfunktion kan jag
behändigt filma in min spelande. Spelet är ungefär 25–30 timmar långt, men det här
kan variera från spelare till spelare. Jag har begränsat mitt material, i och med att ett
alltför stort material vore för tidskrävande att analysera. Mitt insamlade material är 3
timmar långt och inkorporerar det jag anser är det viktigaste för min analys, det vill
säga bakgrundsljud, ljudeffekter, musik och det visuella. Jag har valt materialet
utgående från mina forskningsfrågor och har därmed avgränsat det insamlade
materialet. Ljudet är en av de viktigaste aspekterna i min avhandling och därmed har
jag samlat sådant material där ljud har en viktig roll i att skapa atmosfär, till exempel
ljud från de två första nivåerna Central Yarnham och Cathedral Ward. Även
musiken är central och därför har jag samlat material från de två nivåer där
bakgrundsmusik förekommer: Hunter’s Dream och Yahar’Gul, Unseen Village.
Kampsituationerna där musik spelas är viktiga atmosfärskapande faktorer, men jag
kan omöjligen analysera alla. Därmed har jag valt två av de, enligt mig, effektivaste
kampsituationerna med musik: Cleric Beast och Father Gascoigne.
Jag har i mitt material samlat 19 ljudeffekter som är hörbara och kan aktiveras i flera
av spelets nivåer, men många av dem förekommer redan i spelets första timmar.
Orsaken till att jag valt de ljudeffekter som finns i analysen är att de är de mest
förekommande i spelandet. Jag avgränsar genom att endast inkludera ljudeffekter
från spelets första timmar. Samma ljudeffekter återkommer i majoriteten av speltiden
och därför anser jag att de här ljudeffekterna är representativa för Bloodborne. När
jag samlade in bakgrundsljud var jag tvungen att även samla in från senare delar av
spelet och inte endast från de första timmarna av speltiden. Om jag endast samlade
material från början av spelet, skulle materialets mängd inte vara tillräckligt för en
mångsidig analys. Bakgrundsljudet i spelets nivåer varierar från varandra och ger
nivåerna en unik stämning. Därför finns bakgrundsljud från olika nivåer med i
materialet. I mitt material har jag inkluderat sju icke-spelbara karaktärer som jag
träffade i spelvärlden. Spelaren kan träffa de här karaktärerna i spelets första timmar
11

Kim Hollfast

och jag valde de här karaktärerna för att avgränsa mängden insamlat material. De här
karaktärerna ger en god bild av hur information ges till spelaren och hur rösterna
låter. Fienderna som jag analyserar befinner sig i spelets första timmar och jag valde
dem för att underlätta materialinsamlingen och avgränsa mängden material.
Spelskaparna har gjort ett bra jobb med att skapa fiender som är unika och
skräckinjagande. Det här framkommer redan i de första timmarna av speltiden och
därför har jag endast samlat material från början av spelet. Bakgrundsmusik spelas på
tre ställen i spelandet, men i min analys har jag endast inkluderat musik från två av
dem. Det här valet är baserad på avgränsning och för att två olika verk spelas i ett
område i spelvärlden. Valet av musik i kampsituationer är baserat på avgränsning,
eftersom för mycket material skulle göra analysen omöjlig att genomföra. Därför
analyserar jag musiken ur de två första kampsituationerna med musik.
1.6 Disposition
Avhandlingens innehåll är disponerad enligt mina forskningsfrågor och de kategorier
som är centrala för forskningsfrågorna. Det första analyskapitlet behandlar
ljudeffekterna och bakgrundsljuden som förekommer i spelvärlden. Centralt för
kapitlet är ljudeffekternas och bakgrundsljudens funktioner i spelet. Utgångspunkten
för det andra analyskapitlet är spelkaraktärernas och fiendernas ljud, och den roll de
här två kategorierna har i atmosfärskapandet. Det tredje och sista analyskapitlet
behandlar spelets musik. Kapitlet omfattar hur musiken uppfyller den
atmosfärskapande funktionen och med vilka medel den här funktionen uppfylls.
2 Ljudeffekter och bakgrundsljud
Bloodborne är ett spel där ljudet har en central roll i spelandet. Det här är nog också
fallet i andra spel, främst av allt i rollspel, men i rollspel har icke-diegetisk musik en
viktig atmosfärskapande funktion. Musiken skapar en viss stämning eller atmosfär,
som i sin tur skapar inlevelse. I Bloodborne saknas den här typen av musik i
majoriteten av spelandet. Istället för atmosfärsskapande instrumental musik, hörs
bakgrundsljud och ljudeffekter.

12

Kim Hollfast

Ljudeffekter och bakgrundsljud är på flera sätt lika varandra. Båda är ljud som
förekommer i spelvärlden, och båda är en del av ljudbilden. Däremot finns det
skillnader som gör att de två olika typerna av ljud kan ses som olika. Mark
Grimshaw (2014, 119–120) förklarar att icke-diegetiska ljudeffekter är ljud som hörs
utanför spelvärldens dieges. Diegetiska ljudeffekter är ljud som aktiveras i spelandet
och ofta som ett resultat av spelarens handlingar. Exempel på sådana ljudeffekter är
fotsteg eller vapenljud. Bakgrundsljud eller ambienta ljud aktiveras inte av spelaren
och ljudets källa syns inte på skärmen. Ljudet av vind och fåglar hör till den här
kategorin.
Målet med det här analyskapitlet är att undersöka spelljudets inverkan på atmosfären,
som i sin tur har en inverkan på spelarens inlevelse. Jag har valt att indela analysen
av ljudeffekter och bakgrundsljud i två underrubriker. Kapitel 2.1 (ljudeffekter)
inkluderar de ljudeffekter som jag samlat in från min tid med spelet. Ljudeffekter
som jag samlat inkluderar fotsteg, vapenljud och andra ljud som aktiveras på grund
av spelarens handlingar. Kapitel 2.2 (bakgrundsljud) innehållet bakgrundsljud från
flera olika områden i spelvärlden. Fokus är på den roll de här ljuden har i att skapa
atmosfär i spelvärlden, men jag lyfter även fram andra funktioner som
bakgrundsljudet kan ha.
2.1 Ljudeffekter
Spelupplevelsen i Bloodborne innehåller många olika ljudeffekter. Ljudeffekterna i
spelet har många olika funktioner och endast vissa av dem har atmosfärskapande
funktioner. De som inte har en atmosfärskapande funktion kan däremot ha en viktig
roll i att understöda atmosfären. Ljudeffekternas funktioner är även nära
sammanbundna med varandra. Det finns flera former av interaktivitet i spel, till
exempel fysisk, kognitiv och perceptuell (Collins 2013, 8). I det här kapitlet utgår jag
främst från fysisk interaktivitet, i och med att ljudeffekter aktiveras av spelarens
inmatning. I en stor del av speltiden finns det ingen musik, vilket innebär att
spelskaparna inte har förlitat sig på musik för att skapa atmosfär och stämning i
spelvärlden. I Bloodborne har spelskaparna förlitat sig på att endast ljudet är
tillräckligt för att skapa atmosfär. För att få en bättre överblick över ljudeffekterna
jag analyserar, inkluderar jag en tabell där det framgår vilka ljudeffekternas
13

Kim Hollfast

funktioner är, hur de aktiveras och om de är diegetiska eller icke-diegetiska. I
tabellen kommer det även fram vilka ljudeffekter som har flera funktioner.
En överblick över spelets ljudeffekter visar att majoriteten är interaktiva diegetiska
ljud, men det förekommer även icke-diegetiska ljud. Collins (2008, 26) redogör för
interaktiva diegetiska ljud i spel och de är ljud som spelaren kan interagera med, och
de här ljuden förekommer i spelkaraktärens omgivning. Ljudeffekten aktiveras av
spelaren, men när den har blivit aktiverad kan spelaren inte påverka hur ljudet låter.
Alla ljudeffekter aktiveras av spelaren eller aktiveras som en följd av spelarens
handlingar i spelvärlden. Det här är viktigt, eftersom det innebär att spelaren är den
som väljer att aktivera en ljudeffekt.
Ljudeffekt 1:
Namn på nivå
Ljudeffekt 2:
Fotsteg
(trägolv)
Ljudeffekt 3:
Fotsteg (sten
underlag)
Ljudeffekt 4:
Fotsteg (gräs)
Ljudeffekt 5:
Fotsteg (vatten)

Ljudeffekt 6:
Meddelanden

Var?
I början av
alla nivåer.
I flera av
spelets nivåer.
I nivåer där
det finns
belagda vägar.
I nivåer där
gräs
förekommer.
Kloakerna i
Central
Yarnham,
men även i
andra nivåer.
I alla nivåer.

Ljudeffekt 7:
Trädörrar (stora
och små)

I flera nivåer.

Ljudeffekt 8:
Järngrind

I början av
Central
Yarnham

Källa
Ickediegetisk

Aktivering
När spelaren
anländer till en
nivå.
Diegetisk När spelkaraktären
går på golvet.

Funktion
Ljudsymbol,
atmosfärskapande
Atmosfärskapande

Diegetisk När spelkaraktären Atmosfärskapande
går på underlaget.
Diegetisk När spelkaraktären Atmosfärskapande
går på gräset.
Diegetisk När spelkaraktären Atmosfärskapande
går på underlag
där det finns
vatten.
Ickediegetisk

När spelaren läser
meddelandet och
avslutar
meddelandet. En
ljudeffekt spelas
när meddelandet
öppnas och stängs.
Diegetisk Spelaren aktiverar
dörrarna, vilket
leder till att de
öppnas.
Diegetisk Spelaren aktiverar
grinden, vilket
leder till att den
öppnas.

Identifierande,
atmosfärskapande

Atmosfärskapande

Atmosfärskapande

14

Kim Hollfast

Ljudeffekt 9:
You Died

Genom hela
spelet.

Ljudeffekt 10:
Vapnet Saw
Cleaver

Genom hela
spelet om
vapnet
används.
Genom hela
spelet om
vapnet
används.
Genom hela
spelet om
vapnet
används.
Genom hela
spelet.

Ljudeffekt 11:
Vapnet
Ludwigs Sword
Ljudeffekt 12:
Vapnet Hunters
Pistol
Ljudeffekt 13:
Vapnet
Molotov
Cocktail
Ljudeffekt 14:
Fackla (vapen)

Ljudeffekt 15:
Vapnet Pebble
Ljudeffekt 16:
Lampa

Ljudeffekt 17:
Kyrkklocka

Ljudeffekt 18:
Prey
Slaughtered
Ljudeffekt 19:
Brinnande fälla

Ickediegetisk

Varje gång när
spelkaraktären
dör.
Diegetisk När vapnet slås
genom luften eller
skär igenom en
fiende
Diegetisk När vapnet slås
genom luften eller
skär igenom en
fiende.
Diegetisk När skjutvapnet
avfyras.

Handlingsorienterad,
ljudsymbol

Diegetisk När vapnet
aktiveras och
spelkaraktären
kastar flaskan.
Genom hela
Diegetisk När facklan tas
spelet.
fram. En annan
ljudeffekt spelas
när facklan
används på
fiender.
Genom hela
Diegetisk När stenen kastas
spelet.
och träffar en
fiende eller yta.
I alla nivåer.
Diegetisk När lampan
aktiveras för första
gången och när
den senare
används.
Central
Diegetisk Inget specifikt sätt
Yarnham
att aktivera
ljudeffekten. Hörs
med jämna
mellanrum i nivån.
Efter en svår
IckeNär den svåra
kampsituation. diegetisk fienden besegras.

Handlingsorienterad

Central
Yarnham

Förberedande

Diegetisk När fällan
aktiveras hörs
ljudeffekt av ett
rullande klot som
brinner.

Handlingsorienterad

Handlingsorienterad

Handlingsorienterad

Atmosfärskapande,
handlingsorienterad

Handlingsorienterad
Atmosfärskapande,
ljudsymbol

Atmosfärskapande,
ljudsymbol

Handlingsorienterad,
ljudsymbol

Tabell Ljudeffekter och funktioner

15

Kim Hollfast

De 19 ljudeffekter jag har samlat för mitt material har fem olika funktioner:
handlingsorienterad, ljudsymbol, atmosfärskapande, identifierande och förberedande.
Vissa ljudeffekter har endast en av funktionerna, medan andra har flera funktioner
som samspelar med varandra. Åtta av ljudeffekterna har en handlingsorienterad
funktion (se tabell). Jørgensen (2006, 2) förklarar att ljud med en handlingsorienterad
funktion aktiveras av spelarens handlingar, till exempel en kniv som slås igenom
luften aktiverar en ljudeffekt som är kongruent med handlingen. Spelarens handling
leder till att ett ljud hörs. Att många ljudeffekter i spelet har en handlingsorienterad
funktion är inte ett sammanträffande. Spelarens handlingar i spelvärlden har många
olika konsekvenser och aktiveringen av ljud är en av konsekvenserna.
Det finns en fysisk interaktiv aspekt i aktiveringen av ljudeffekter. David Z. Saltz
(1997, 118) har delat in fysisk interaktivitet i tre olika händelser. Först behövs en
inmatningsanordning som fångar spelarens inmatning, sedan måste datorn tolka data
som inmatas och till sist måste datorn återge data till spelaren. Användningen av
olika typer av vapen är ett exempel på de ljudeffekter i Bloodborne som har en
handlingsorienterad funktion. Vapnet Saw Cleaver är ett av de första vapnen som
spelaren kan använda. Ljudeffekterna aktiveras när spelaren väljer att slå vapnet på
en yta, en fiende eller genom luft. Alla närstridsvapen i spelet har två olika former
och en ljudeffekt spelas även när formen på vapnet byts. De här ljudeffekterna är
effektiva eftersom spelaren själv kan aktivera dem och ljudeffekterna stämmer
överens med hur vapnet ser ut.
Ljudsymboler är en av de viktigaste funktionerna ljud kan ha, eftersom ett spel utan
ljudsymboler skulle vara antingen förvirrande eller detaljlöst. En ljudsymbol har
orienterar spelaren i spelvärlden, men även att informera spelaren när hen har klarat
av ett mål. Ljudsymbolerna i Bloodborne är oundvikliga, eftersom de här
ljudeffekterna spelas tillsammans med stora textrutor som syns på skärmen. Texten
You Died syns när spelkaraktären dör och är vad många människor kopplar till
FormSoftwares spel. Varje gång spelkaraktären dör hörs en ljudeffekt tillsammans
med den här texten. Ljudsymbolen har inte en atmosfärskapande funktion, men den
bidrar ändå till spelets stämning. Ljudsymbolen kan kopplas till både frustration och
ångest, speciellt när spelkaraktären avlidit otaliga gånger på grund av en enda fiende.
Den tunga atmosfär som spelet har kan därmed lyftas i och med att spelaren är
16

Kim Hollfast

fokuserad på att besegra en fiende. När spelaren sedan lyckats besegra den svåra
fienden spelas en annan ljudeffekt och texten Prey Slaughtered syns i stora gula
bokstäver. I vissa fall hörs den här ljudeffekten samtidigt som fienden exploderar i en
blodig röra. Till skillnad från den föregående ljudsymbolen är den här ljudsymbolen
förknippad med triumf och glädje. Även här påverkas spelets atmosfär, även om
ljudeffekten i sig inte har en atmosfärskapande funktion. Det framgår i tabellen att
den här ljudeffekten är icke-diegetisk, vilket innebär att ljudet i sig inte är en del av
spelvärlden (se tabell). Däremot innebär det här inte att inlevelsen blir sämre, när en
svår fiende besegras. Tvärtom är den icke-diegetiska ljudeffekten en påminnelse om
att fienden äntligen blivit besegrad. Texten och ljudeffekten bekräftar att striden är
över, men gör det på ett sådant sätt att texten Prey Slaughtered blir en del av
spelvärlden.
Spelkaraktären är i ständig rörelse och därför är fotsteg ett effektivt sätt att skapa
atmosfär. Collins (2013, 57) förklarar att ljudet i spel influerar hur engagerad en
spelare blir i spelvärlden. När en spelare utför en handling i ett spel påverkas de
fysiskt av den soniska respons som skapas och det här kallas för kinesonisk
kongruens. Även om kinesonisk kongruens inte uppstår får en spelare alltid någon
form av sonisk respons. I Bloodborne finns fyra olika typer av ljudeffekter för fotsteg
och de här ljudeffekterna är beroende av vilket underlag karaktären går på. De fyra
varianterna är fotsteg över trägolv, sten, vatten och gräs. Ljudeffekterna aktiveras när
karaktären går över de här underlagen. De här ljudeffekterna har en
atmosfärskapande funktion, eftersom de skapar både stämning och atmosfär. När
karaktären går på trägolv ekar fotstegen i rummet och golvet knakar under
karaktärens tyngd. Utan de här ljudeffekterna skulle karaktären inte ha samma
närvaro i spelvärlden. Den effekt fotsteg och andra ljudeffekter som skapas av
spelkaraktären har på atmosfär och engagemang bör inte underskattas. Den soniska
respons som Collins lyfter fram är ständigt närvarande i spelandet.
Det intressanta med ljudeffekternas funktioner i Bloodborne är hur de olika
funktionerna samspelar med varandra, för att antingen skapa atmosfär eller göra
spelupplevelsen bättre. Jørgensen (2006, 4) konstaterar att ljudets funktioner i spel
har ett nära förhållande till varandra. De flesta av funktionerna är motiverade av
användbarhet, medan den atmosfärskapande funktionen betonar inlevelse och
17

Kim Hollfast

närvaro i spelvärlden. Ljudeffekter i spelet som endast har en atmosfärskapande
funktion är få, men de existerar. När spelaren öppnar en trädörr eller en järngrind
hörs ljudet av knakande trä och gnisslande järn. Ljudeffekterna är överdrivna, men
betonar hur tung en stor grind är att öppna. Tillsammans med spelvärldens
viktorianska arkitektur, bidrar den enkla handlingen att öppna en grind till den tunga
atmosfär som spelvärlden har.
Bloodborne har flera ljudeffekter som förutom den atmosfärskapande funktionen
även har andra funktioner. I mitt material har 7 av 19 ljudeffekter mer än en funktion.
Det är intressant att alla de icke-diegetiska ljudeffekterna i tabellen har flera
funktioner. Förvisso finns det diegetiska ljudeffekter som har flera funktioner, men
de icke-diegetiska har inte mindre än två funktioner (se tabell). De icke-diegetisk
ljudeffekterna har samma funktioner som de diegetiska, men skillnaden är att de
icke-diegetiska ljudeffekterna inte är en del av spelvärldens dieges. Även om
ljudeffekter med mer än en funktion är i minoriteten, används de effektivt.
Kombinationen av ljudsymboler och atmosfärskapande är intressant, eftersom
ljudsymboler inte i sig är atmosfärskapande. I Bloodborne har lampan en viktig
funktion, eftersom lampan fungerar som en portal till Hunter’s Dream där spelaren
kan göra karaktären starkare. När lampan tänds hörs en klar signal att den blivit tänd,
samtidigt som små varelser samlas omkring lampan. Ljudsymbolen är den ljudeffekt
som hörs när lampan tänds. Efter att lampan blivit tänd hörs ett dovt ljud vid lampans
närhet, och när spelkaraktären närmar sig lampan hörs ljudet av varelserna som
samlats omkring den. Det här har en atmosfärskapande funktion, i och med att de här
ljuden bidrar till att skapa både inlevelse och närvaro i spelvärlden. En annan
ljudeffekt med de här två funktionerna är ljudet av kyrkklockan som ibland kan höras
i nivån Central Yarnham. Spelkaraktären måste ta sig till stadens största kyrka för att
hitta ett sätt att bryta den sjukdom som förvandlar stadens invånare till monster.
Ljudet av kyrkklockan fungerar som en vägvisare, eftersom det inte finns en karta
som spelaren kan ta nytta av. Samtidigt är ljudet av den ringande kyrkklockan
kusligt, eftersom staden Yarnham, förutom galna invånare och monster, är helt
övergiven. Som spelare vet vi att vi måste ta oss till kyrkan, men ljudeffekten ger oss
rysningar tack vare den spelvärld där ljudet hörs.

18

Kim Hollfast

Förutom ljudsymboler, kombineras även andra funktioner med den
atmosfärskapande funktionen. En funktion som ljud i spel har är en identifierande
funktion, och den har rollen att hjälpa spelaren att identifiera föremål och ge föremål
ett värde (Jørgensen 2006, 4). I spelvärlden kan spelaren hitta meddelanden som
andra spelare skrivit. De här meddelandena kan till exempel varna för fara, lura
spelare eller ge motiverande ord. Visuellt är meddelanden lysande slem som samlats
i ett litet område. När en spelare närmar sig ett meddelande hörs ljudet av samma
små varelser som finns vid lampor. När meddelandet aktiveras lyfter varelserna fram
ett blått papper, samtidigt som de ger ifrån sig ljud. Spelaren lär sig att känna igen de
här ljudeffekterna och hur meddelandena ser ut visuellt. Meddelandets ljudeffekt har
även en atmosfärskapande funktion. Varelsernas ljudeffekter hörs i alla nivåer i
spelet och i områden där spelare skrivit många meddelanden. Tillsammans med den
tunga stämning som spelet har, blir en ljudeffekt som hjälper spelare identifiera
meddelanden ett bra verktyg för att skapa en specifik atmosfär. Det finns endast en
ljudeffekt i mitt material som har en förberedande funktion. Den här ljudeffekten
hörs på en bro i Central Yarnham där fiender aktiverar en fälla. Fällan är ett stort
brinnande klot och när den aktiveras börjar den rulla mot spelaren. Spelaren hör på
förhand när klotet antänds, vilket låter spelaren veta att hen ska springa iväg.
Ljudeffekten har ingen atmosfärskapande funktion, eftersom målet endast är att
varna spelaren för fara och inte att skapa en specifik stämning.
2.2 Bakgrundsljud
Bakgrundsljud är en av de viktigaste kategorierna av ljud i spel. Bakgrundsljud eller
ambienta ljud har inte samma närvaro i spelet som till exempel ljudet av vapen eller
fiender. Däremot är de här ljuden ständigt närvarande i spelvärlden och har därmed
en viktig roll i spelet. Spelvärlden i Bloodborne är inte glad eller optimistisk. Spelets
narrativ är starkt influerad av H.P. Lovecrafts verk och den visuella aspekten speglar
det här i viss utsträckning. Staden Yarnham är inspirerad av viktoriansk arkitektur
och visuellt ger spelvärlden ett starkt intryck, men utan ljud skulle spelvärlden inte
ha samma effekt. Jørgensen (2011, passim) lyfter fram att spela utan ljud kan ha
konsekvenser för både engagemang och orientering. Närvaron i spelet lider också om
ljudet stängs av och om känslan av närvaro försvinner, leder det till att spelarens
emotionella förankring till spelvärlden lider. Illusionen av spelvärlden som verklig
19

Kim Hollfast

försvinner också om ljudet plötsligt stängs av. Ambienta ljud är därför inte endast
ornament som existerar i bakgrunden, utan de bidrar till känslan av det virtuella
rummet som en verklig plats. Den här illusionen och skapandet av en viss atmosfär är
essentiell för att spelupplevelsen inte ska vara tråkig.
Den första nivån i Bloodborne är Iosefka’s Clinic och det är i den här nivån som
spelkaraktären vaknar när spelet börjar. Spelkaraktären har inga minnen och det här
speglar samtidigt spelarens situation, i och med att spelaren måste överleva i en värld
som är okänd. Själva kliniken är övergiven och bakgrundsljudet speglar det här.
Nivån är inte lång och spelaren kan ta sig till nästa nivå på några minuter. En form av
ambient ljud kan höras i bakgrunden, men det är inte vind, utan ett lågt ljud som hörs
igenom hela nivån. Ingen musik används, vilket är avvikande för rollspel. Istället är
det ambienta ljudet ständigt närvarande och fungerar nästan som en ersättning.
Jørgensen (2006, 3) lyfter fram att målet med den här typen av ljud är att varken
influera spelarens handlingar eller ge information om händelser och föremål i
spelvärlden. Den här typen av ljud har inte någon urskiljbar källa i spelvärlden.
Bakgrundsljudet har en atmosfärskapande funktion, men i allmänhet inga andra
funktioner, till skillnad från till exempel ljudeffekter. Däremot behöver
bakgrundsljudet i Bloodborne inte ytterligare funktioner i och med att det ambienta
ljud är centrala i att skapa atmosfär. Alexander Kolossa (2020, 27) förklarar att
skrämmande ambienta ljud används i Bloodborne på samma sätt som de används i
moderna skräckfilmer. Ljudbilden är tyst och musiklös, men samtidigt
öronbedövande. Nästa nivå som spelaren anländer till är Hunter’s Dream. Den här
nivån existerar på en hög platå och därför består bakgrundsljudet av vind som blåser
starkt. Vinden bidrar till den övergivna känslan som spelvärlden har, även om det
finns två invånare i den här nivån. Ett undantag för den här nivån är att det finns
bakgrundsmusik. Därför diskuterar jag den här nivån mera i detalj i ett senare kapitel.
En av de mest ikoniska nivåerna i spelet är Central Yarnham. Staden Yarnham är
dyster, mörk och deprimerande. Det är en stad som påminner om 1800-talets
London, även om arkitekturen är överdriven och stiliserad. Vind är ett ständigt
närvarande ljud i bakgrunden och samma ljud används i Hunter’s Dream. Skillnaden
här är att ytterligare ljud används för att förstärka stämningen. Åska hörs med jämna
mellanrum, men det finns ingen visuell källa, vilket är normalt för ambienta ljud.
20

Kim Hollfast

Vrålande monster hörs på vissa platser, men här finns det heller ingen synlig källa.
Synfältet i Bloodborne fungerar på samma sätt som i andra spel actionrollspel.
Collins (2013, 46–47) förklarar att synfältet i många spel är mellan 65 och 85 grader,
vilket innebär att en stor del av spelvärlden existerar utanför skärmen.
Konstruktionen av det virtuella rummet förlitar sig därför på ljud som existerar
utanför synfältet. Spelaren har även möjligheten i den här typen av spel att vända på
kameran för att hitta var ljudets källa är och ta sig till källan. Bakgrundsljudet i
Bloodborne följer samma princip som alla spel, det vill säga att ljudet har rollen att
ge illusionen av en värld som inte är bunden till det som spelarens ser på skärmen.
Ett av de ambienta ljuden i Central Yarnham är ljudet av en kyrkklocka.
Kyrkklockan hörs endast ibland och det här gör att det är ett ljud som spelaren genast
lägger märke till. Ljudet hörs dessutom från Cathedral Ward och den här nivån kan
ses på andra sidan av en bro som spelaren måste ta sig över. Det här är ett fall där ett
ambient ljud, förutom en atmosfärskapande funktion, även har en orienterande
funktion.
Det som Bloodborne gör bra är att skapa ett ljudlandskap som stöder både
spelvärlden och spelarens nyfikenhet. Nivån Cathedral Ward är ett bra exempel på
hur bakgrundsljud kan användas för att åstadkomma det här. Bakgrundsljudet är på
många sätt samma som i den föregående nivån Central Yarnham. Stark vind är
fortfarande det mest hörbara ambienta ljudet och åska kan höras ibland. Däremot
hörs även utdragna toner, men volymen på de här ljuden är lågt. I en del av nivån
måste spelaren ta sig igenom ett bostadsområde. Eftersom bostäderna befinner sig i
Cathedral Ward är de boende med stor sannolikhet stadens elit. Men när spelaren går
igenom området hörs galna skratt nära vissa av bostäderna. Skrattet är inte behagligt
att lyssna på, och samtidigt måste spelaren besegra ett antal fiender som anfaller.
Collins (2013, 47–48) förklarar att ljud har ett övertag över det visuella, eftersom
ljudet kan utvidgas från skärmen till spelarens rum. Ljudet kan existera i ett
tredimensionellt utrymme som omger spelaren auditivt och ljudet förlängs från det
visuella på grund av att spelaren kan förflytta karaktären inne i spelvärlden.
Spelvärlden är ofta dominerad av spatialljud och genom handlingar förverkligas den
virtuella världen. I Bloodborne kan spelaren utforska skrattet som hör till
bakgrundsljudet i Cathedral Ward i och med att skrattet har en visuell källa. Om
spelaren går till en av dörrarna i området kan hen knacka på dörren. En av invånarna
21

Kim Hollfast

svarar, men det framkommer genast att invånaren är galen. På det här sättet kan
spelaren utforska ambienta ljud och interagera med det virtuella rummet. Den
narrativa aspekten kommer också med i bilden, eftersom skrattet i bostadsområdet är
ett tecken på den sjukdom som sprider sig genom staden.
Nivån Old Yarnham är ett annat exempel på hur bakgrundsljudet kan användas för
att stöda den interaktiva aspekten. Den här nivån är den gamla övergivna delen av
staden. För länge sedan brändes den gamla staden ner på grund av en mystisk
sjukdom som förvandlade människor till monster. När spelaren anländer hörs ljudet
av brinnande bålar. Källan är brinnande korsfästa monster och de finns överallt i
början av nivån. I den här nivån finns många monster och deras ljud blir en del av
bakgrundsljudet. Vinden hörs också i Old Yarnham, men har en betydligt mindre roll
i att skapa atmosfär. Om spelaren besegrar alla fiender, försvinner ljudet av fienderna
från bakgrundsljudet. Det här är ett ytterligare exempel på hur bakgrundsljud
används för att stöda interaktivitet. Den atmosfärskapande funktionen är också
närvarande här och förstärks, eftersom ljudet av alla monster har en källa i den här
nivån.
Bakgrundsljudet i Bloodborne kan delas in i två kategorier: bakgrundsljud med en
visuell källa och bakgrundsljud utan en visuell källa. Som jag tidigare visat har ljud
från båda kategorierna samma funktioner, men en skillnad är att spelare kan utforska
ljud som har en källa i spelvärlden. Däremot har ljud från båda kategorierna
uppgiften att skapa inlevelse, stämning och atmosfär. Collins (2013, 54) lyfter fram
termen insvepande, som innebär känslan att vara omringad av ljud och känslan av att
vara i ett fysiskt utrymme. Den här känslan skapas ofta med hjälp av basfrekvenser.
Bakgrundsljudet består i många av spelets nivåer av vind, ambienta toner och andra
element som kan variera från nivå till nivå. I nivån Hemwick Charnel Lane är vinden
igen närvarande, men nivån befinner sig nära havet och därför hörs ljudet av vågor
om spelkaraktären står tillräckligt nära havet. Forbidden Woods är en av spelet
längre nivåer och i en stor grotta hörs bastoner i bakgrunden, och tillsammans med
ljudet av ekande fotsteg skapas en påtryckande atmosfär. Bakgrundsljudet är
insvepande och om spelaren använder hörlurar förstärks känslan av att vara omringad
av ljud. Eftersom bakgrundsmusik saknas är känslan av att vara omringad av ljud
viktig för att skapa atmosfär. Spelskaparna använder den ständigt blåsande vinden
22

Kim Hollfast

och de påtryckande bastonerna som en ersättning för avsaknaden av
bakgrundsmusik.
En av spelets mest intressanta narrativa aspekter är den förändring som sker i
spelvärlden efter att fienden Rom, The Vacuous Spider blivit besegrad. Roms roll i
spelets narrativ var att skapa illusionen av att Yarnham var en normal stad. När Rom
har blivit besegrad bryts illusionen och sanningen är att staden är på väg att bli
absorberad av kosmiska gudar. Förutom en visuell förändring där månen blir blodröd
och himlen blir fylld av rödlila moln, sker även en stor förändring i nivån Yahar’gul.
Bakgrundsmusiken som fanns i nivån har försvunnit. Istället hörs ljudet av viskande
och mantran, samt ringande klockor. Viskandet är på grund av att en kult försöker
frammana en kosmisk gud. De ringande klockorna har en källa och spelaren kan följa
ljudet och besegra fienderna som ringer dem. Atmosfären i nivån är den mest
stressinducerande, eftersom kultens mantran ständigt hörs i bakgrunden. Samtidigt är
fienderna betydligt svårare att besegra och de klockringande fienderna kan frammana
mera monster om de inte blir besegrade. Det här är ett exempel på hur den virtuella
världen förverkligas med hjälp av interaktivitet, och inte endast spatialljud.
Spelets kulsigaste nivå är Forsaken Castle Cainhurst. Nivån består av ett stort slott
och det är dessutom vinter i den här delen av spelvärlden. Utanför slottet hörs vinden
igen, men inne i slottet är atmosfären annorlunda. Ljudet av gråtande kvinnor ekar i
slottets övergivna korridorer. Ingen visuell källa är synlig för spelaren och om hen
spelar för första gången antar hen att det endast är frågan om ambienta ljud. Ljudet
har en källa och det är spöken av adelskvinnor. Om spelkaraktären närmar sig
ljudens källa kan spelaren se fienderna. Fiender som är osynliga är stressinducerande,
men samtidigt ett effektivt sätt att få spelaren att vara alert. Fiendernas ljud antas
först vara endast ambienta och ha en atmosfärskapande funktion, men ljuden har
även funktionen att varna spelaren för fara. Ljuden har också en identifierande
funktion, vilket innebär att spelaren snabbt lär sig att identifiera vilken fiendetyp som
är närvarande. Känslan av att vara ensam är särskilt stark i den här nivån, eftersom
bakgrundsljudet består av vind och gråtande. Samtidigt ekar de här ljuden inne i
slottet och det här förstärker de ödsliga atmosfären.

23

Kim Hollfast

Bloodbornes bakgrundsljud är inte komplexa och består inte av många ljud. Det här
betyder inte att ljuden inte är effektiva. Det är viktigt att ljud i spel är kongruenta
med spelvärlden, eftersom det förstärker både inlevelse och atmosfär. Jørgensen
(2006, 3) förklarar att spelares inlevelse lider när ljudet tas bort från ett spel. Förutom
inlevelse, försvinner även den fiktiva världen och spelet reduceras till spelmekanik
och regler. Jørgensens konstaterande gäller för alla spel, men för Bloodborne vore
det katastrofalt att spela med ljudet avstängt. Utan ljud skulle atmosfären försvinna
och i det här spelet är atmosfären av största vikt.
2.3 Sammanfattning
I spel har ljudet en av de viktigaste funktionerna i att skapa atmosfär och min analys i
det här kapitlet visar att det här är fallet. Eftersom musik saknas i många av nivåerna
har spelskaparna använt ljudeffekter som ett sätt att skapa atmosfär i spelet. Den
handlingsorienterade funktionen var den funktion som förekom mest, men den fanns
alltid tillsammans med andra funktioner, till exempel den atmosfärskapande
funktionen. Det som alla ljudeffekter i mitt material har gemensamt är att de ger
spelaren information om spelvärlden eller hjälper spelaren bli engagerad i
spelvärlden. Många har en atmosfärskapande funktion och har en direkt roll i att
skapa spelvärldens atmosfär, men många av ljudeffekterna har även en annan
funktion som inte har en roll att skapa atmosfär. Spelets ljudeffekter används till
fullo när de har flera olika funktioner. Då kan en ljudeffekt ge spelaren viktig
information, samtidigt som en specifik stämning skapas som är kongruent med
spelvärlden. Interaktiviteten, som är central i alla spel, bidrar till att spelaren är
engagerad i spelvärlden.
I alla av spelets nivåer har bakgrundsljudet en essentiell roll i atmosfärskapandet.
Analysen visar att bakgrundsljud är effektiva när de är kongruenta med den fiktiva
värld som spelet presenterar. Bloodbornes spelvärld kräver bakgrundsljud som bidrar
till att göra den mörka, kusliga och övergivna fiktiva staden Yarnham till en verklig
plats. Vinden är ständigt närvarande, samt de utdragna toner som även hörs i flera av
nivåerna. Alla ljud har inte en visuell källa, men om de har en källa i spelvärlden kan
spelaren hitta den. Spelvärlden är inte endast det som syns på spelskärmen. Om
spelaren flyttar på kameran syns andra delar av det virtuella rummet. Samtidigt
24

Kim Hollfast

omger bakgrundsljudet spelaren vilket gör att rummet känns större än det som syns
på skärmen. I avsaknaden av bakgrundsmusik har de ambienta ljudens roll blivit att
förankra spelaren i den fiktiva världen och det här gör ljudet genom att skapa en
specifik atmosfär. Ytterligare skulle spelupplevelsen bli förstörd om spelaren
upplevde Bloodborne utan ljud. Den fiktiva världen skulle inte längre upplevas som
verklig och samtidigt skulle atmosfären försvinna. Det visuella vore i det här fallet
inte tillräckligt för att skapa inlevelse.
3 Spelkaraktärernas och fiendernas ljud
Den fiktiva världen i ett spel förverkligas med hjälp av olika medel. Ljudet av vapen
och handlingar i spelvärlden gör att spelaren engageras. Bakgrundsljud skapar
atmosfär och stämning, vilket i sin tur ökar spelarens inlevelse i spelvärlden.
Spelvärlden i Bloodborne är inte övergiven, utan det finns olika karaktärer i
spelvärlden med ljud som är unika för dem. Dessutom skulle Bloodborne inte vara
ett intressant spel utan fiender som spelaren måste besegra.
Grimshaw (2014, 118) förklarar att de icke-spelbara karaktärernas roll i ett spel är att
ge information till spelaren om handlingen och samtidigt föra handlingen vidare.
Karaktärerna kan även ge mål eller uppgifter som spelaren måste avklara. Fienderna i
Bloodborne har rollen att utmana spelaren och ger spelupplevelsen en utmanande
svårighet. Alexander Kolosssa (2020, 25) påpekar att ett en regel för spel är att
spelupplevelsen inte ska vara för lätt eller för svår. Upplevelsen av att förlora skapar
däremot en känsla av framgång när en utmaning besegras. Både de icke-spelbara
karaktärerna och fienderna gör att spelets fiktiva värld känns bebodd.
I det här analyskapitlet är målet att undersöka fiendernas och de icke-spelbara
karaktärernas inverkan på spelets atmosfär. Analysen är indelad i två underrubriker. I
kapitel 3.1 (spelkaraktärernas ljud) inkluderar jag de spelkaraktärer som jag har med
i mitt material och centralt för kapitlet är hur karaktärernas röster och dialog skapar
atmosfär. Kapitel 3.2 (fiendernas ljud) innehåller de fiender som jag mött i min tid
med spelet. Fokus ligger på hur fiendernas ljud och ljudeffekter bidrar i att skapa
atmosfär och stämning i spelvärlden.

25

Kim Hollfast

3.1 Spelkaraktärernas ljud
I Bloodborne finns det många olika karaktärer som lever i Yarnham och närliggande
områden. Många av karaktärerna kan spelaren inte undvika att möta, medan andra
kräver att spelaren utforskar spelvärlden noggrant för att hitta dem. Grimshaw (2014,
118) lyfter fram att en av de icke-spelbara karaktärernas roller i ett spel är att ge
information till spelaren och det här gör karaktärerna i Bloodborne. Men de uppgifter
som karaktärerna ger kan vara vaga och målen är inte alltid självklara. Sättet på
vilket spelet förmedlar handlingen till spelaren kan också anses vara vagt, men det
här är charmen med FromSoftwares spel. All information ges inte till spelaren, utan
det är upp till hen att ta reda på och upptäcka vad som sker. Den här typen av vaghet
och mysterium har också haft en inverkan på spelkaraktärernas röster, hur de pratar,
hur mycket de bidrar till handlingen och deras inverkan på atmosfären i spelet.
Det finns många icke-spelbara karaktärer i spelet och de har alla en unik personlighet
och röst som framkommer när spelaren väljer att prata med dem. Alla icke-spelbara
karaktärer i Bloodborne är skiljer sig från varandra och det här gör att varje karaktär
är minnesvärd. De två aspekter som är viktiga för både inlevelse och atmosfär är det
visuella och auditiva. Det visuella är definitivt en bidragande faktor till att de ickespelbara karaktärerna bidrar till atmosfären, men även rösten är viktig. Collins (2013,
68) lyfter fram att spelkaraktärers röster hjälper spelare att identifiera och känna
empati för karaktärerna. Användningen av röst varierar från spel till spel, och i vissa
spel används endast text. Karaktärernas röster i spel är ofta inte naturliga. Ward
(2010, 271) förklarar att röster i spel inte är naturliga utan spelskaparna kan använda
olika filter för att få rösten att låta som de vill. Att identifiera sig med en karaktär är
avgörande för inlevelsen, eftersom röster som inte är kongruenta med karaktärerna
kan göra att spelupplevelsen lider. Karaktärernas röster i Bloodborne är kongruenta
med spelvärlden och handlingen, vilket i sin tur gör att den vaga information som de
förmedlar inte känns förvirrande.
Den första icke-spelbara karaktären som spelaren möter är Gilbert. Själva karaktären
presenteras inte visuellt, utan istället interagerar spelaren med honom genom ett
stängt fönster. Gilbert är en sjuk man som ger råd till spelkaraktären, som i det här
skedet inte vet någonting om spelvärlden. Han hostar ständigt och hans röst är hes,
26

Kim Hollfast

vilket är ett tecken på sjukdomen som sprids i Yarnham. Genom spelets gång kan
spelaren gå tillbaka och prata med Gilbert, och genom nattens gång blir han sjukare.
Slutligen förvandlas han till ett monster och spelaren måste döda honom. Det här är
ett exempel på hur en karaktärs berättelse framskrider i Bloodborne. Spelaren
behöver inte prata med honom för att ta sig vidare, men genom att prata flera gånger
med karaktären framskrider hans berättelse. Rösten är också kongruent med
spelvärlden, vilket ökar inlevelsen.
Grimshaw (2014, 118) förklarar att den emotiva kvaliteten som röster har, bidrar till
att spänningen i ett spel antingen ökar eller sjunker. I det här fallet ökar spänningen
varje gång spelaren pratar med Gilbert. Däremot sjunker spänningen när man pratat
med några andra av de icke-spelbara karaktärerna. En av de här karaktärerna är
Oedon Chapel Dweller. När spelaren möter karaktären för första gången kan han
verka skräckinjagande. Hans ansikte och kropp är ruttet, medan hans sätt att prata
verkar vara opålitligt. Oedon Chapel Dweller vill att spelkaraktären ska skicka
invånare till kapellet för att söka skydd från alla monster som finns i staden. Om
spelaren väljer att göra det här, visar det sig att karaktären är vänlig och endast vill ha
sällskap i kapellet. Sättet som dialogen framförs gör att spelarens första intryck är att
inte lita på vad Oedon Chapel Dweller säger. Med tiden avtar spänningen tack vare
dialogen och karaktärens personlighet som framkommer i röstens framförande.
Rösterna som de icke-spelbara karaktärerna har skiljer sig från varandra. Det finns
karaktärer som inte har mycket att säga om spelaren väljer att prata med dem, men
det finns karaktärer med berättelser som är långa. Den karaktär som spelaren möter
och pratar med mest är dockan som bor i Hunter’s Dream. Dockans roll är att hjälpa
spelkaraktären att bli starkare, genom att använda färdighetspoäng. En karaktärs röst
måste vara kongruent med karaktärens utseende. Användningen av en accent kan
därför vara ett effektivt sätt att skapa både karaktär och personlighet. Collins (2013,
69) tar upp ett exempel där huvudkaraktären i ett spel hade olika röst i den brittiska
och amerikanska versionen av spelet. Britterna ansåg att den amerikanska versionens
röst inte passade karaktären, som i den brittiska versionen hade en cockneyaccent.
Britterna vägrade spela den amerikanska versionen på grund av att huvudkaraktären
där hade en falsk brittisk accent. Collins poäng är att valet av röst kan ha en
avgörande roll om spelare väljer att spela ett spel. Om fel röst används kan resultatet
27

Kim Hollfast

vara att spelarens inlevelse förstörs. Dockan i Bloodborne har en europeisk accent,
men det är inte självklart från vilken del av Europa accenten kommer ifrån. Den här
accenten, tillsammans med röstskådespelerskans lugna framförande, gör att dockan
snabbt blir en omtyckt karaktär. Hunter’s Dream har en mystisk atmosfär och
dockans röst förstärker mystiken som nivån har. Om karaktären skulle haft en skotsk
accent skulle det inte ha fungerat. Valet av accent är därmed avgörande för hur en
karaktär tas emot av personen som spelar.
Uppmärksamhet och nyfikenhet är något som belönas i Bloodborne. Spelaren kan ta
sig igenom en nivå så snabbt som möjligt, men hen kan då missa detaljer som gör
spelvärlden rikare och spelupplevelsen mera givande. Dialog är något som en spelare
kan missa om hen inte är uppmärksam. I Hunter’s Dream finns det en ytterligare
karaktär, förutom dockan. Karaktärens namn är Gehrman och han är en gammal man
som är rullstolsbunden. Han ger rådet till spelkaraktären att fokusera på att döda
monster, eftersom det är vad en jägares uppgift är. Han har även en koppling till
dockan, som endast avslöjas om spelaren väljer att utforska en viss nivå noggrant och
läsa vissa föremåls beskrivningar. Ibland kan Gehrman sova bakom huset som finns i
nivån. Om spelaren väljer att prata med honom, mumlar har endast nonsens. Men vid
ett sällsynt tillfälle kan spelaren höra honom prata i sömnen. Dialogen avslöjar att
han inte vill vara kvar i drömvärlden och att han inte är där av hans egen vilja. Det
här ger nivån en helt annan atmosfär. Nivån har varit en plats där spelaren kan
koppla av, men efter det här känns nivån som ett fängelse. Många spelare har nog
helt missat den här dialogen, eftersom det är sällsynt att höra den.
En karaktär som inte har en röst är spelkaraktären. Den tysta protagonisten är inte
unik för Bloodborne, utan många spel har en protagonist som inte pratar. I början av
spelet kan spelaren välja vilken typ av röst spelkaraktären har. Det här är endast för
när spelkaraktären dör och hen ger ifrån sig ett dödsrop. Collins (2013, 71) lyfter
fram att många spelare anser att en spelkaraktär inte borde ha en röst i ett spel där
spelkaraktären kan skräddarsys. Kenny Young (2009) poängterar att rollen som ett
ljudteam har är att få spelaren att engagera med spelkaraktären. Han anser att bästa
sättet att implementera spelkaraktärens dialog är att eliminera rösten. Orsaken är att
spelaren då kan läsa karaktärens dialog som text och hen kan därmed se
spelkaraktären som sin egen karaktär. I Bloodborne har spelkaraktären ingen egentlig
28

Kim Hollfast

röst och inte heller dialog. Det här innebär att karaktären inte har personlighet eller
ett klart mål varför hen vill döda monster i spelet. Saknaden av både röst och dialog
skulle kunna ses negativt, men i det här fallet gör det spelupplevelsen bättre.
Spelkaraktären är helt och hållet ett verktyg för spelaren, vilket innebär att spelaren
blir karaktären. Något som Collins (2013, 74) poängterar är att en spelupplevelse
lider om den spelbara karaktären har en röst som inte är kongruent med den röst som
spelaren skapat i sitt huvud. Det här gäller även för Bloodborne och i det här fallet
blir atmosfären bättre. De enda ljud som spelkaraktären har är ljudet av fotsteg och
när hen använder vapen. Det finns ingen röst som kommenterar omgivningen,
handlingen eller kampsituationer. Spelskaparna litar på att atmosfären i Yarnham
drar in spelaren i spelvärlden snarare än den spelbara karaktärens personlighet eller
motivation.
De icke-spelbara karaktärer som jag har med i mitt material har alla en
atmosfärskapande faktor. Atmosfären skapas med hjälp av karaktärernas utseende,
röst och dialog. Ingen av karaktärerna har en röst som inte är kongruent med
spelvärlden eller deras utseende. Det här är avgörande för att skapa både inlevelse
och atmosfär. Hur dialogen framförs är också en avgörande faktor i
atmosfärskapandet. De flesta karaktärers dialog framförs återhållsamt, det vill säga
så att framförandena inte är överdrivna. Den här återhållsamheten är viktig för
atmosfären, eftersom överdrivet framförd dialog skulle störa den roll som
bakgrundsljudet har i atmosfärskapandet. När dialogen framförs mera tillbakadraget
förstärks den atmosfärskapande funktion som bakgrundsljudet har, istället för att
bryta den. Det faktum att den spelbara karaktären inte pratar bidrar också till att
atmosfären i spelet är stark.
3.2 Fiendernas ljud
Det finns ett stort antal olika fiender i Bloodborne. Många fiender är stadens
invånare som blivit galna. Invånarna förekommer dessutom i olika varianter, vilket
gör att det aldrig känns som om samma fiende används överallt. Förutom invånarna
finns det flera andra fiendetyper som är nästan mänskliga, men som jag skulle klassa
som monster. Varulven är ett skräckinjagande monster som i början av spelet kan
29

Kim Hollfast

vara svår att besegra. En annan svårbesegrad fiende är en stor man som ser ut som en
bödel. Olika typer av djur används också som fiender i spelet och den här kategorin
inkluderar hundar, kråkor, grisar och utomjordiska yngel. Det som alla fiender har
gemensamt är de funktioner som deras ljud har. Fiendernas ljud har åtminstone två
funktioner gemensamt, men många har även en tredje funktion gemensamt. De tre
funktionerna är: förberedande, atmosfärskapande och identifierande. Något som är
intressant är hur funktionerna samverkar med varandra. Ett ljud har ofta två olika
funktioner som fungerar tillsammans. Den förberedande funktionen varnar spelaren
för fara, men skapar samtidigt atmosfär. Exempel som det här är återkommande i
Bloodborne och det är dessutom ett bra exempel på hur ett audiovisuellt medium kan
användas effektivt.
De fiender som är mest förekommande, åtminstone i spelets första nivåer, är
invånarna. Fienderna är människor som blivit galna och tror att spelkaraktären är
orsaken till att det finns monster i staden. Den här typen av fiender patrullerar ofta
delar av nivån, men de kan även stå stilla eller gömma sig. Före visuell kontakt kan
spelaren höra vapen som släpas, fotsteg eller klagande. De ropar när de anfaller och
när de tar skada. När en invånare anfaller anklagar han ofta spelkaraktären för det
som sker. Det är i situationer där spelaren inte har visuell kontakt med fienden som
spelets ljud och bild används mest effektivt. När en invånare gömmer sig kan det
hända att spelaren blir anfallen när hen går förbi honom. Orsaken är att spelaren inte
varit uppmärksam på spelets ljud. Före visuell kontakt med en invånare som gömmer
sig, kan spelaren höra invånaren prata tyst för sig själv. Om det är första gången en
person spelar Bloodborne kan det hända att hen inte vet vad som är källan.
Schizophoni, som Collins (2013, 23) redogör för, innebär att när ljudet är avskilt från
en källa, förknippas ljudet med en annan modalitet. Som exempel nämner hon
hennes experiment där deltagarna förknippade ljud med textur eller rörelse. I
Bloodborne finns det flera tillfällen där spelaren inte har visuell kontakt med ljudets
källa. I fallet där en invånare är gömd från spelaren hörs endast fiendens tysta prat
eller stön. Utan visuell kontakt kan spelaren endast föreställa sig hur fienden ser ut.
Som en atmosfärskapande faktor är avskiljandet av ljud och bild effektivt. Den
förberedande funktionen gör att spelaren är alert, medan ljudets natur gör att
atmosfär skapas. Schizophoni har en avgörande roll i det här eftersom spelaren
föreställer sig hur fienden ser ut.
30

Kim Hollfast

Varulven är en annan fiende som ofta hörs före visuell kontakt. Samma princip gäller
här som med invånare som gömmer sig. Schizophoni gör att varulvens morrande och
rörelse förknippas med någon form av fyrbent fiende. Om det är en hund eller något
annat kan vara svårt att avgöra i början. Ljudets funktioner är förberedande och
atmosfärskapande. I slutet av spelets första nivå, Iosefka’s Clinic, anländer spelaren
till en kyrkogård. Förutom ljudet av vind, hörs tunga fotsteg och en kedja som släpas
över marken. Ingen visuell kontakt finns, utan endast ljuden. Kyrkogårdens atmosfär
förstärks, eftersom ljuden gör att spelaren är alert, även om ingen synlig källa finns.
Med stor sannolikhet föreställer sig spelaren vilken typ av fiende det är som har
tunga fotsteg och bär på ett tungt vapen. I den här situationen gör schizophoni att
kyrkogården inte känns säker. Det finns ingen synlig fara, men ljuden som hörs är
tillräckliga för att skapa en känsla av fara.
Separationen av bild och ljud är ett knep som spelskaparna använder för att skapa
både spänning och atmosfär i spelvärlden. Det räcker inte med att det visuella är
imponerande eller skrämmande, utan ljud behövs för att skapa känslan av en verklig
plats. Separationen av bild och ljud är endast ett sätt att skapa atmosfär. Som jag
nämnde tidigare hörs ljudet av en fiende som har tunga fotsteg och bär på ett stort
vapen när spelkaraktären befinner sig på en kyrkogård utanför Iosefka’s Clinic. Den
här fienden finns i spelets nästa nivå, Central Yarnham och med hjälp av fiendens
ljud kan hen lätt hitta varelsen, och hen kan därmed se hur varelsen ser ut. Det som
sker när spelaren ser fienden, samtidigt som hen hör fiendens ljud kallas för
synchresis och Collins (2013, 26) förklarar att vår uppfattning av en modalitet kan
påverkas av den information vi får från en annan modalitet. Trevor Cox (2008)
konstaterar att bild har en inverkan på hur vi uppfattar hemska och otäcka ljud. När
spelaren närmar sig området där hen hör de tunga fotstegen blir ljudet starkare och
starkare. Det här skapar spänning och är ett medvetet val av spelskaparna. Då fienden
slutligen syns på skärmen får spelaren äntligen visuell bekräftelse för hur fienden ser
ut. I det här fallet är modaliteterna kongruenta med varandra. Källan för de tunga
fotstegen är en stor och bred bödel, med en huva som skymmer ansiktet. Vapnet som
fienden bär på är en stor yxa som ingen normal människa skulle klara av att bära.
Ljuden förstärks av bödelns utseende och vice versa, vilket visar att synchresis är
något som har en stark effekt på hur en spelare uppfattar en eller flera modaliteter.
31

Kim Hollfast

Judith Halberstam (1995, 3) redogör för gotisk skräck och hon förklarar att typiskt
för den här genren på 1800-talet var ett fokus på olika typer av monster, till exempel
vampyrer. Många av de monster som förekommer i Bloodborne hör till den gotiska
genren och varulvar är ett exempel. Vampyrer och spöken finns i nivån Forsaken
Castle Cainhurst och de hör också till den gotiska genren. Genom spelets gång börjar
det ske en förändring i genre, åtminstone vad gäller spelets narrativ och fiender.
Kosmisk skräck är inte något som jag förväntade mig när jag spelade Bloodborne för
första gången. Vivian Ralickas (2007, 364) definierar kosmisk skräck som känslan av
skräck vi känner när vi möter ett fenomen som vi inte kan förstå och vars omfattning
är större än vad det mänskliga sinnet kan begripa. Den här känslan av skräck är det
som definierar den kosmiska skräckgenren. En av de första fienderna i spelet som
hör till den här genren är hjärnsugaren. Det första som spelaren hör är gurglande och
harklande långt före visuell kontakt. Eftersom tidigare fiender hittills varit invånare,
varulvar och stora fiender som bödeln, är hjärnsugarens ljudeffekter okända för
spelaren. Grimshaw (2014, 119) förklarar att ljudeffekter i rollspel kan vara
nyckfulla och de här ljuden blir med tiden trovärdiga. Hjärnsugarens ljud är
överdrivna och skräckinjagande, men i spelvärldens kontext är ljuden realistiska och
trovärdiga. Ljudens funktioner är i det här fallet förberedande och atmosfärskapande.
Den här fienden är ett bra exempel på multisensorisk integration. Som Collins (2013,
27) nämner sker det vid multisensorisk integration en syntes mellan olika modaliteter
och den information som skapas kan inte ha skapats av endast en modalitet. När
spelaren är nära hjärnsugaren hörs fiendens gurglande ljud och slemmiga fotsteg.
Spelaren skapar sig en bild av hur fienden kan se ut, men det är när visuell kontakt
uppnås som vi får en förståelse av ljudets källa. Enligt teorin om multisensorisk
integration skapas det information vid det här tillfället (a.a., 27–28). Hjärnsugarens
ljud är inte något som spelaren har hört tidigare, och när visuell kontakt uppnås är
fiendens utseende något som spelaren aldrig sett tidigare. Själva utseendet passar inte
in med den gotiska skräckgenren. Istället börjar spelet bli, när hjärnsugaren hittas,
kosmisk skräck. Den information som spelaren får är att spelet även är kosmisk
skräck och att hjärnsugare är skräckinjagande. Fiendens ljud får en identifierande
funktion vid framtida tillfällen, i och med att spelaren känner igen ljudeffekterna.

32

Kim Hollfast

Dynamiskt omfång är ett element som många av dagens spel börjat använda till fullo
och det används även i Bloodborne. När dynamiskt omfång används effektivt kan
atmosfären och inlevelsen blir betydligt starkare. Rob Bridgett (2011, 127) lyfter
fram att när det dynamiska omfånget i spel analyseras, visar det sig att ljuden i spelen
har kraftig kompression. En orsak till den kraftiga kompressionen är på grund av
normen att alla ljud ska vara hörbara vid specifika tillfällen i spelandet. Resultatet av
den kraftiga användningen av kompression är att spelvärldens ljud inte har realism, i
och med att alla ljud i spelet har en volym som är nära varandra. Effektiv användning
av dynamiskt omfång innebär att ljud som är på längre avstånd från spelaren eller har
en källa som är bakom en vägg är tystare än ljud som är nära spelkaraktären.
I Bloodborne kan spelaren inte välja vilken nivå av dynamiskt omfång ljudet ska ha.
Det här innebär inte att spelljudet inte används till fullo. Ljud med en källa som är på
långt avstånd från spelaren har inte hög volym, men när spelkaraktären närmar sig
källan ökar volymen. Ett exempel är händelserna och ljudet i en övergiven
lagerbyggnad, i nivån Central Yarnham. På avstånd kan spelaren höra vapen som
dras på marken och stönande, och volymen ökar när spelkaraktären närmar sig.
Källan är invånare som börjat förvandlas till monster. Dynamiskt omfång används
effektivt och ökar spänningen. Emellertid är volymen inte på en realistisk nivå, utan
kompression används för att bakgrundsljudet inte ska överskugga fiendernas ljud.
Den atmosfärskapande funktion som fiendernas ljud har fungerar tillsammans med
bakgrundsljudet och spelkaraktärens ljud för att skapa en helhet. Bakgrundsljudet
skapar ett ljudtäcke som ger spelvärlden realism, atmosfär och djup. Spelkaraktärens
ljud skapar inlevelse, men även närvaro i spelvärlden. Fiendernas ljud varnar
spelaren för fara och hjälper hen att känna igen vilken fiende som är källan. Den
atmosfärskapande funktionen fungerar tack vare hur ljuden låter. Både schizophoni
och synchresis bidrar till att atmosfär skapas med hjälp av fienders ljudeffekter. En
viktig del av atmosfärskapandet är det faktum att spelaren inte vet hur en fiende ser
ut när hen hör ett ljud som inte förekommit tidigare. Den atmosfärskapande
funktionen innehåller flera olika faktorer som samspelar med varandra, och
tillsammans bidrar faktorerna till den atmosfär som andra ljud och ljudeffekter har
del i att skapa.

33

Kim Hollfast

3.3 Sammanfattning
En av de mindre uppenbara ljudkällorna i Bloodborne är de icke-spelbara
karaktärerna som spelaren kan möta. De här karaktärerna har till uppgift att ge
information till spelaren. Alla icke-spelbara karaktärer är unika, och både deras
utseende och röster är sinsemellan mycket olika. Den atmosfärsskapande funktion
som de icke-spelbara karaktärernas ljud har är effektiv tack vare några faktorer.
Inlevelse är en central aspekt av alla spel och i Bloodborne skapas inlevelse med
hjälp av bland annat röster. Hur en röst låter och den emotiva kvalitet som en röst
kan ha, bidrar till den inlevelse som spelaren känner. Spänningen som spelaren
känner är också en bidragande faktor till att atmosfär kan skapas med hjälp av
karaktärers röster och utseende. Spelkaraktärens tystnad har också en roll i att skapa
inlevelse och atmosfär. När röst och personlighet saknas, blir spelkaraktären ett
verktyg för spelaren. På grund av det här blir spelaren karaktären hen spelar. Om en
röst användes skulle effekten inte vara den samma. Ännu en faktor som bidrar till
atmosfärskapandet är den återhållsamma dialogen och röstanvändningen. Rösterna är
inte överdrivet emotionella och bakgrundsljudet är därmed ständigt närvarande när
spelkaraktären pratar med en icke-spelbar karaktär.
Fienderna har en central roll i att skapa både spänning och atmosfär i spelvärlden. En
fiendes ljud kan ha tre olika funktioner och de här är: förberedande,
atmosfärskapande och identifierande. Det intressanta är hur de olika funktionerna
samverkar med varandra för att öka spänningen i en viss situation. De mest
förekommande fienderna i spelets första nivåer är invånarna och de kan antingen
patrullera, stå stilla eller gömma sig. Före visuell kontakt kan spelaren höra fiendens
ljud. I en sådan situation kommer schizophoni och synchresis med i bilden. När
spelaren endast hör en fiendes ljud förknippas de här ljuden med en annan modalitet.
Om fienden pratar eller mumlar förknippas det med en fiende som kan prata. Att inte
veta hur fienden ser ut är en av faktorerna som skapar spänning. När spelaren ser
fienden påverkas förståelsen av de ljud hen hörde före visuell kontakt med källan.
Den visuella aspekten förstärks av ljudet, medan ljudet förstärks av de visuella. I en
sådan situation skapas enligt multisensorisk integration en framväxande betydelse.
Betydelsen varierar beroende på ljudets källa, men den information som skapas i
Bloodborne ger alltid en större förståelse av fienden, spelvärlden eller handlingen.
34

Kim Hollfast

Den information som skapas kan även förändra spelets atmosfär, vilket är fallet vid
första mötet med hjärnsugaren. Alla de här olika faktorerna bidrar till en helhet där
de olika aspekterna påverkas och samverkar med varandra. Fiendernas ljud är
därmed viktiga för att skapa den tunga atmosfär som Bloodborne har.
4 Musikens inverkan på spelets atmosfär
Musiken i Bloodborne har inte samma närvaro i spelandet som i andra rollspel eller
actionspel. Det här är ett faktum som gör Bloodborne och andra spel gjorda av
FromSoftware intressanta. Frågan om musikens roll i spelandet är relevant för det här
spelet, eftersom spelskaparna har ansett att det inte behövs musik under en stor del av
speltiden.
Musiken i Bloodborne kan indelas i två kategorier: bakgrundsmusik och musik i
kampsituationer. Bakgrundsmusik är enligt Grimshaw (2014, 118) musik som spelas
i bakgrunden i spelandet. Den här typen av musik har rollen att stöda känslor och
spelets narrativ. Alexander Kolossa (2020, 24) förklarar att kampsituationerna med
musik i Bloodborne är skrämmande både fysiskt och soniskt. Bloodbornes
välkomponerade musik spelas huvudsakligen i de här kampsituationerna. Musiken
som hörs i kampsituationerna är större i andel än bakgrundsmusiken.
Hittills har analysen fokuserat på de olika ljud som finns i Bloodbornes spelvärld. I
det här kapitlet ligger fokus på musiken. Analysen av musiken i Bloodborne är
indelad i två underrubriker. Kapitel 4.1 (bakgrundsmusik) innehåller tre av de verk
som spelas i specifika områden i spelvärlden. Fokus ligger på bakgrundsmusikens
inverkan på atmosfären och hur atmosfären skapas med hjälp av musiken. I kapitel
4.2 (musik i kampsituationer) är målet att undersöka den inverkan musiken i
kampsituationer har på spelets atmosfär. I kapitlet analyseras två av spelets
kampsituationer.
4.1 Bakgrundsmusik
Bakgrundsmusiken som hörs i Bloodborne är icke-diegetisk och adaptiv. Collins
(2008, 126) definierar adaptiva icke-diegetiska ljud som ljudhändelser och de här
35

Kim Hollfast

händelserna uppkommer på grund av förändringar i spelandet. Spelarens handlingar
har ingen direkt inverkan på de här ljuden. Det här innebär att adaptiv musik
förändras utgående från något som sker i spelvärlden, men samtidigt kan spelaren
inte när som helst påverka musiken. Bakgrundsmusiken i Bloodborne stämmer
överens med den här definitionen, även om förändringen i musiken endast sker en
gång i de nivåer där musik spelas. I Hunter’s Dream spelas två olika verk och vilket
verk som spelas beror på en förändring i spelvärlden. Före förändringen sker spelas
Hunter’s Dream och efter förändringen spelas Moonlit Melody. I nivån Yahar’ghul
Unseen Village spelas verket Hail the Nightmare och intressant här är att efter
förändringen i spelvärlden spelas ingen musik i nivån. När förändringen i spelvärlden
har skett, kan spelaren inte gå tillbaka till den musik som spelades tidigare.
Hunter’s Dream är den nivå som spelaren återvänder till mest genom spelets gång.
Det här är inte en typisk nivå, i och med att området inte är stort. Nivån saknar
fiender och det finns därför inte en känsla av fara. Hunter’s Dream ger spelaren en
möjlighet att förbättra sin spelkaraktär och sina vapen samt aktivera runor för att ge
spelkaraktären olika effekter. Nivån är en av de första som spelaren anländer till och
därför finns det många meddelanden i nivån. De här meddelandena ger information
om dels hur spelkaraktären ska kontrolleras, dels relevant information angående
kampsituationer. Jämfört med andra spel ges inte mycket information, utan endast
det som är allra viktigast. Nära den icke-spelbara karaktären The Doll, finns en liten
fontän där små varelser säljer olika föremål till spelaren. En annan funktion som
nivån har är att det går att förflytta sig till alla andra nivåer i spelet tack vare speciella
gravstenar. Hunter’s Dream fungerar som ett hem för spelaren, där hen kan slappna
av och inte behöva oroa sig över att tappa färdighetspoäng på grund av en stark
fiende.
Nivån fungerar som ett hem för spelaren, och därför är det passande att
bakgrundsmusik spelas där. När spelaren är på den här nivån hörs ständigt
musikverket Hunter’s Dream i bakgrunden. Musiken är komponerad av Ryan Amon
(2015). Även om nivån fungerar som en viloplats för spelaren har nivån ändå samma
melankoli som resten av spelvärlden. Gravstenar finns på flera platser, huset som
finns på en kulle är gammal och i stort sett övergiven. Dockan och Gehrman är de
enda karaktärerna, förutom spelkaraktären, som bor i den här drömdimensionen.
36

Kim Hollfast

Deras roll är att i all evighet hjälpa jägare i deras arbete att förinta monster. Tonarten
för verket är e-moll och tempot är långsamt, och det här är en bidragande faktor i att
nivån är melankolisk. Cellon är huvudinstrumentet och ett instrument som används i
flera av verken i Bloodborne. Musiken ger nivån en känsla av mystik.

Notexempel 1 Transkription av verket Hunter’s Dream (Amon 2015). Transkriberad av Spenser
Wrigh (2016).

37

Kim Hollfast

Verkets tre första takter har ingen cello, utan endast en bordunton hörs. I fjärde
takten spelar cellon fyra toner för att sedan tystna. Det här mönstret följs igenom hela
verket, det vill säga cellon spelar några toner för att sedan tystna för en tid (se
notexempel 1). Det att cellon tystnar betyder inte att det skulle bli helt tyst utan
borduntonen hörs tydligare. I takt 17 börjar ordlös sång som framförs av en kvinna
och sången ackompanjeras av cello. Det faktum att cellon endast spelar några toner,
för att sedan återgå till en paus ger nivån och verket en känsla av ensamhet. I spelet
hörs bakgrundsljuden tydligare i verkets pauser, och kompositören har därmed tagit i
beaktande den roll som ljudet har i spelvärlden.
Hunter’s Dream, både verket och nivån, har en underliggande melankoli. Musiken
stöder den här specifika känslan. Nivån har en rik atmosfär eftersom det visuella är
gripande. Ett litet hur står övergivet uppe på en kulle och kullen är omgiven av
gravstenar. Vinden blåser starkt, och är nivåns enda ambienta ljud. Nivåns musik
understöder både det visuella och bakgrundljudet. Instrumentationen har också en
inverkan på nivåns atmosfär och användningen av cello som huvudinstrument bidrar
till den dystra stämning som Hunter’s Dream har.
I Bloodborne finns ett moment i spelets handling som har en betydlig inverkan på
spelvärlden. När spelaren besegrar Rom, The Vacuous Spider bryts en illusion som
den här fienden skapat. Den här illusionen hade till uppgift att dölja det faktum att
Yarnham har invaderats av kosmiska gudar. I Hunter’s Dream har himmeln fått toner
av rött, men den mest betydande förändringen är musiken. Verket som spelas är
Moonlit Melody och det innebär en stor förändring både i musik och atmosfär.
Musiken är skriven av Ryan Amon (2015). Verket börjar med en bordunton, men
efter två takter börjar inte en cello spela, utan nu är det en sångerska som sjunger.
Musiken är komponerad på samma sätt som Hunter’s Dream, det vill säga så att
några toner spelas följt av en paus då endast borduntonen hörs. Cello förekommer i
mitten av verket, men fokus är på sången. Musiken är fortfarande melankolisk, men
tack vare sången har verket en bitterljuv känsla. Atmosfären hålls nästan samma som
tidigare, förutom att nivån nu känns mera sorglig. Collins (2008, 133) lyfter fram att
spelmusik kan inducera stämning, och den här typen av musik förändrar och
manipulerar hur spelaren känner sig. Förändringen i musik som sker i nivån Hunter’s
38

Kim Hollfast

Dream inducerar en specifik känsla hos spelaren. Som spelare borde vi vara glada att
Rom har blivit besegrad och illusionen har brutits. Rom är inte aggressiv utan
anfaller endast när spelkaraktären anfallit. Däremot är melodin i Moonlit Melody
sorglig och inte triumferande.
Nivån Yahar’ghul är en av de mest skräckinjagande nivåerna i Bloodborne. Sättet
som spelaren anländer till nivån är en av faktorerna till det här. Om spelkaraktären
blir besegrad av en säckbärande fiende, spelas en kort filmsekvens där karaktären blir
buren i säcken. Efter filmsekvensen vaknar spelkaraktären i en fängelsecell i
Yahar’ghul. Belysningen är inte stark och det ger fängelsehålan en mörk atmosfär.
Verket Hail the Nightmare, komponerad av Ryan Amon (2015), spelar i bakgrunden
medan spelkaraktären befinner sig i nivån. Det är oväntat att plötsligt höra musik,
vilket gör Yahar’ghul unik. Till skillnad från annan bakgrundsmusik i Bloodborne är
det här verket komponerat för en kör. En bas sjunger först och resten av kören svarar,
men det finns även takter där hela kören sjunger. Något annat som är intressant
jämfört med annan bakgrundsmusik i spelet är det faktum att verket har sångtext
skriven på latin. Översatt handlar sångtexten om hur befolkningen är fördömd och
hur de söker upprättelse av någon eller något de kallar för fader. Blod nämns också i
sångtexten och de två sista orden är sanguine som betyder blod på latin. Endast
männen i kören sjunger de två sista orden och den starka användningen av de
manliga rösterna betonar vikten som de här orden har.
Även om Bloodborne egentligen inte är ett skräckspel, tyder nivån Yahar’ghul på att
det finns element av skräck i spelet. Spelmusiken i den här genren skiljer sig från
musiken i till exempel äventyrsspel. Genrekonventioner har en betydande roll i att
avgöra vilken typ av musik som komponeras för ett spel och Jørgensen (2006, 3)
diskuterar det här i sin artikel om spelmusikens funktioner. Hon förklarar att
spelmusikens atmosfärskapande funktion är styrd av genrekonventioner. Musiken
och ljudet i ett skräckspel används för att betona en skräckinjagande och ängslig
stämning. Den här specifika stämningen har en inverkan på spelaren, och hen kanske
rör sig mera försiktigt för att undvika fiender och obehagliga situationer. Den
atmosfärskapande funktionen som Hail the Nightmare har är effektiv, eftersom
musiken är komponerad för att skapa en ängslig känsla hos spelaren.

39

Kim Hollfast

Verkets atmosfärskapande funktion förstärks även av det visuella. Den fängelsehåla
där spelkaraktären vaknar hör till källaren i en stor katedral. Vem invånarna avgudar
i katedralen är ännu i det här skedet ett mysterium, men statyer av icke-mänskliga
varelser tyder på att det de avgudar är skräckinjagande. Isabella van Elferen (2016,
84) förklarar att H.P. Lovecraft refererar till ritual, kör och liturgi i sina verk.
Lovecraft ville visa i sina verk hur musik och ritual kan simulerar rörelse mellan det
jordiska och överjordiska. Kolossa (2020, 30) förklarar att körmusik, som lyfts fram i
Lovecrafts verk, kan fungera som en intressant länk mellan gotisk och kosmisk, och
det här är fallet med Bloodbornes musik. De märkliga statyerna, skräckinjagande
fienderna och körsången skapar en atmosfär som inte finns någon annanstans i spelet.
Den atmosfärskapande funktion som bakgrundsmusiken har i Bloodborne är
essentiell för spelupplevelsen. Givetvis skulle det gå att spela utan musik, i och med
att musik saknas i stora delar av spelupplevelsen, men den bakgrundsmusik som
finns skapar kontrast och en specifik atmosfär. Ett av de mål som spel har är att
skapa inlevelse, vilket kan göras på olika sätt. Musik är ett verktyg som spelskapare
kan använda för att engagera en spelare i spelvärlden. Summers (2016, 60) definierar
musik som skapar inlevelse genom att komplettera och utöka det som sker på
skärmen som fantasifull inlevelse. Den här typen av inlevelse används i Bloodborne i
stor grad. När fienden Rom har blivit besegrad förändras både musiken och
stämningen i Hunter’s Dream. Verket Moonlit Melody har annan instrumentation än
verket Hunter’s Dream. Det här är den mest uppenbara förändringen, det vill säga
den förändring som sker på en ytlig nivå. Djupare sett har det även skett en
förändring i handlingen och spelet inkluderar element från kosmisk skräck. Musiken
speglar förändringen i spelvärlden och handlingen, genom att vara mera bitterljuv.
Det här kan klassificeras som fantasifull inlevelse och en aspekt av den här typen av
inlevelse är musikalisk texturering.
Musiken som hörs i Yahar’ghul är ett exempel på musikalisk texturering. Summers
(2016, passim) förklarar att musik i spel utnyttjar olika strategiskt valda musikaliska
element som fördjupar spelets fiktiva värld. Musiken kan även introducera nya
associationer eller föra fram handlingens mindre uppenbara aspekter. Yahar’ghul kan
endast ses som en intressant och skrämmande nivå, men det finns mera under ytan.
Den här stadsdelen är hemmet för Mensiskulten, som avgudar den kosmiska guden
40

Kim Hollfast

Mensis. Det här är inte uppenbart första gången spelaren utforskar nivån. Efter att
Rom blivit besegrad, slutar verket Hail the Nightmare spela. Nya områden kan då
utforskas och i slutet av nivån finns ett stort rum fyllt med kultmedlemmars
mumifierade lik. Musiken som hörs är körmusik och ger nivån en skrämmande
atmosfär. Orsaken att musiken slutat spela är för att alla kultmedlemmar har avlidit,
och kören som sjunger är de avlidna kultmedlemmarna. Genom att koppla musiken
till handlingen har spelskaparna gjort en koppling mellan bakgrundsmusiken och den
fiktiva spelvärlden. Den här kan helt och hållet förändra hur bakgrundsmusiken och
atmosfären i nivån upplevs.
4.2 Musik i kampsituationer
Kampsituationer där spelaren måste besegra en nivås mest utmanande fiende är något
som FromSoftware är kända för. Spelvärlden är fylld av detaljer, intressanta ickespelbara karaktärer och väldesignat ljud, men kronan på verket är de kampsituationer
som ofta utspelar sig i slutet av en nivå. Förutom att vara utmanande och krävande,
finns även största delen av spelets musik i de här situationerna. Till skillnad från
bakgrundsmusiken, som är lugn och atmosfärskapande, är musiken i de svåraste
kampsituationerna fullskaliga orkestrala verk. Musiken i spelets kampsituationer är
där största delen av musiken existerar.
Spelupplevelsen i Bloodborne är en stor utmaning och syftet med spelet kan anses
vara att utmana spelarens färdigheter. Det finns vissa nivåer och fiender som är mera
utmanande än andra, till exempel är fienderna i nivån Central Yarnham inte särskilt
starka, utan de är lätta att besegra. De här fiendernas styrka ligger i deras antal och
att överraska spelaren. Jag liknar Central Yarnham med en långsamt stigande kulle,
där slutet av nivån är aningen svårare än början. Men vid slutet av kullen finns en
hög mur som spelaren måste klättra över och i alla spelets nivåer är den här muren
nivåns mest utmanande fiende. Penka Kouneva (Scaturro et al. 2016) var en av
personerna som ansvarade för musiken i Bloodborne. Enligt henne var det ett
medvetet val av spelskaparna att göra kampsituationerna med musik svåra. Målet var
att skapa en atmosfär av skräck och rädsla. I Bloodborne blir spelaren chockad första
gången musik hörs och ett stort monster anfaller. Rädslan av att förlora mot ett
monster förstärks av den hektiska musiken.
41

Kim Hollfast

Bloodborne är ett spel där många fiender måste besegras och därför kan spelet
klassificeras som ett actionspel. Dominic Arsenault (2014, 227) definierar vad action
innebär i ett spel. Han förklarar att action kan ses som ett visst sätt spelaren måste
interagera med ett spel för att överkomma utmaningar och ta sig vidare i spelets
struktur. Gregersen och Grodal (2008, 70) delar in action i ett spel i två kategorier:
handlingar som spelkaraktären utför i spelvärlden och att styra karaktären med en
spelkontroll. Arsenault (a.a. 227) konstaterar att om actionspel ses genom det här
ramverket, visar det att actionspel ställer stora krav på spelarens egna handlingar och
handlingar som utförs inne i spelvärlden. De fiender som finns i slutet av en nivå i
Bloodborne ställer stora krav på spelarens handlingar och kräver att spelaren
bemästrar handlingarna i de två kategorierna som Gregsen och Grodal definierar.
Central Yarnham är en intressant nivå, eftersom det finns två svåra fiender som
spelaren kan besegra: Cleric Beast och Father Gascoigne. Det är de här två
kampsituationerna som jag ska analysera i det här kapitlet. Verken som spelas har
dessutom samma namn som fienderna.
Striden mot monstret Cleric Beast är den första kampsituationen där spelaren hör
musik och utgör spelets första verkliga utmaning. Den här typen av kampsituationer
består av en eller flera fiender i ett rum som spelaren måste besegra för att komma
vidare i spelvärlden. Nederst på skärmen finns en mätare fylld med rött och när
fienden tar skada minskar det röda. Fiendens namn står ovanför mätaren och musik
hörs i alla kampsituationer av det här slaget. Spelskaparna har även gjort ett bra jobb
med att förbereda spelaren för att vara uppmärksam på att hen måste besegra en svår
fiende. I början av nivån Central Yarnham måste spelaren klättra upp för en lång
stege för att ta sig vidare. Halvvägs upp för stegen hörs ett högljutt skrik som inte
låter mänskligt. I Collins (2013, 26) diskussion om schizophoni förklarar hon att
separationen av ljud från sin källa gör att mentala bilder dominerar lyssnarens sinne.
De mentala bilderna är en följd av multisensorisk integration i och med att vi ofta
upplever ljud tillsammans med bild. När bilden inte är uppenbar skapar vi en mental
bild av källan. Det faktum att spelaren inte ser vad som är källan till skriket skapar
osäkerhet, samtidigt som en mental bild skapas av källan. Den här typen av
separation av bild och ljud förbereder spelaren för en framtida strid, genom att ge

42

Kim Hollfast

spelaren en möjlighet att fantisera om vad som skapat det fasansfulla ljudet. När
spelaren sedan möter källan till ljudet är effekten mycket större.

Notexempel 2 Introt till verket Cleric Beast (Saitoh 2015). Transkriberad av Jvan
Daniel Zuluga (2019).

43

Kim Hollfast

För att ta sig till Cleric Beast kampsituationen måste spelaren gå över en lång bro
som verkar leda till en annan nivå. Det finns varulvar på bron, men de är inte
omöjliga att besegra. Vinden blåser starkt när karaktären närmar sig slutet av bron
och det hörs ett fasansfullt skrik. Cleric Beast hoppar ned framför spelkaraktären och
vägen tillbaka stängs av. Mätaren med fiendens namn syns nederst på skärmen och
symfonisk orkestermusik hörs. Det här är en kampsituation som ger ett starkt första
intryck och kampsituationen lyckas genomföra det här med hjälp av fiendens ljud,
musiken och själva striden.
Verket Cleric Beast är komponerat av Tsukasa Saitoh (2015) och musiken är skriven
i ciss-moll. Verket börjar med en kör. Cello och violin används tillsammans och valet
av toner ger musiken en underliggande ondskefullhet. Orsaken till att musiken ger ett
starkt första intryck är att musiken börjar spela direkt efter att Cleric Beast hoppat
ned på bron. Verkets första takter har funktionen att chockera spelaren, eftersom
musiken hörs plötsligt. Fjärde takten kan ses som introts klimax och understöder
känslan av skräck (se notexempel 2). Kolossa (2020, 33) förklara att musiken i
Bloodborne inte kan skiljas från spelets monster och deras ljud. Musiken och ljudet
är en del av vad de här monstren är. Monstrets oljud omger spelaren, medan musiken
inger en känsla av skräck. Spelaren har inte tidigare mött en fiende som är lika
skräckinjagande och stor som det här monstret. Atmosfären förändras också när
striden inleds. Den förändras från att ha varit lugn och spännande, till att vara
hektisk, episk och skrämmande. Att striden och musiken är storslagen är en
avgörande faktor i att kampsituationen fungerar.
Ordet episk används ofta, angående spel för att beskriva en upplevelse som är bra
eller fantastisk. Summers (2016, 64) diskuterar termen episk och han lyfter fram att
den här termen ofta används i en mera allmän bemärkelse när en positiv upplevelse
beskrivs. Speciellt rollspel ges termen episk, i och med att de har övergripande
narrativ. Ytterligare kan termen episk även användas gällande ljud. I Bloodborne är
kampsituationerna med musik stora händelser där musik används. Bloodborne har en
handling där inte allt förklaras till spelaren och handlingen är inte komplex.
Spelkaraktärens uppgift är att bekämpa monster och försöka förhindra att kosmiska
varelser förintar staden. Även om det här är fallet skapas en storslagen
spelupplevelse tack vare kampsituationerna och musiken.
44

Kim Hollfast

Summers (2016, 65) redogör för den episka funktion som ett narrativ kan ha. Den
episka funktionen kommer med i bilden som en del av sammanslagningen av det
intima och personliga narrativet, och en bredare bakgrund, till exempel en katastrof,
som motiverar den personliga berättelsen. Episk struktur som den här är tydlig i
klassiska episka böcker eller filmer. Spelkaraktären i Bloodborne har en personlig
motivation, det vill säga att bekämpa monster. Det här sker till bakgrunden av en stad
plågad av sjukdom. Karaktären som spelaren styr är hjälten, och den bakomliggande
handlingen fungerar som motivation. Musiken i kampsituationer stöder den episka
struktur som spelets narrativ har genom att vara storslaget komponerad.
Verket Cleric Beast kan ses som episk eller storslagen. Kören som sjunger inger en
storslagen atmosfär. Summers (2016, 84) förklarar att episk musik kopplar spelaren
till spelkaraktären vilket gör att hen känner sig som en hjälte. Cleric Beast är en stor
och skräckinjagande fiende, jämfört med spelkaraktären som är mycket mindre än
monstret. Karaktären är dessutom iklädd civila kläder i det här skedet. Målet är att
besegra monster och spelkaraktären är hjälten i handlingen. Musiken inger känslan
av att kampsituationen är en stor och viktig händelse. Den förstärker den
spänningsfyllda atmosfären och ger situationen en episk karaktär. Striden är svår och
musiken får fienden att kännas ännu större. När Cleric Beast är besegrad och
musiken slutat spela känner sig spelaren som en hjälte. Orsaken är att musiken är
storslagen och att den här musiken hörs samtidigt som spelaren strider mot ett stort
monster.
När Cleric Beast har blivit besegrad kan spelaren fortsätta sin utforskning av
spelvärlden. Bron som Cleric Beast vaktade leder ingenstans och därför måste
spelaren hitta en annan väg till katedralen där kyrkklockan ringer. Efter ett tag
anländer spelaren till en kyrkogård och efter några steg på kyrkogården börjar en
filmsekvens spela. I filmsekvensen dödar en präst ett monster, men prästen verkar ha
blivit galen och anfaller spelkaraktären. Den här fienden heter Father Gascoigne och
är den andra kampsituationen i Bloodborne där musik inkluderas. Verket The Hunter,
komponerad av Ryan Amon (2015), börjar spela när filmsekvensen slutat och
Gascoigne anfaller. Musiken börjar lugnt och med ett långsamt tempo. Efter några
takter börjar huvudmelodin och den spelas med cello och tuba. Användningen av
45

Kim Hollfast

tuba ger musiken en ondskefull karaktär och atmosfären i kampsituationen är spänd.
Som i alla av spelets kampsituationer mot en väldigt svår fiende syns hur mycket
hälsa fienden har i en mätare nere på skärmen.
Om allt går bra lyckas spelaren få ner Gascoignes hälsa till en tredjedel. När det här
sker börjar Gascoigne huka ner. Det här följs av ett vrål och han förvandlas till ett
stort monster. En kör hörs plötsligt i musiken, tempot ökar markant och melodin
förändras. Cello och tuba spelar fortfarande, men mera intensivt och snabbt. Violin
börjar också höras i den här delen av verket. Verket The Hunter är indelat i två delar,
en långsammare del som hörs när Gascoigne är mänsklig, och en snabbare del som
hörs när Gascoigne blivit ett monster. Musiken förändras dynamiskt som en följd av
en förändring i spelandet.
Collins (2008, 139) förklarar att dynamiskt ljud är ljud som förändras på grund av en
förändring i spelvärlden eller som en följd av något spelaren gör. Koji Kondo (2007)
redogör för dynamisk musik och hur den borde vara. Enlig Kondo är ett spels rytm
centralt när dynamisk musik ska komponeras. Om musiken inte följer ett spels rytm
leder det till att musiken inte är kongruent med spelandet. Musikens tempo borde
förändras utgående från vad som sker i spelvärlden. Förändringar i instrumentation
och tema utgående från vad som sker i spelandet är också centralt. Verket the Hunter
uppfyller de här kraven, i och med att musiken förändras olika beroende på hur
snabbt spelaren kan besegra Gascoigne. Musikens tema förändras helt när verkets
andra del börjar och förändringen kommer som en överraskning. Det faktum att
musiken förändras och blir snabbare återspeglas i spelandet i och med att Gascoigne
blir snabbare, vildare och mera kaotisk. Den här typen av dynamisk musik används
inte i alla av Bloodbornes kampsituationer, men när den här typen av musik används
är kampsituationen mera intensiv. Atmosfären förändras två gånger i det här fallet.
Före striden spelas ingen musik, istället används bakgrundsljud. Atmosfären är tung,
men lugn eftersom spelandet inte är stressinducerande. När striden börjar förändras
atmosfären och den blir mera spänd och intensiv. Efter Gascoignes förvandling och
förändringen i musiken är atmosfären ännu mer intensiv. Atmosfären är helt
förändrad jämfört med före striden började.

46

Kim Hollfast

4.3 Sammanfattning
Bakgrundsmusiken i Bloodborne är viktig i och med att den skapar spelvärldens
atmosfär. Den bakgrundsmusik som finns i spelet är liten i mängd, jämfört med hur
stor andel av speltiden bakgrundsmusik saknas. De tre verk jag analyserat är ickediegetiska och adaptiva, vilket i sin tur gör att musiken och atmosfären förändras
beroende på var i handlingen spelaren är. Verket Hunter’s Dream spelas i nivån
Hunter’s Dream och understöder då den atmosfär och stämning som det visuella
tillsammans med bakgrundsljuden skapar. I ett visst skede i spelets handling
förändras musiken i Hunter’s Dream och förändringen sker som en följd av spelarens
handlingar. Verket som spelar efter den här händelsen är Moonlit Melody. Det sker
inte en drastisk förändring i atmosfären, men förändringen är tillräcklig för att ge
nivån en annan känsla. Melankolin är större och kan spåras till att sång är en del av
verket. En viss stämning kan ha en inverkan på hur spelaren väljer att spela. Verket
Hail the Nightmare i nivån Yahar’ghul skapar en skräckinjagande stämning.
Genrekonventioner har en inverkan på vilken typ av musik som används. Bloodborne
är inte ett skräckspel, men det finns element från den här genren och musiken i
Yahar’ghul är skräckinjagande. Förutom att skapa atmosfär har musiken också rollen
att skapa inlevelse. I Bloodborne är det frågan om fantasifull inlevelse. Handlingen
används också till stor effekt, i och med att musiken har en förankring i det som sker
i handlingen.
En central utmaning för spelaren är spelets svåraste kampsituationer. Musiken i de
här kampsituationerna är mera komplex än spelets bakgrundsmusik. En stor
symfoniorkester används för den här musiken, vilket gör att de här
kampsituationerna har en stor effekt på atmosfären. Cleric Beast är den första
kampsituationen av sitt slag i spelet och den första stora utmaningen som spelaren
måste klara av. Kontrasten mellan musiklöst och musik är stor i den här situationen,
eftersom musiken plötsligt börjar spela och den musik som spelas är intensiv.
Verkets storslagenhet har en inverkan på atmosfären, eftersom striden känns episk
och spelaren känner sig därför som en hjälte. Musik som påverkas av spelarens
handlingar används också i svåra kampsituationer och i min analys av striden mot
Father Gascoigne kommer det fram att atmosfären förändras två gånger. Den första

47

Kim Hollfast

gången när striden inleds och ännu en gång när Gascoigne förvandlas till ett monster.
Musiken förändras dynamiskt och blir mera intensiv.
5 Avslutande diskussion
Jag har analyserat den sparsamma musikanvändningen i spelet Bloodborne och den
inverkan det här har på atmosfären i spelet. Musik är på många sätt en viktig del av
en spelupplevelse. Spelmusik har en emotiv kvalitet, det vill säga musiken förmedlar
känslor. Samtidigt förstärker musiken både stämningen och atmosfären i spelvärlden.
Bloodborne har en sparsam musikanvändning, men resultaten av min analys visar att
det här inte påverkar spelupplevelsen negativt. Tvärtom har det här haft en positiv
inverkan vilket visar att musik, viktig som den är, kan ha en större inverkan på
atmosfären om den saknas under merparten av speltiden.
Spelljudets funktioner som en ersättning för bakgrundsmusiken genom att det övertar
spelmusikens emotiva och atmosfärskapande funktioner. Speciellt ljudeffekter och
bakgrundsljud används för att ersätta musiken. Ljudeffekternas funktioner är många
och de är inte alltid atmosfärskapande. Ändå bidrar de till den atmosfär som finns i
den fiktiva staden Yarnham. Interaktivitet är centralt för att förstå hur spelljudet kan
skapa den nivå av inlevelse som Bloodborne framkallar. För varje handling spelaren
utför i spelvärlden, aktiveras en ljudeffekt. Kombinationen av interaktivitet och
inlevelseskapande ljud är något som spelskaparna inte underskattat. Om jag trycker
på handkontrollens anfallsknapp, anfaller spelkaraktären och den här handlingen
aktiverar en ljudeffekt. Jag som spelare blir på det här sättet spelkaraktären.
Atmosfär, inlevelse, funktioner och interaktivitet blir på det här sättet nära
sammanbundna.
Bakgrundsljudet i Bloodborne påminner om ljudet i andra spel. Ambienta ljud
används för att skapa illusionen av en verklig plats. Vind, hav, ljudet av djur och
natur är alla aspekter som finns i andra spel, men till skillnad från många andra spel
hörs ingen bakgrundsmusik. Utgående från analysen anser jag att bakgrundsljudet i
Bloodborne fungerar, eftersom musik saknas. Vinden är ett ständigt element i många
delar av spelvärlden. Den ger en känsla av ensamhet, som bidrar till att göra
atmosfären mera realistisk. Jag anser däremot inte att alla spel ska följa hur ljudet
48

Kim Hollfast

och musiken används i Bloodborne. Sparsam musikanvändning har blivit ett
kännetecken för FromSoftwares spel och är ett medvetet val av spelskaparna.
Dessutom förväntar sig spelare en spelupplevelse där ljudet har en mera central roll i
spelandet. Min analys visar att ljudets funktioner använts till fullo för att realisera
den vision som FromSoftware har. Om musiken stängdes av i ett spel där den har en
mera central roll, skulle resultatet vara en spelupplevelse som känns tom.
Under analysprocessen insåg jag att röster i spel kan ha en stor inverkan på hur en
spelare upplever ett spels fiktiva värld. Lika viktig som rösten är den visuella
aspekten, det vill säga att karaktärerna måste se intressanta ut. I Bloodborne är
rösterna kongruenta med hur karaktärerna ser ut. Däremot kan överdrivna röster kan
göra att inlevelsen blir lägre. Som jag ser det är rösterna i spelet inte i sig fantastiska.
Däremot har spelskaparna sett till att använda röster som stämmer överens med
spelvärlden. Yarnham är en deprimerande och melankolisk plats. En överdrivet glad
röst passat inte in i en sådan värld. Karaktärernas röster inger känslan av att staden
inte är ett paradis. Valet av mera återhållsamma framföranden är lämpligt sett ur det
här perspektivet.
Jag nämnde att Bloodborne är ett spel som skapats med sparsam musikanvändning i
åtanke. Sättet som fiendernas ljud skapar spänning och atmosfär är ett exempel på
det här. Schizophoni och synchresis används effektivt för att skrämma spelaren, och
göra atmosfären mera spänningsfylld. Fiendernas ljud är också ett exempel på hur
spel är unika multimodala upplevelser. Ljud, bild och interaktivitet är nära
sammanbundna i spel, och Bloodbornes fiender är exempel där alla tre modaliteter
används till fullo. I min analys lyfter jag fram att fiendernas ljud ger spelaren en
större förståelse av spelvärlden, handlingen och fienden. Speciellt fienderna som
spelaren måste besegra under största delen av speltiden är intressanta att analysera.
Ingen musik används när spelaren måste besegra de här fienderna. Endast
ljudeffekter, fiendernas röster och bakgrundsljud är hörbara.
För att förstå den inverkan som sparsam musikanvändning har på ett spels atmosfär,
var jag först tvungen att analysera spelljudet. Dels för att förstå ljudets roll i
atmosfärskapandet, dels för att förstå den roll musiken har när den används. Mina
resultat visar att musiken inte är undangömd eller överskuggad av ljudeffekter eller
49

Kim Hollfast

bakgrundsljud. Musiken skulle inte ha samma inverkan om den användes hela tiden.
Analysen visar en musikanvändning som utnyttjar det faktum att spelaren inte hör
mycket musik i majoriteten av speltiden. Nivåerna Hunter’s Dream och Yahar’ghul
är exempel på situationer där kontrasten mellan musik och musiklöst skapar en
atmosfär som är både rik och slagkraftig. Kören i verket Hail the Nightmare är
tillräcklig för att ge rysningar. Det är också en chock att musik plötsligt hörs. Verket
Hunter’s Dream ger nivån med samma namn en lugn atmosfär som ger en känsla av
säkerhet. Utan musik skulle de här nivåerna inte skilja från övriga nivåer i
Bloodborne, men eftersom musik används skapas ett ytterligare lager som gör att
stämningen och atmosfären är annorlunda än resten av spelet.
Kampsituationernas musik skiljer sig mycket från bakgrundsmusiken. Min första
tanke när jag samlade mitt material var att musiken påminner om filmmusik. Senare
insåg jag att det finns tydliga skillnader. För det första bestämmer spelaren när
musiken börjar spela, i och med att hen väljer när striden börjar. För det andra kan
musiken förändras i en kampsituation beroende på hur mycket skada fienden tagit,
vilket ger en kampsituation en ytterligare nivå som saknas i film. Atmosfären i
kampsituationerna är olika, beroende på vilken strid det är frågan om. Verket Cleric
Beast är komponerad för en kör, och musiken är igenkännbar som den musik som
spelas i striden mot Cleric Beast. Verket The Hunter är komponerat för kör endast i
verkets andra del. Atmosfären blir olika, eftersom fienden och musiken är olika. I
analysen lyfter jag fram att musiken i kampsituationerna är mera komplex än
bakgrundsmusiken. Orsaken är att kampsituationerna är stora händelser som kräver
storslagen musik. Därför är atmosfären mest intensiv i den här typen av situationer.
Det har tidigare forskats i spelljud och spelmusik, men förvånansvärt lite har skrivits
om sparsam musikanvändning. Avhandlingen visar hur spelljud och spelmusik
skapar atmosfär i ett spel där musikanvändningen är sparsam. Däremot kommer inte
andra spelares uppfattningar om atmosfären fram i avhandlingen. Vidare studier
kunde därför genomföras för att få fram ett bredare perspektiv på hur sparsam
musikanvändning kan ha en inverkan på atmosfär, stämning och inlevelse.
Min studie i spelljudet och spelmusiken i Bloodborne borde inte ses som heltäckande
analys av ämnet. I min materialinsamling och forskning har jag gjort avgränsningar
50

Kim Hollfast

för att kunna besvara min forskningsfråga. Min avhandling bidrar med ett ytterligare
perspektiv på ljud och musik i spel. Det här är ett perspektiv som i framtiden kan
vidare utforskas. Mer forskning kunde göras till exempel om FromSoftwares spel
eller andra spel där genrekonventionerna gällande antingen ljud eller musik avviker
från majoriteten. Om det här genomförs blir förståelsen av spelljudet bredare och nya
perspektiv kan bildas.

51

Kim Hollfast

Referenser
Forskningsmaterial
FromSoftware (2015) Bloodborne [spelat på PS4]. Japan Studio.
Amon, Ryan (2015) Hail the Nightmare. Sony Computer Entertainment Inc.
<https://open.spotify.com/album/5nRwiGsiEtrFN847UULpzL> [läst 5.11.2020]
Amon, Ryan (2015) Hunter’s Dream. Sony Computer Entertainment Inc.
<https://open.spotify.com/album/5nRwiGsiEtrFN847UULpzL> [läst 5.11.2020]
Amon, Ryan (2015) Hunter’s Dream. Transkription av Wright, Spencer (2016),
<https://musescore.com/user/5936881/scores/2293211> [läst 13.8.2020].
Amon, Ryan (2015) Moonlit Melody. Sony Computer Entertainment Inc.
<https://open.spotify.com/album/5nRwiGsiEtrFN847UULpzL> [läst 5.11.2020]
Amon, Ryan (2015) The Hunter. Sony Computer Entertainment Inc.
<https://open.spotify.com/album/5nRwiGsiEtrFN847UULpzL> [läst 5.11.2020]
Saitoh, Tsukasa (2015) Cleric Beast. Sony Computer Entertainment Inc.
<https://open.spotify.com/album/5nRwiGsiEtrFN847UULpzL> [läst 5.11.2020]
Saitoh, Tsukasa (2015) Cleric Beast. Transkription av Zuluga, Jvan Daniel (2019),
<https://musescore.com/user/28618231/scores/5704652> [läst 22.10.2020].

Litteratur
Arsenault, Dominic (2014) ”Action”. The Routledge companion to video game
studies. Red. Wolf, Mark J.P. & Perron, Bernard. New York: Routledge. Sid. 223–
231.
Brenton, Harry, Gillies, Marco, Ballin, Daniel, Chatting, David (2005) ”The uncanny
valley: does it exist and is it related to prescence?”
<https://www.semanticscholar.org/paper/The-Uncanny-Valley-%3A-does-it-existBrenton-Gillies/a1efc262f96d83b91986cfef14f34b7488230f67#extracted> [läst 8.11.
2020]

52

Kim Hollfast

Bridgett, Rob (2011) ”Dynamic Range: subtlety and silence in video game sound”.
From Pac-Man to pop music: interactive audio in games and new media. Red.
Collins, Karen. Hampshire: Ashgate Publishing Limited. Sid. 127–133.
Burn, Andrew (2014) ”Role-Playing”. The Routledge companion to video game
studies. Red. Wolf, Mark J.P. & Perron, Bernard. New York: Routledge. Sid. 241–
249.
Bush, Tracy W., Scott Gershin, Martin H. Klein, Adam Boyd, and Sarju Shah
(2007). ‘‘The Importance of Audio in Gaming: Investing in Next Generation
Sound.’’. Paper presented at the annual Game Developer’s Conference, San
Francisco, March 4–9.
Collins, Karen (2008) Game Sound: An Introduction to the History, Theory, and
Practice of Video Game Music and Sound Design. Cambridge: The MIT Press.
Collins, Karen (2013) Playing with Sound: A Theory of Interacting with Sound and
Music in Video Games. Cambridge: The MIT Press.
Cox, Trevor J. (2008) ”Scraping Sounds and Disgusting Noises”. Applied Acoustics
69. Sid. 1195–1205.
Gregersen, Andreas & Grodal, Torben (2008) ”Embodiment and Interface”. The
video game theory reader 2. Red. Perron, Bernard & Wolf, Mark J. P. New York:
Routledge. Sid. 65–83.
Grimshaw, Mark (2014) ”Sound”. The Routledge companion to video game studies.
Red. Wolf, Mark J.P. & Perron, Bernard. New York: Routledge. Sid. 117–122
Halberstam, Edith (1995) ”Parasites and Perverts: An Introduction to Gothic
Monstrosity”. Skin Shows: Gothic Horror and the Technology of Monsters. Duke
University Press. Sid. 1–27.
Jørgensen, Kristine (2006) ”On the Functional Aspects of Computer Game Audio”.
Proceedings of the Audio Mostly Conference 2006. Piteå: Interactive Institute,
<http://bora.uib.no/handle/1956/6734> [läst 14.10.2019].
Jørgensen, Kristine (2011) ”Left in the dark: playing computer games with the sound
turned off”. From Pac-Man to pop music: interactive audio in games and new media.
Red. Collins, Karen. Hampshire: Ashgate Publishing Limited. Sid. 163–176.
53

Kim Hollfast

Kolossa, Alexander (2020) ” Hail the nightmare: Music, sound and materiality in
Bloodborne”. The Soundtrack, Volume 11, Numbers 1-2. Sid. 23–38.
Kondo, Koji (2007) ”Painting an Interactive Musical Landscape” Paper Presented at
the Annual Game Developer’s Conference, San Francisco, March 4–9.
Ralickas, Vivian (2007) ”’Cosmic Horror’ and the Question of the sublime in
Lovecraft”. Journal of the Fantastic Arts, Vol. 18, no. 3, 2007. Sid. 364–398.
Saltz, David. Z. (1997) ”The Art of Interaction: Interactivity, Performativity, and
Computers”. Journal of Aesthetics and Art Criticism 55 (2). Sid. 117–127.
Scaturro, Peter, Kouneva, Penka, & Fowler, Jim (2016) ”The Gothic Horror Music of
Bloodborne”. Game Developer Conference, Moscone Center, San Francisco, CA,
March 14–18, <https://www.gdcvault.com/play/1023339/The-Gothic-Horror-Musicof> [läst 5.11.2020].
Summers, Tim (2016) Understanding Video Game Music. Cambridge: Cambridge
University Press
Van Elferen, Isabella (2016) ”Hyper-Cacophony: Lovecraft, speculative realism, and
sonic materialism”. The Age of Lovecraft. Red. Cederholm, C. H. & Weinstock J. A.
Minneapolis, MN: University of Minnesota Press. Sid. 79–96.
Ward, Mark (2010) ”Voices, videogames, and the technologies of immersion”.
Voice: vocal aesthetics in digital arts and media. Red. Neumark, Norie, Gibson,
Ross, van Leuween, Theo. Cambridge: The MIT Press. Sid. 265–277.
Young, Kenny (2009) ”Sackboys Voice: Full of Eastern Promise. Sound Spam,
<https://gamesound.org/2009/sackboys-voice-full-of-eastern-promise/> [läst
5.11.2020].

54

