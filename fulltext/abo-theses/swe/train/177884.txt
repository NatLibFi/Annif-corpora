Deliberation enligt deltagaren
En analys av deltagares upplevelser av deliberativa mini-publics

Isabella Lindell

Statskunskap med masskommunikation
Magisteravhandling
Handledare: Kim Strandberg
Fakulteten för samhällsvetenskaper och
ekonomi
Åbo Akademi
Vasa, 2020

Abstrakt
Författare: Lindell, Isabella Jenny Viktoria

Årtal:
2020

Arbetets titel: Deliberation enligt deltagaren: En analys av deltagares upplevelser av
deliberativa mini-publics
Opublicerad avhandling för magisterexamen i statskunskap med masskommunikation

Sidantal
(tot.): 84

Vasa: Åbo Akademi. Fakulteten för samhällsvetenskaper och ekonomi

Abstrakt:
Deliberativ demokrati är en demokratiform som syftar på att diskussion mellan
vanliga medborgare och politiker ska leda till mer legitima politiska beslut. För att
konkretisera de teoretiska ideal som finns inom deliberativ demokrati har man
skapat deliberativa forum som t.ex. mini-publics. Avhandlingen analyserar
deltagares upplevelser av ett typiskt mini-public på en djupare nivå med
forskningsfrågan ”Hur upplever deltagare en deliberativ diskussion?”. Fem
personer som deltagit i ett mini-public i Solf i Korsholm intervjuades med
semistrukturerade intervjuer.
Resultatet visar att deltagarna tyckte att mini-publics är viktiga och att det är viktigt
att delta i de tillfällen som ordnas även om vissa inte kände att mini-publics har
någon inverkan på det politiska beslutet. Överlag uppfylldes det deliberativa
idealet för mini-publics. Respondenterna gavs möjlighet till delaktighet eftersom
tillfället var öppet för alla och det ordnades flera tillfällen i kommunen. Samtliga
respondenter kände att de blev delaktiga i diskussionen och fick yttra sig.
Respondenterna höll med om att moderatorn utförde sina huvuduppgifter men var
oense om hur mycket moderatorn kunde aktivera gruppen. Debatten hölls saklig,
fast vissa argument enligt respondenterna var känslobaserade. Endast en av
respondenterna kände att hens åsikt påverkades under diskussionen. Några hinder
som enligt respondenterna dök upp under diskussionen var en ensidig diskussion,
avsaknaden av yngre deltagare och att ett par deltagare mötte influenser från
politiker med starka personligheter.
Nyckelord: deliberativ demokrati, mini-publics, deliberation, semistrukturerade
intervjuer, deltagare

Innehåll
1 Inledning.................................................................................................................................. 6
1.1 Syfte och frågeställning ..................................................................................................... 7
1.2 Avhandlingens disposition ................................................................................................. 8
2 Referensram .......................................................................................................................... 10
2.1 Deliberativ demokratiteori ............................................................................................... 11
2.2 Det deliberativa demokratiidealet .................................................................................... 12
2.2.1 Inklusion .................................................................................................................. 13
2.2.2 Jämlikhet ................................................................................................................. 17
2.2.3 Argumentation ......................................................................................................... 19
2.2.4 Reflektion ................................................................................................................ 20
2.3 Försvårande omständigheter för de deliberativa idealens framträdande ......................... 22
2.3.1 Avsaknad av möjlighet eller motivation att delta .................................................... 22
2.3.2 Oklar representativitet ............................................................................................. 23
2.3.3 Oklar inverkan på beslut ......................................................................................... 24
2.3.4 Homogenitet i gruppen ............................................................................................ 24
2.3.5 Ämnets grad av polarisering ................................................................................... 25
2.3.6 Personlighet och känslor ......................................................................................... 26
2.3.7 Influens från högre status ........................................................................................ 27
2.4 Sammanfattning av referensramen och preciserade frågeställningar .............................. 28
3 Metod och utförande ............................................................................................................. 30
3.1 Deliberativa Mini-publics: idealen i konkretiserad form ................................................. 31
3.2 Att välja forskningsmetod ................................................................................................ 33
3.3 Kvalitativa och kvantitativa metoder; fördelar och nackdelar ......................................... 35
3.3.1 Fördelar med kvantitativa metoder ......................................................................... 35
3.3.2 Nackdelar med kvantitativa metoder ....................................................................... 36
3.3.4 Nackdelar med kvalitativa metoder ......................................................................... 37
3.4 Intervjuer som forskningsmetod ...................................................................................... 38
3.4.1 Semistrukturerade intervjuer ................................................................................... 38
3.4.2 Gruppdiskussioner eller individuella intervjuer ...................................................... 39
3.5 Fallet Korsholm ............................................................................................................... 40
3.6 Urval och bakgrundsfakta om intervjuerna...................................................................... 41
3.7 Utformandet av intervjuguiden ........................................................................................ 46
3.8 Analysmetod .................................................................................................................... 48
3.9 Sammanfattning ............................................................................................................... 50
4 Resultat .................................................................................................................................. 51

4.1 Deltagarnas upplevelser av inklusion .............................................................................. 51
4.1.1 Hur deltagarna fick veta om tillfället och varför de valde att delta ......................... 51
4.2 Deltagarnas upplevelser av jämlikhet under deliberationen ............................................ 52
4.2.1 Delaktighet och öppenhet under deliberationen ...................................................... 52
4.2.2 Gruppens uppförande och deliberationens ton ........................................................ 53
4.2.3 Deltagarnas åsikter om moderatorn ......................................................................... 54
4.3 Deltagarnas åsikter om argumentationen ......................................................................... 56
4.4 Deltagarnas reflektioner kring deliberationen ................................................................. 57
4.4.1 Deltagarna om åsiktsförändring .............................................................................. 57
4.4.2 Hur viktiga mini-publics är och deras inflytande på politiker ................................ 58
4.4.3 Deltagarna om fördelar med anordnandet av mini-publics ..................................... 60
4.4.4 Deltagarna om vad de fick ut av tillfället ................................................................ 61
4.4.5 Deltagarna om de viktigaste byggstenarna i en diskussion ..................................... 62
4.5 Deltagarna om hinder för deliberationen ......................................................................... 63
4.5.1 Ensidig diskussion ................................................................................................... 63
4.5.2 Påverkan av politiker ............................................................................................... 65
6.5.3 Avsaknad av yngre deltagare .................................................................................. 66
4.6 Övriga åsikter om diskussionsupplägget ......................................................................... 70
4.6.1 Åsikter om enkäterna............................................................................................... 71
5 Sammanfattande diskussion .................................................................................................. 73
5.1 Sammanfattning av huvudresultaten ................................................................................ 73
5.2 Resultatet i kontrast med referensramen .......................................................................... 74
5.3 Studiens begränsningar och framtida forskning .............................................................. 77
5.4 Övergripande slutsatser .................................................................................................... 78
Litteraturförteckning: ............................................................................................................... 80

Tabeller
Tabell 1. Sammanfattning av det deliberativa idealet och försvåranden för dess
framträdande ..................................................................................................................... 28
Tabell 2. Idealen konkretiserade ...................................................................................... 32
Tabell 3. Det deliberativa idealet med passande intervjufrågor ....................................... 32
Tabell 4. Jämförelse av den genomsnittliga respondenten, mini-public-deltagaren
och kommuninvånaren ...................................................................................................... 44
Tabell 5. Översikt av variationen bland respondenterna .................................................. 45
Tabell 6. Intervjuschemat med frågorna enligt tema ........................................................ 47

Isabella Lindell

1 Inledning
Demokratier kan organiseras på olika sätt. Den yttersta strävan inom demokratier är
att det tas beslut som alla ska acceptera som legitima. Det finns ändå olika idéer om
vad som borde göras för att beslut ska anses fullt legitima (Lindell, 2015). De tre
klassiska demokratimodellerna som man vanligen brukar följa, det vill säga
representativ demokrati, direktdemokrati och deliberativ demokrati, har alla tre olika
betoningar på vilken roll medborgaren ska ha i själva beslutsfattandet. Inom den
representativa demokratin har medborgaren ingen betydande aktiv roll i
beslutsfattandet eller någon större möjlighet att påverka annat än när hen röstar fram
sina politiska representanter. Medborgaren överlåter beslutsdeltagandet till de
folkvalda representanterna som har möjlighet att ändra den politiska dagordningen.
Direktdemokrati är väldigt olik representativ demokrati eftersom man betonar att de
röstberättiga medborgarna själva ska utöva besluten. Inom direktdemokrati är det
medborgaren själv som överlåts ansvaret och det politiska inflytandet genom att delta
i till exempel folkomröstningar. I deliberativ demokrati, även kallad samtalsdemokrati,
betonas samtalet mellan medborgare där argumentation ska leda till väl betänka beslut
som kommer gynna det allmänna goda. Det räcker alltså inte bara med representation
och folkomröstningar inom deliberativ demokrati, utan medborgaren ska delta genom
politiska diskussioner också för att beslut ska anses fullt legitima (Fishkin, 2009b). I
den här avhandlingen koncentrerar jag mig på deliberativ demokrati, vilken alltså ger
medborgaren en relativt stor roll i beslutandeprocessen.
Deliberativ demokrati har blivit ett hett ämne att forska i. De senaste femton åren har
det varit ett extra trendigt ämne inom statskunskap, därför kommer det mer forskning
om ämnet hela tiden. Men vad är då deliberativ demokrati egentligen?
Det medborgerliga deltagandet är livsviktigt för att vi ska ha en frisk demokrati (Dahl,
1989a). Ett system där medborgaren får delta i politiska beslut på ett djupare plan och
fler gånger än en gång vart fjärde år när det är dags att gå till valurnan kommer i
slutändan att skapa ett politiskt system där de beslut som fattas är mer legitima
(Gutmann & Thompson, 2004). Deliberativ demokrati är en demokratimodell som
sätter fokus på samtalsprocessen. Det handlar dock inte om vilken samtalsprocess som
helst, utan det finns vissa processideal som ska uppfyllas. Dessa ideal kan gå under
olika benämningar och de vanligaste tas upp i den här avhandlingen; inklusion,
6

Isabella Lindell

jämlikhet, reflektion och argumentation. Det yttersta målet med deliberativ demokrati
är att genom rätt samtalsprocess nå legitimitet, dvs att fatta genomtänkta beslut som
alla berörda kan omfatta. Genom att låta medborgare delta genom samtal kan beslut
upplevas som mer legitima. Inte bara representation och folkomröstningar kan
säkerställa att en demokrati är fullt legitim, utan folket borde ta ställning till vissa
politiska diskussioner i form av samtal och diskussioner (Fishkin, 2009b; Spång,
2005). Detta är något som även Jürgen Habermas (1962), som anses vara en av de
stora teoretikerna inom deliberativ demokrati, menar. Enligt honom bör man inkludera
medborgaren i enskilda beslut med hjälp av samtalsprocesser för att skapa större
legitimitet. Om man dessutom inkluderar medborgaren i flera beslut enligt den
deliberativa demokratins modell, kan man skapa en större legitimitet inom hela
statsbildningen (Habermas, 1962).
Trots att det finns mycket forskning om deliberativ demokrati hittar man en lucka inom
forskningen i det att få forskare verkligen sett på själva samtalsprocessen även om just
den anses vara en så viktig del av deliberativ demokrati. Medan många forskare
koncentrerar sig på att hitta den mest ideala deliberativa demokratiteorin eller det
ideala praktiska konceptet för att kunna involvera medborgarna i den politiska
diskussionen, är det inte många som lagt fokus på hur medborgarna själva upplever
ämnet. I en del fall mäter kanske forskare samtalsprocessen genom att ha enkäter före
och efter processen, men deltagarnas egna upplevelser är inte något som man sätter
mycket fokus på i dessa enkäter (Blais, Carty & Fournier, 2008). Dessutom är det
väldigt få som har gjort ingående kvalitativa studier av vad folk verkligen upplever.
Därför vill jag med denna avhandling komma med något nytt och analysera hur vanliga
medborgare upplever ett samtalstillfälle inom deliberativ demokrati.

1.1 Syfte och frågeställning
Den här avhandlingen är en kvalitativ fallstudie. Syftet är att analysera hur vanliga
medborgare upplever deliberativa diskussioner. Mera specifikt sätter jag fokus på hur
medborgarna under sitt deltagande upplevt själva upplägget kring deliberativa
diskussioner, men också hur det deliberativa demokratiidealet enligt deltagarna
uppfylldes i praktiken.
Min frågeställning för den här avhandlingen lyder ”hur upplever deltagare en
deliberativ diskussion?”.
7

Isabella Lindell

Med hjälp av kvalitativa intervjuer har jag på djupet undersökt hur medborgarna som
deltagit i deliberativa diskussioner verkligen upplevt sitt deltagande. Intervjuerna har
varit semistrukturella och jag har intervjuat fem personer som deltagit i öppna
diskussionstillfällen som Åbo Akademi ordnat i Korsholms kommun under våren
2018, och där medborgare fått vara med och diskutera en möjlig sammangång mellan
Korsholm och Vasa. Diskussionstillfällena ägde rum på olika ställen i Korsholm och
handlade i huvudsak om vad som är viktigt att ta i beaktande vid en potentiell fusion
mellan Vasa och Korsholm. Dessa tillfällen var totalt åtta till antalet. Deltagarna har
under diskussionstillfället fått fylla i en enkät både innan och efter gruppdiskussionen.
I den ena enkäten har deltagarna fått kryssa i om de går med på att möjligen bli
kontaktade i ett senare skede av någon från Åbo Akademi. Bland de personer som
kryssat jakande på den frågan valde jag ut fem personer som jag skulle intervjua.
Diskussionsämnet om samgång är aktuellt och var särskilt aktuellt under den tid som
diskussionstillfällena ägde rum och intervjuerna utfördes. På grund av hur aktuellt
ämnet i fråga var kan man anta att medborgarna var mera intresserade av att delta i de
tillfällen som ordnades men också bättre informerade om ämnet än om det hade
handlat om något allmänt politiskt ämne. Man bör också poängtera att diskussionerna
om samgång varit ett känsligt ämne för många i Korsholm och väcker starka känslor
och ibland till och med polarisering. Diskussionstillfällena som blivit ordnade i
Korsholm är typiska fall av deliberativa mini-publics och är därför ett ändamålsenligt
fall att studera.
Under skrivandet av min kandidatavhandling förra året utförde jag förhandsarbete till
denna magisteravhandling. Min kandidatavhandling fungerade som en inledande
kvalitativ studie där syftet var att skapa en intervjuguide baserad på tidigare forskning,
vilken nu ligger som grund för intervjuerna som jag har utfört i denna avhandling.

1.2 Avhandlingens disposition
I avhandlingen presenteras först kort tidigare forskning om deliberativ demokrati.
Sedan går jag djupare in på deliberativ demokratiteori och diskuterar i den normativa
delen de kriterier som bör finnas i en samtalsprocess enligt den ideala deliberativa
demokratiteorin. Dessa kriterier ligger som grund för det som enligt teorin förväntas
dyka upp i medborgarnas upplevelser. De normativa idealen bildar grunden för flera
deliberativa innovationer som används idag. Bland dessa hittar vi mini-publics, som
8

Isabella Lindell

jag går djupare in på i slutet av det kapitlet eftersom just de ligger som grund för min
undersökning.
I nästa avsnitt diskuteras möjliga försvåranden för framträdandet av de normativa
idealen som ska uppnås vid anordnandet av en mini-public. Även om forskare kommit
fram till en ideal deliberativ demokratiteori är det inte säkert att det fungerar som
uträknat i praktiken. Det finns en hel del faktorer som kan inverka på varför det inte
fungerar som till exempel Habermas har tänkt, det vill säga psykologiska faktorer som
att känslor är involverade, graden av svårighet och polarisering av ämnet som
diskuteras, diskussionsledaren, gruppdynamiken eller att deltagarna helt enkelt har för
olika personligheter.
Därefter följer metoddelen där jag diskuterar mig fram till ett passande metodval för
avhandlingens syfte. Sedan följer ett kort kapitel om fallet Korsholm, alltså
bakgrundsfakta kring de mini-publics som jag analyserar i denna avhandling. I slutet
av metoddelen diskuterar jag även urval vad gäller intervjuerna och val av
analysmetod. Till sist presenteras resultatet av min undersökning vilket följs av en
sammanfattande avslutning.

9

Isabella Lindell

2 Referensram
Deliberativ demokrati som tankesätt betonar medborgarnas diskussioner och debatter
inom politiska diskussioner. Inom deliberativ demokrati anser man att debatter och
diskussioner ska ligga som grund för att lagar och beslut är demokratiskt legitima. Inte
bara representation och folkomröstningar kan säkerställa att en demokrati är fullt
legitim, utan folket borde ta ställning till vissa politiska diskussioner i form av samtal
och diskussioner (Fishkin, 2009b). Inom deliberativ demokrati sätter man stor vikt på
samtalet som sådant och på det faktum att goda argument och övertygelse ska
säkerställa att det bästa politiska beslutet tas (Spång, 2005). Målet är att motivera
politiker och medborgare till att tänka på det gemensamma bästa, vilket i slutändan
kommer gynna de flesta (Lindell, 2015).
Forskningen om deliberativ demokrati är riklig och omfattande (Lindell, 2015). Inom
den deliberativa demokratiteorin anser många forskare att Jürgen Habermas (1962)
och John Rawls (1971) är de stora föregångarna, men man kan även inkludera Joshua
Cohen som en av första generationens tänkare inom området (Bächtiger, Dryzek,
Mansbridge & Warren, 2018, 3). Habermas och Rawls framhåller båda att
medborgarna inom deliberativ demokrati ska sträva efter det gemensamma bästa.
Även kriterier som jämlikhet, frihet, rationalitet och konsensus anser de att är
nödvändiga för en fullständigt legitim demokrati (Habermas, 1962; Rawls, 1971).
Rawls (1971) beskriver ”rättviseteorin” och målar upp en bild av ett samhälle med
medborgare som är jämlika och obundna. I det samhället slutar de diskussioner som
förs med väl avvägda beslut och rättvisa utfall. Enligt Lindell (2015) har deliberativ
demokratiteori ännu kvar sitt ursprungliga mål om att öka den demokratiska
legitimiteten. Cohen (1989) har fokuserat på den deliberativa processen och vill se till
att den är så jämlik som möjligt för det innebär i så fall att den demokratiska processen
är legitim, vilket i sin tur leder till rättvisa resultat. Det beslut som vinner i en rättvis
och jämlik deliberativ process är således det rätta beslutet enligt Cohen (1989), även
om det inte är det allra ”bästa” beslutet. Man bör från första början ha jämlika och
rättvisa omständigheter för att kunna skapa en lika rättvis och jämlik process (Lindell,
2015).
Habermas (1962) har en teori om hur en samtalssituation som kan anses vara idealisk
skapas och vilka avgörande mekanismer som skapar den. Grundläggande funktioner
10

Isabella Lindell

enligt Habermas är förnuft, välunderbyggda argument och ett igenkännande av det
goda argumentet. Habermas (1962) menar att bärkraften hos ett bra argument
automatiskt leder till en acceptans hos de övriga diskussionsdeltagarna, även fast de
kommit med andra, avvikande argument. Men det svaga argumentet förlorar av sig
själv i jämförelsen med det bättre argumentet, och samtalet utmynnar i argument som
godkänts av flera eller alla (Habermas, 1962).
Enligt Lindell (2015) har tidigare forskare lagt fokus på institutioner, system och
praktisk tillämpning, vilket har lett till olika formuleringar om hur deliberativa forum
ska vara utformade. Genom att forskare tidigare betonat praktisk tillämpning har man
utvecklat institutioner och system som redan förekommer, bland dessa hittar vi till
exempel mini-publics (Lindell, 2015). Att forskare valt att sätta fokus på olika saker
inom deliberativ demokrati innebär att begreppet deliberativ demokrati fått olika
innebörd i olika sammanhang (Lindell, 2015).

2.1 Deliberativ demokratiteori
Den deliberativa demokratiteorin har inte alltid sett ut som den gör idag, utan
innehållet har utvecklats med tiden (Bächtiger, Dryzek, Mansbridge & Warren, 2018,
3). Kärnan inom deliberativ demokrati är debatterna mellan medborgarna som
påverkas av politiska frågor. De som förespråkar deliberativ demokrati anser att man
kommer närmare demokratins ideal om medborgarnas självstyre genom att låta de som
berörs av en politisk fråga få vara med i diskussionerna om dessa frågor (Spång, 2005).
Deliberativa diskussioner går ut på att alla medborgare har lika stora chanser till att,
för det första, delta i dessa politiska diskussioner och, för det andra, att få en möjlighet
att uttrycka sina åsikter, att föra fram förslag och att diskutera för- och nackdelar.
Deliberativ demokrati betyder olika saker för olika människor. Man kan anse att
deliberativ demokrati är till exempel radikal aktivism, rådgivande forum eller mindre
bedömningsgrupper (Parkinson, 2006). För vissa kan deliberativ demokrati t.o.m. vara
interna processer där man genom sina egna tankar och överväganden håller andra
individer närvarande (Parkinson, 2006). Även om deliberativ demokrati definieras på
många olika sätt och från olika vinklar är de flesta forskare ändå eniga om vilka ideal
som bör finnas inom deliberativ demokrati (Lindell, 2015).
Enligt Parkinson (2006) baserar sig den normativa versionen av deliberativ demokrati
på två huvudprinciper: För det första lägger man vikt på själva resonemangen mellan
11

Isabella Lindell

människorna och låter dem styra det politiska resultatet istället för att ta i beaktande
möjliga personliga preferenser (Parkinson, 2006). Den andra huvudprincipen är att alla
delar av den politiska processen ska vara tillgänglig för allmänheten så att
medborgarna får delta på flera sätt än att bara gå och rösta (Parkinson, 2006). Enligt
Parkinson (2006) är deliberativ demokrati ett rationalistiskt demokratiideal och en
motreaktion till de politiska processer där man böjt sig för köpslående, förhandlande
och strategitänkande.
De flesta forskare anser att debatter medborgarna emellan fungerar som komplement
till grunderna av representativ demokrati (Spång, 2005). Inom den demokratiska
politiken är själva grunden att argumentera för sina åsikter istället för att tvinga folk
(Manin, 1997; Young, 2000) Debatt innebär också att åsikter som är felaktiga, ensidiga
eller fördomsfulla minskar i antal (Mill, 2009). Mill (2009) menar vidare att en debatt
med många deltagare där många olika idéer och åsikter lyfts fram bidrar till mera väl
avvägda beslut, vilket även dagens förespråkare av deliberativ demokrati lyfter fram.

2.2 Det deliberativa demokratiidealet
Detta kapitel diskuterar den deliberativa demokratiteorin och vilka huvudkriterier som
enligt min uppfattning finns i deliberativ demokrati. Valet av frågorna som används i
intervjuerna baseras delvis på dessa huvudkriterier. På detta sätt kan jag sedan jämföra
om intervjusvaren motsvarar den teoretiska biten.
Lagstiftning, policy och beslut är demokratiskt legitima om man följer vissa
huvudkriterier. Det första kriteriet är att medborgarna verkligen har jämlika chanser
att medverka i de politiska diskussionerna (Spång, 2005). Det andra är att social- eller
ekonomisk makt inte ska kunna påverka de politiska besluten. För att de politiska
processerna ska fungera så demokratiskt som möjligt finns det vissa villkor som måste
uppfyllas. Vissa villkor talar man också om inom andra demokratiteorier, som till
exempel att medborgarna har lika stora möjligheter till att vara delaktiga i politiken.
Andra villkor är specifika just inom den deliberativa demokratiteorin. Dit räknas till
exempel att det är viktigt att medborgarna har tillräckliga förmågor att se på situationer
ur varandras synvinklar och att kunna framföra sina uppfattningar genom övertygelse
och god argumentation.
Cohen (1989) var först ut med att urskilja följande fyra kriterier som bedömer
legitimiteten av den deliberativa demokratin: frihet, argumentation, jämlikhet och
12

Isabella Lindell

konsensus. Med frihet menar Cohen (1989) att deltagarna får uttrycka sig själva och
sina förslag fritt under diskussionen. Det enda som binder deltagarna är de riktlinjer
som lagts fram om det deliberativa samtalet och det slutgiltiga resultatet från
diskussionen. Cohen (1989) för fram en bit av själva kärnan i deliberativ demokrati
med argumentation och påpekar att det är viktigt att deltagarnas argument är väl
motiverade. Alla argument och beslut ska grunda sig på deltagarnas motiv. Med
jämlikhet menar Cohen (1989) kort och gott att diskussionen ska vara jämlik och ge
möjlighet åt alla deltagare att yttra sig. Till sist tar Cohen (1989) upp konsensus vilket
är vad man försöker uppnå under diskussionens gång. Denna konsensus ska lägga
fokus på det allmänna bästa.
Lindell (2015) formulerar i sin studie en ”minidefinition” och för fram fyra normativa
ideal inom deliberativ demokratiteori som tillsammans bildar kärnan för den
deliberativa processen: inklusion, jämlikhet, argumentation och reflektion. Dessa ideal
är ofta förekommande inom definitioner av deliberativ demokratiteori, ofta med
samma innebörd men ibland med olika begrepp. De två första idealen, inklusion och
jämlikhet, menar Lindell är universella inom deliberativ demokratiteori, medan
idealen argumentation och reflektion i viss mån också förekommer bland
diskussionerna om deliberativ demokrati (Lindell 2015).
Jag har i den här avhandlingen valt att kategorisera den deliberativa demokratiteorins
huvudkriterier enligt Lindells (2015) minidefinition. Dels för att jag, i den övriga
litteratur jag gått igenom, också funnit att dessa ideal är universella inom definitionen
av deliberativ demokratiteori, även om de ibland går under olika begrepp. Först går
jag igenom inklusion. I det kapitlet kommer jag även in på medborgarnas deltagande
och deras vilja att delta för att bli inkluderade i beslutsfattandet. Därefter diskuterar
jag jämlikhet, vilket enligt mig, överlappar inklusion något. Men det finns ändå
tillräckligt mycket att säga om de båda begreppen så att man kan hålla dem isär. I den
delen diskuterar jag även medborgarnas politiska resurser. Det tredje idealet jag
diskuterar är argumentation, vilket också utgör en väldigt stor del av deliberativ
demokrati eftersom själva diskussionen är ett så centralt verktyg. Som fjärde och sista
ideal lyfter jag fram reflektion.

2.2.1 Inklusion
Att makten ska utgå från folket är en av grundprinciperna inom demokratin (Lindell,
2015). Inom demokratier är det allmänt konstaterat att legitimiteten av ett demokratiskt
13

Isabella Lindell

beslut beror på hur mycket de som påverkas av ett beslut får vara delaktiga i själva
beslutandeprocessen (Young, 2000, s. 5 – 7). Därför är inklusion ett självklart val att
inkludera som ett av de fyra grundstenarna för deliberativ demokrati. Inom
demokratiteorin anser man att medborgarna ska få vara inkluderade i det demokratiska
beslutsfattandet, även om man inte är helt överens om hur medborgarnas
maktutövande riktigt ska se ut (Lindell, 2015). Deliberativa demokratiteoretiker anser
alltså att de medborgare som berörs av ett politiskt beslut ska få medverka i den
politiska diskussionen som leder fram till detta beslut. Men hur fungerar det i
praktiken? Oftast är det en stor andel av landets befolkning som påverkas av ett
politiskt utslag. I sådana fall är det omöjligt att, för det första, få alla personer att
rymmas på ett och samma ställe för att diskutera och, för det andra, se till att alla har
möjlighet att medverka med tanke på att få tidtabeller att passa ihop. Forskare inom
deliberativ demokrati har kommit fram till att en grupp på ungefär fem till sju deltagare
är det optimala med tanke på det politiska utslaget och deltagarnas egna åsikter
(Parkinson, 2006). Inom deliberativ demokratiteori vill man inkludera medborgare i
beslutsprocesser där besluten som fattas kan påverka medborgarnas vardag (Lindell,
2015, 28). Som väntat finns det ändå olika synpunkter på hur man ska inkludera
medborgaren i deliberativa samtal. Här nedan presenterar jag några forskare och deras
ståndpunkter.
Enligt Dahl betyder inklusion att personer har jämlika rättigheter att delta och påverka
beslutstagandet om de är bundna till ett kollektivt beslut (Dahl, 1989b, s. 119). Det
innebär alltså att alla vuxna borde vara inkluderade i beslut som fattas inom den
politiska sfär som de hör till. Samtidigt väcker det frågan var gränsen går mellan
huruvida folk som inte är bundna men ändå påverkas av beslut inte borde inkluderas
också.
Iris Marion Young har i sin forskning satt mycket fokus på rättvisa och inklusion.
Enligt Young kan aktivt deltagande bland medborgare och politisk representation gå
hand i hand för att skapa politiska beslut (Young, 2000). Hon anser att deliberativ
demokrati i sin implementerade form med större sannolikhet kan skapa rättvisa beslut
på grund av den innebörd som inklusion och politisk jämlikhet får i teorin (Young,
2000, s. 6). Samtidigt tycker hon även att det finns vissa angreppssätt inom just
deliberativ demokrati som inte tillåter en fördjupning i samhällen med strukturell
orättvisa eftersom dessa angreppssätt är för snäva eller exkluderande (Young, 2000,
14

Isabella Lindell

sid. 36). Young skriver att demokratier betonar politisk jämlikhet vilket innebär att alla
som berörs i ett statsskick får delta i den politiska diskussionen på jämlika grunder.
Denna inklusion ökar chansen för att den som för fram ett förslag i den politiska
diskussionen ser på ärendet ur ett mer objektivt och rättvist synsätt, eftersom man blir
tvungen att lyssna till andra och se på saken ur andras synvinklar (Young, 2000).
Young (2000) urskiljer ändå två sorter av exkludering inom demokratier; extern och
intern exkludering. Extern exkludering är de uppenbara formerna av exkludering, där
grupper eller individer exkluderas från politiska forum eller beslutsprocesser. Det kan
också vara att en grupp dominerar ett politiskt forum eller en politisk beslutsprocess.
Young (2000) påpekar att man i demokratier gör sitt bästa för att upptäcka dessa
former av exkludering och diskutera hur man kan mildra dem, men att det ännu finns
steg att ta för att eliminera dem helt och att demokratier inte kritiserar exkluderingen
tillräckligt. Intern exkludering, den andra sorten av exkludering som Young tar upp,
är inte lika lätt att se och kan uppstå inom deliberationer även om grupper eller
individer är nominellt inkluderade i det politiska samtalet. Former av intern
exkludering innefattar bland annat att vissa typer av uttryckssätt favoriseras under
diskussionen, att en persons deltagande avfärdas på grund av att hen inte följer
reglerna, att reglerna i sig är exkluderande och att diskussionen innehåller
samtalsvillkor som alla inte är överens om (Young, 2000, sid. 53).
Enligt Parkinson (2006) deltar en väldigt liten del av befolkningen i deliberativa
diskussioner. På grund av att en liten andel människor av befolkningen är med och
fattar beslut under deliberativa diskussionstillfällen, måste man balansera det hela
genom att bestämma vem som ska närvara under diskussionstillfällena och fatta beslut
om sånt som även rör dem som inte är närvarande (Parkinson, 2006). Det här väcker
en diskussion om hur vi kan skapa en rättvis mångfald av representativa människor
under deliberativa diskussioner så att allas röst blir hörd. Det uppstår även frågor om
hur vi kan garantera att alla medborgare känner sig representerade i processen och
framförallt om hur vi kan garantera att medborgarna behandlas jämställt i deliberativa
processer (Lindell, 2015). Därför är det av större betydelse att fundera över urvalet
eftersom man omöjligen kan få alla medborgare till samma deliberativa diskussion
(Lindell, 2015).
Lindell (2015) skriver att det inte skulle vara lika problematiskt med så få deltagare
om deliberativa diskussioner återkommer ofta och inte bara ger bilden av att verka som
15

Isabella Lindell

en engångsföreteelse. Enligt Parkinson (2006) är det nödvändigt med någon sorts länk
mellan medborgarna som deltar och de som inte deltar. Ett sätt att nå ut till de som inte
deltar är med hjälp av media, men Lindell (2015) skriver att medias kommunikation
bara fungerar åt ett håll. Förvisso skapar sociala medier idag en tämligen lättillgänglig
plattform där medborgare kan diskutera tillbaka med medier. Med deliberativ
demokrati i åtanke fungerar inte länken som media utgör särskilt bra eftersom själva
deliberationen är i centrum för deliberativ demokrati och medborgarna inte kan
tillägga något i den dialogen eftersom media i princip sammanfattar argumenten som
redan lagts fram. Sen är det också media som bestämmer vilka argument som får mer
synlighet än andra. Att ämnen är ute i det offentliga skapar alltså enligt deliberativa
demokratiteoretiker litet utrymme för debatt och kan inte jämföras med representation
(Parkinson, 2006).
Habermas (1962) menar att medborgare i allmänhet vill vara med och påverka
samhällsfrågor men att det på samma gång inte finns något stort intresse att ta ansvar
för det. Även om många medborgare alltså kan ha starka åsikter om sådana politiska
frågor som berör dem själva, vill man sällan själv ställa upp som politiker.
För alla former av politisk diskussion behövs någon grad av intresse, färdighet och
möjlighet att närvara (Jacobs, Cook & Delli Carpini, 2009, 135). Deltagande i
diskussioner om allmänna angelägenheter kan se olika ut; man kan föra
konversationen informellt där hemma eller formellt vid olika former av forum i
offentligheten (Jacobs m.fl., 2009). Teknologin har även möjliggjort att man kan föra
politiska diskussioner via telefon, e-post eller forum på nätet (Jacobs m.fl., 2009). När
det gäller deliberativa diskussioner krävs det inte bara att man är på plats utan man blir
tvungen att tala offentligt och med sådana personer som kanske inte förstår eller håller
med ens egna åsikter, vilket inte alla medborgare är villiga att sätta ner sin tid och
energi på (Jacobs m.fl., 2009). Det finns flera trender som visar på medborgarnas
avsaknad av vilja eller möjlighet att medverka i deliberativa diskussioner. Jacobs m.fl.
(2009) räknar upp några av dem: En av orsakerna är att den medborgerligt sinnade
skara som vuxit upp under andra världskriget har försvunnit med yngre generationer.
De nya generationerna känner inte att de har tillräckligt med orsaker eller tid för att
vare sig engagera sig politiskt eller uppehålla sådana nätverk. Dessutom har en ny
faktor kommit med i samhället som hjälper till att hålla människor hemma; teknologin.
Jacobs m.fl. (2009) skriver att teknologin lett till att flera människor väljer att spendera
16

Isabella Lindell

sin tid hemma och se på TV, spela online eller surfa på nätet hellre än att gå ut och
skapa sociala kontakter och bygga på den bygemenskap som Putnam (2000) alarmerar
om att håller på att försvinna. Jacobs m.fl. (2009) skriver också att en annan orsak som
bidrar till minskningen av medborgarnas politiska deltagande är att grundstenarna
inom deliberativ demokrati, politisk och interpersonell tilltro, har minskat över de
senaste årtiondena. Med andra ord har deliberativa forum inte längre samma plats i
medborgarnas vardag (Jacobs m.fl., 2009).

2.2.2 Jämlikhet
Det har förekommit diskussioner bland demokratiteoretiker gällande statens
inblandning i deliberation. Bessette (1994) anser till exempel att det i representativ
demokrati finns ett synsätt att det endast krävs deliberation mellan tjänstemän. Page
(1996) å andra sidan anser att deliberation är grundläggande för demokratin och att
medborgaren har en klar roll i den. Medan man kunde anta att medborgaren ska anta
rollen som deltagare i deliberationen menar Page att medborgaren ska funktionera som
observant. Page skriver att den offentliga deliberationen bör vara medlad med hjälp av
professionella kommunikatörer. Det är inte samma sak att vanliga medborgare talar
sinsemellan eller till offentligheten genom massmedia till exempel (Page, 1996, sid.
1).
Vem är det då som ska medla deliberationen? Inom deliberativ demokratiteori är det
vanligt att det finns en moderator med i deliberationen som ser till att diskussionen
inte urartar eller förlorar goda diskussionsseder. Moderatorns uppgift är att presentera
samtalsreglerna som alla deltagare ska följa under deliberationen. Samtalsreglerna
framhåller oftast att man bör argumentera för sina åsikter och berättiga sina uttalanden.
Dessutom ska man förhålla sig kritisk till andras uttalanden och idéer, vilket enligt
Dillard (2013) bidrar till ett samtal som håller en högre nivå än en alldaglig politisk
diskussion. I de fall där man använder en moderator i deliberationen har hen också
som uppgift att se till att alla får ordet om de vill. Dessutom ska moderatorn se till att
deliberationen hålls jämställd, att ingen tar för mycket plats i diskussionen på
bekostnad av andra. Moderatorns uppgift är även att se till att deltagarna håller kvar
vid en ömsesidig respekt gentemot varandra under deliberationen, vilket är en
odiskutabel del av det deliberativa idealet (Benhabib, 1994).
Medborgarna är menade att vara politiska jämlikar inom deliberativa diskussioner,
men alla har inte samma resurser att delta (Spång, 2005). Spång (2005) lyfter fram att
17

Isabella Lindell

det inte bara handlar om formella trösklar utan att det även finns massvis med konkreta
problem som man kan stöta på. Han nämner till exempel brist på tid, pengar, kunskap
eller utbildning. Alla har inte heller tillgång till vissa nödvändiga politiska, kulturella
eller sociala nätverk (Spång, 2005). Ibland kan medborgaren känna sig för ovan för att
delta i debatter (Spång, 2005). I sådana fall kan tidigare nämnda nätverk komma till
stor nytta. Även om dessa trösklar finns anser många forskare att de politiska
resurserna inte kan bli så ojämlikt fördelade att alla möjligheter att delta försvinner
(Dahl, 1989b; Habermas, 1992). Ändå kan man fråga sig; om dagens generationer inte
känner behov av att delta i diskussioner om det som berör dem själva, om de sitter
hemma ensamma framför datorn till exempel, utan tid eller pengar att engagera sig,
vem är det som ska initiera den deliberativa demokratiprocessen i praktiken? Är det
upp till myndigheterna, politikerna eller forskarna?
Spång (2005) tar upp något som kallas ”politisk fattigdom” vilket innebär att en person
varken kan delta i eller påbörja en politisk diskussion. Detta gäller oberoende om de
politiska frågorna berör en själv eller inte (Spång, 2005). Om man inte kan påverka sin
situation med politiska medel medföljer ofta exkludering och marginalisering i
samhället vilket i sin tur stärker den politiska fattigdomen och så fortsätter det som en
ond spiral (Spång, 2005). Även om man inte har den största graden av politisk
fattigdom kan man ha ojämlika resurser för politisk påverkan, vilket även kan påverka
ens möjligheter att påverka den livssituation man har (Dahlstedt, 2000; Young, 1999).
Studier har visat att politiska resurser är ojämnt fördelade mellan personer med
exempelvis olika kön, klass, etnicitet (Spång, 2005; Bäck & Soininen, 1996). Dessa
studier har även påvisat att grupper med sämre chanser i samhället har svårigheter med
att föra sin talan på det politiska planet (Young, 1999). För att kunna säkerställa att
medborgarna verkligen är jämställda inom politiska diskussioner krävs det att man
etablerar en grundläggande nivå av politiska resurser (Spång, 2005). Med tanke på
vilken djup nivå av demokrati som deliberativa demokratiteoretiker förespråkar är det
i synnerhet viktigt att erbjuda alla medborgare jämlika chanser att delta. Om man inte
lyckas med detta finns det risk att de personer som redan har mer politiska resurser får
ännu större möjligheter till påverkan (Young, 2003; Bohman, 1996).
Inom representativ demokrati, där medborgarnas huvudsakliga deltagande är att gå till
valurnan under allmänna val, fordras det inte lika mycket politiska resurser (Spång,
2005). Där är resurserna också jämlika, eftersom var och en bara har en röst att avge i
18

Isabella Lindell

valet. Dock fördelas de resurser som används i valkampanjer ojämlikt, vilket i många
fall kan påverka utfallen av valet. Så där har representativa demokratiteoretiker ännu
något att fundera över.

2.2.3 Argumentation
För den moderna deliberativa demokratiteoretikern är själva samtalet en huvudfaktor
som inverkar på legitimiteten av ett beslut, därför är det naturligt att argumentationen
är en oersättlig del av deliberationen. Gutmann & Thompson (2004) syn på
argumentation (reason-giving) är att argumenten bör ligga ute i offentligheten och
finnas tillgängliga för alla medborgare. Inom deliberativa diskussioner är det
meningen att ens argumentation ska bli ifrågasatt av andra (Gutmann & Thompson,
1996; Habermas, 1992; Young, 2000). Argumentation är alltså väldigt viktigt inom
deliberativ demokrati och man förlitar sig på övertygelse med hjälp av goda argument
istället för att köpslå, tvinga, hota eller muta folk till att ändra sina åsikter (Young,
2000; Manin, 1997).
Young anser att det finns syner på deliberativ demokratiteori som är för smala och för
exkluderande för att se vikten av olika kommunikationssätt (Young, 2000). Eftersom
deliberativ demokrati är ett sätt att lösa kollektiva problem finns det vissa som sätter
för mycket vikt vid själva argumentationen och att människor ska ändra åsikt bara för
att uppnå det beslut som gynnar de flesta. Det här kan enligt Young bidra till en
demokratimodell där man uppmuntrar värden som stillsamhet, ordningsamhet och
vältalighet så mycket att det skapar exkludering i deliberationen (Young, 2000, s. 6).
Genom att ge argumentationen en så stor roll finns det risk för att man bortser de andra
kommunikationssätt som kan bredda deliberationen (Young, 2000).
Deliberativa diskussioner är oavsett detta viktiga eftersom man genom diskussion lär
känna andra personers åsikter och varför de tänker som de gör. Habermas (1991)
menar att deliberation till stor del handlar om roll- och perspektivtagande där man
försöker se på saker ur andras synvinkel. Detta går in på personers förmåga att känna
empati, men man kan på samma gång inte veta vad den andra personen tänker förrän
han eller hon har argumenterat för sina tankar (Spång, 2005).
Deliberation är en resonerande process av reson där medborgarnas åsikter och
intressen förändras under den deliberativa diskussionens gång. Som tidigare nämnts
menar Mill (2009) att diskussioner bidrar till väl avvägda beslut eftersom argument
19

Isabella Lindell

ställs mot varandra och de felaktiga, ensidiga och fördomsfulla argumenten har större
chans att falla ut ur debatten. Enligt Spång (2005) handlar deliberation om mer än att
bara argumentera för de åsikter man redan har. Deliberation handlar lika mycket om
förändring, det vill säga att ändra åsikt, intresse eller behov under eller efter
diskussionens gång (Spång, 2005). Det behöver inte ha något att göra med att man inte
kan förstå den andra personens argument eller varför han eller hon argumenterar på
det viset (Spång, 2005). Att ha en åsikt och tro på den är ju en av orsakerna till att man
överhuvudtaget vill gå in i en diskussion.
Genom historien har olika sammanslutningar och rörelser spelat en viktig roll för
medborgarnas möjligheter att få sin röst hörd inom politiska diskussioner (Spång,
2005). Genom att gå med i rörelser med likasinnade kompenserar man för det
underskott av politiska resurser som individen själv har (Spång, 2005). Inom
deliberativ demokrati har man sett på dessa sammanslutningar med intresserade ögon
eftersom man anser att de fungerar som deliberativa arenor (Habermas, 1992). Men
förutom att försöka maxa sina politiska resurser spelar det också stor roll vilka
färdigheter man har i att argumentera för sina åsikter och intressen. Fastän
medborgarna skulle ha tämligen jämlikt med politiska resurser, kan förmågan att
uttrycka sina åsikter och argumentera variera mellan individerna (Spång, 2005).
Medborgarna kan också ofta känna att politiker och myndigheter talar om dem på ett
ensidigt sätt och uttrycker politiska frågor med avsaknad av förståelse för folket
(Dahlstedt, 2000). Därför är det viktigt för medborgaren att ha tillräckliga färdigheter
för att argumentera för sin sak, men det visar också på att politiker och myndigheter
kan behöva justera sitt språkbruk så att den politiska diskussionen inte stampar på
stället. Deliberativa diskussioner måste inte nödvändigtvis sluta med att deltagarna
håller med varandra. Vad som händer i och med dessa diskussioner är att man håller
med om att vara oense och förhoppningsvis lämnar debatten med en större förståelse
för varför den andra personen tycker som han gör.

2.2.4 Reflektion
De deliberativa idealen uppmanar till ett öppet sinne (Lindell, 2015). För att få ut väl
igenomtänkta beslut under deliberativa diskussioner är det viktigt att medborgarna
under diskussionen håller ett öppet sinne och reflekterar över vilka argument man själv
för fram och vilka ståndpunkter de andra deltagarna har. Genom att delta i deliberativa
diskussioner och reflektera över sina egna och andras åsikter och argument får
20

Isabella Lindell

medborgarna mera klart för sig vilka åsikter och intressen de verkligen har (Spång,
2005). Goodin och Niemeyer (2003) talar om ”inre deliberation” (deliberation within)
och påpekar att det är viktigt med eftertanke eftersom själva besluten, inte
diskussionen, är det huvudsakliga målet. Denna inre deliberation sker redan före de
formella deliberationerna och startar med små saker som att deltagaren själv tar reda
på saker om ämnet, får ytterligare information och lyssnar på experter. Genom att
deltagarna använder sig av inre deliberation uppstår väl avvägda beslut, vilket enligt
Goodin och Niemeyer betyder att den process där medborgarna reflekterar över
argument till och med kan vara viktigare och ha betydligt större effekt än själva
diskussionen (Goodin & Niemeyer, 2003, s. 641). Lindell (2015) skriver att reflektion
är en del av fundamentet inom deliberation eftersom det inte uppstår någon diskussion
utan att någon från första början reflekterar över vilken åsikt man har i en fråga. Vidare
menar Lindell (2015) att deltagarna brukar självreflektion på samma gång som de
lyssnar till de andra deltagarnas argument.
Även om reflektion operationaliseras på olika sätt av teoretiker inom deliberativ
demokrati är det tämligen uppenbart att medborgarna brukar reflektion när de deltar i
deliberativa diskussioner. Enligt Goodin och Niemeyer (2003) ändras deltagarnas
kunskapsnivå om själva frågan under deliberativa diskussioner. Dessutom menar
Goodin och Niemeyer (2003) att deltagarnas sätt att omarbeta den kunskap som erhålls
under diskussionstillfället förändras, vilket i sin tur kan leda till åsiktsförändring kring
ämnet i fråga. Detta bottnar enligt Goodin och Niemeyer i att vi i normala fall
funktionerar rutinmässigt och därmed snabbt accepterar en ny bit av information som
vi lär oss för att sedan gå vidare utan att riktigt överväga varför man tycker som man
gör förrän någon ifrågasätter motiven till ens åsikt. Den inre deliberationen startar i
och med att man blir tvungen att yttra sig och argumentera för sin åsikt (Goodin &
Niemeyer, 2003, s. 642). De procedurer som man har före ett deliberativt forum är
alltså essentiella, eftersom de kan hjälpa att forma och förbereda deltagarens attityder
inför själva deliberationen. Enligt Goodin & Niemeyer är det trots att folk uppnår inre
deliberation före deliberationen inte sagt hur deliberationens resultatet ser ut. Beroende
flera orsaker kan det hända att folk i slutändan kommer till olika grad av samförstånd.

21

Isabella Lindell

2.3 Försvårande omständigheter för de deliberativa idealens
framträdande
I avhandlingens tidigare del har jag gått igenom teorin kring deliberativ demokrati och
diskuterat fram grundstenarna för det deliberativa idealet för att till slut presentera
mini-publics; idealet i praktisk form. I detta kapitel går jag igenom vilka försvårande
omständigheter som i verkligheten kan dyka upp under ett mini-public och leda till att
de normativa idealen inte nödvändigtvis uppnås i praktiken. Det är ju givet att vi
människor bara är människor och eftersom vi är olika individer finns det en risk att det
händer saker som demokratiforskare inte planerat eller vill att ska hända under en
deliberation.

2.3.1 Avsaknad av möjlighet eller motivation att delta
För att ordna mini-publics med legitima beslut krävs det att medborgarna deltar.
Deltagande är dock inte en faktor som man fokuserar särskilt mycket på inom
deliberativ demokrati. Till skillnad från deltagardemokrati där huvudkonceptet är
öppenhet och medborgarens deltagande i politiska processer ser man inom deliberativ
demokrati mer på själva proceduren av beslutsfattandet (Lindell, 2015).
Parkinson (2006) menar att personer kanske inte vill delta i mini-publics på grund av
hur mycket de kräver av en som individ. Enligt Mutz (2006) är dagens medborgare
konflikträdda och således undviker de att behöva diskutera politiska sakfrågor med
personer med olika åsikter än dem. Mutz ser en problematik i detta och tycker att det
finns skäl att oroa sig om dylika diskussionstillfällen inte äger rum på grund av
medborgarnas ovilja att delta. Enligt Hibbing och Theiss-Morse (2002) anser
medborgare att neutrala experter med osjälviska avsikter ska sköta beslutsfattandet.
Enligt dem förlitar sig medborgaren hellre på ett välfungerande demokratiskt system
där beslutsfattarna inte behöver någon respons gällande sakfrågan från medborgarna.
Detta eftersom medborgarna själva inte tycker om politiska konflikter och politiska
debatter. Enligt Hibbing och Theiss-Morse (2002) vill medborgare ha en fungerande
demokrati utan själva plikten att delta i någon direkt form som i deliberation eller
engagera sig politisk på andra vis. Vidare menar Hibbing och Theiss-Morse att det inte
finns skäl att oroa sig för huruvida deliberationstillfällen ordnas eller inte, om
medborgarna ändå inte vill ha dem. Det råder olika åsikter mellan Mutz och Hibbing
och Theiss-Morse i det här fallet. Medan Mutz (2006) ser fler möjligheter än nackdelar
22

Isabella Lindell

med konflikter inom politiska diskussioner och menar att de rent av hör till personers
interaktioner, anser Hibbing och Theiss-Morse (2002) att konfliktbaserade
diskussioner kan vara skadligt för demokratin.

2.3.2 Oklar representativitet
Ett problem som många forskare kämpar med vid utförandet av olika undersökningar
eller när de skickar ut enkäter är att det inte går att garantera att det är en någorlunda
jämn fördelning av åldersgrupper eller andra viktiga faktorer bland deltagarna. Att
kunna spegla deltagarna mot befolkningen är ett mål som forskare strävar till eftersom
det påverkar graden av överförningsvärde på ens forskning. Det här är ett problem
även i deliberativa forum som mini-publics. Man kan inte garantera att deltagarna vid
deliberativa forum fungerar som ett tvärsnitt av befolkningen (Lindell, 2015, sid. 47).
I deliberativa forum finns det även en tendens att deltagarna har en högre
utbildningsnivå och en högre inkomstnivå än vad den gemene invånaren har (Teorell,
2008, sid. 67).
Sett ur deliberativa diskussioners synvinklar kan man alltså inte garantera att de
personer som deltar representerar de personer som i slutändan påverkas av de beslut
som tas. Enligt Lindell (2015) riskerar denna oklara representativitet att det skapas en
alldeles falsk avbildning av verkligheten, vilket kan resultera i att man tror att de
deltagare som är på plats representerar diversitet. Det i sin tur skapar en falsk bild av
enighet (Lindell, 2015, sid. 48). Bara för att det finns en grundtanke inom deliberativ
demokratiteori om att alla är välkomna att delta finns det faktorer som kan påverka
varför man väljer att stå över till exempel. Enligt Parkinson (2006) behövs det någon
som med fullmakt kan representera de som inte är på plats för att vissa beslut ska vara
legitima, något som är extra svårt att åstadkomma genom slumpmässigt urval. Lindell
(2015) spinner vidare på detta, hon skriver: ”I medborgardeliberationen kan
representationsfrågan vara svår: vem företräder medborgaren i en deliberation? Kan
en medborgare vara representant för någon annan (medborgare, grupp eller intressen)
om personen i fråga inte blivit vald till uppgiften och därmed inte kan avsättas?”
(Lindell, 2015, sid. 48).
I de fall där resultatet från mini-publics har en inverkan på politiker gynnas även de
politiker och statstjänstemän som sköter en viss politisk fråga av att deliberationens
resultat speglar den allmänna invånarens åsikt så mycket som möjligt. Dels för att

23

Isabella Lindell

politiker kan ta beslut som gynnar så många som möjligt, dels för att de kan yrka på
att de hört hur befolkningen håller sig till en viss sakfråga.
En ojämn fördelning bland åldersgrupperna eller homogena diskussionsgrupper kan
påverka samtalets gång. Om majoriteten av deltagarna till exempel är personer i
pensionsåldern tar man högst troligen upp frågor som gränsar till ens egna behov som
till exempel åldringsvård eller social- och hälsovård. I så fall finns det risk för en
ensidig diskussion där faktorer som rör personer i 30–40 års åldern som bland annat
skolgång för barnen, hälsovård och eftermiddagsaktiviteter för barnen helt glöms bort
eller hamnar vid sidan om.

2.3.3 Oklar inverkan på beslut
Lindell (2015) skriver att medborgarinnovationer som mini-publics sällan verkligen
haft någon klar inverkan på det slutliga beslutsfattandet. Detta kan innebära att
medborgare överlag inte känner en benägenhet att delta överhuvudtaget. Lindell
skriver att mini-publics saknat de befogenheter som behövts och att de därför inte
kunnat göra en inverkan på det politiska beslutsfattandet. Om det allmänt konstateras
om mini-publics att de inte har en konkret inverkan på det politiska beslutsfattandet
finns det risk för att vanliga medborgare känner så också. Något som kan inverka
negativt på deltagandet. Enligt Goodin och Dryzek (2006) har mini-publics ändå
lyckats påverka politiska beslut i större sfärer än endast inom ”micro” politiken. Det
är svårt att definiera vilken inverkan mini-publics har eftersom att det är svårt att bevisa
att de har en direkt effekt (Lindell, 2015). Lindell skriver: ”Om fördelarna endast är
att de som deltar blir mer upplysta, förändrar sina preferenser och i efterhand är
tillfredsställda med resultatet så är frågan vilken funktion dylika mini-demos fylller i
samhället” (Lindell, 2015, 47).

2.3.4 Homogenitet i gruppen
Det är vanligt att alldagliga konversationer och diskussioner i civilsamhället utspelas
bland personer med liknande åsikter. Något som blivit ännu lättare på grund av sociala
medier och internet. När personer med likasinnade åsikter diskuterar finns det risk för
att åsikterna blir ännu mer extrema och polariserade, eftersom man bekräftar varandras
åsikter

(Lindell,

Strandberg,

Himmelroos

&

Grönlund,

2018).

Sett

ur

argumentationens perspektiv kan en diskussion bland likasinnade leda till att
diskussionen stampar på ställe. Det krävs vad Goodin & Niemeyer (2003) kallar inre

24

Isabella Lindell

deliberation där deltagaren tar till sig argument och argumenterar för eller emot saken
för att få igång en djupare diskussion. Enligt Lindell m.fl. är flera forskare bekymrade
för att demokratin blir försämrad om man endast för samtal mellan de som har
likasinnade åsikter (Lindell, m.fl., 2018, 6). Det här beror på att man bekräftar
varandras idéer och tankar och förstärker dem (Mutz, 2006). Då uppstår risken för att
åsikter polariseras ännu mera och att man bekräftar kognitivt felaktiga åsikter (Lindell,
m.fl. 2018).
Inom deliberativ demokrati använder man förutom vissa diskussionsregler ofta en
moderator som ser till att alla får säga sitt under deliberationen. Om man inte har
uttryckliga regler och en moderator finns det risk för att diskussionen blir ensidig
eftersom deltagarna inte tvingas se på ämnet från olika synvinklar (Lindell, m.fl.
2018).

2.3.5 Ämnets grad av polarisering
Den ideala typen av deliberation kännetecknas av ömsesidig respekt mellan deltagare
(Benhabib, 1994). Om ämnet som tas upp i deliberationen är för polariserat finns det
ändå en risk för att deltagarna glömmer den ömsesidiga respekten och inte hör på
varandras åsikter och utgångspunkter. Sunstein, Hastie & Schkade (2007) för fram fyra
orsaker till att polarisering uppstår i diskussionsgrupper: informativa influenser,
bekräftelse-effekter, social jämförelse samt delad identitet och själv-kategorisering.
Den första orsaken, informativa influenser, menar Sunstein m.fl. (2007) är den
viktigaste. När en stor del av gruppen delar med sig av den information man har om
en viss ståndpunkt är det nästan oundvikligt att gruppens åsikt börjar styra åt det hållet
(Sunstein m.fl.,2007, sid. 930). Deliberationen leder till att gruppen polariseras
alltefter deltagarna hör att gruppen till största delen håller åt ett visst håll.
Den andra orsaken, bekräftelse-effekter, handlar om att deltagare som är osäkra håller
sig mer mot mitten av åsiktsspektrumet och längre ifrån extremiteter, medan en person
vars självförtroende ökar tenderar att få mera extrema tankar och åsikter (Sunstein,
m.fl., 2007, sid. 931). När personer håller med ens åsikter tenderar ens självförtroende
att öka och ju fler personer som håller med om samma åsikt, desto mer övertygade blir
de om att de har rätt åsikt. Denna bekräftelse leder till mer extrema åsikter i gruppen.
Social jämförelse är den tredje orsaken till polarisering som Sunstein m.fl. (2007) tar
upp. Enligt dem är ens offentliga åsikter inte alltid äkta utan snarare formade så som
25

Isabella Lindell

vi själva vill presentera oss. Sunstein m.fl. menar att personer justerar sina åsikter en
bit åt den dominanta sidan efter att de hört vad andra tycker. Detta beror dels på att
man bryr sig om sitt anseende, dels på att man har en prefererad uppfattning av sig
själv, vars åsikt kan skifta ännu mera åt det håll man lutar åt om man rör sig bland
likasinnade (Sunstein, m.fl., 2007).
Den fjärde och sista orsaken till polarisering är delad identitet och själv-kategorisering
vilket enligt Sunstein m.fl. (2007) syftar på att polarisering av ämnet ökar i de grupper
där personer känner en delad identitet till varandra. Som individ försöker man passa in
i den position som man anser vara normen i sin egen grupp. Enligt Sunstein m.fl. kan
en grupp med en särskilt framträdande identitet bli ännu mer extrem för att stå ut bland
andra grupper och vanliga normer, vilket leder till att gruppens åsikter polariseras.

2.3.6 Personlighet och känslor
Vi upplever och tolkar känslor på olika sätt (Barrett, 2017). Ändå finns det enligt Mutz
(2006) en viss typ av medborgare som man som forskare gärna har med vid politiska
diskussioner. Karaktärsdrag som att personen är aktiv, ivrig och pratsam är önskvärda.
Samtidigt ska hen också vara partisk och öppen för andras förslag men ändå inte
omringa sig bland likasinnade för mycket och vara kritisk nog för att hålla igång en
givande politisk diskussion. Det här bidrar enligt Mutz till en viss motsägelse eftersom
forskare även uppmuntrar en varierande diskussion där inte alla är likasinnade (Mutz,
2006, sid. 125–126). Det är svårt att hålla kvar vid bilden av den ideala medborgaren
när det samtidigt krävs olika personligheter för att skapa en mångsidig diskussion
(Mutz, 2006). Enligt Mutz ser man inom demokratier positivt på att medborgare har
vissa specifika kännetecken som hög utbildning och politisk kunskap, medan man inte
på samma sätt uppskattar de varierande diskussioner som personer har ansikte mot
ansikte (Mutz, 2006).
Lindell och Strandberg (2018) formar i sin artikel den deltagande personligheten, det
vill säga de för fram vilka huvudsakliga personlighetsdrag man kan förknippa med
åsikter och engagemang i politiskt deltagande. I korthet visar deras resultat att vissa
variationer av personlighetsdrag inverkar på vilka aktiviteter personen tycker om och
vill delta i. Enligt Lindell och Strandberg finns det ändå en skillnad i om personen är
positivt inställd för aktiviteten eller om hen faktiskt deltar. Personlighetsdrag som
extroverthet (extraversion) och öppenhet (openness) kopplas positivt till att engagera
sig

vid

aktiviteter

inom

deltagande
26

eller

deliberativ

demokrati

medan

Isabella Lindell

personlighetsdrag som medhållsamhet (agreeableness) och emotionell stabilitet
(emotional stability) har en negativ koppling (Lindell & Strandberg, 2018). Om man
vill förutse åsikter om eller deltagandet i deliberativa aktiviteter är det möjligt att göra
det med dessa personlighetsdrag, menar Lindell och Strandberg. Detta är möjligt inom
deltagardemokrati också men effekterna är starkare inom deliberativ demokrati.
Lindell och Strandberg skriver också att det finns personlighetsdrag associerade med
deliberativ demokrati som skiljer sig ifrån andra mer traditionella former av politiskt
deltagande.

2.3.7 Influens från högre status
Det har förekommit debatter angående huruvida politiker eller tjänstemän bör ingå i
själva deliberationen. Vissa forskare (Fischkin, 2009a; Gerber m.fl. 2014) hävdar att
medborgaren i genomsnitt har oklara politiska kunskaper och att ett inlägg av en
politiker kunde höja kvaliteten på deliberationen. Även Barret (2014) konstaterar att
ett möte medborgare och politiker emellan kan bidra till att medborgaren får mer insyn
i politiken. Enligt Lupia (2002) har deliberationen en fostrande verkan, vilket innebär
att en närvarande politiker kan hitta sin naturliga roll i deliberativa forum genom att
hen svarar på de frågor som medborgare har.
Enligt Gastil (2008) finns det dock en risk att individuella personer med hög social
status dominerar och styr deliberationen, ett argument som han använder angående
varför vissa kan föredra deliberation via ett elektroniskt medium jämfört med att
diskutera ansikte mot ansikte. Även Lupia (2002) påpekar att det finns risk att en
person med högre status kan utöva muntlig dominans inom deliberationen.
Enligt Mendelberg (2002) finns det flera faktorer av status som kan påverka en
deliberation. Bland annat så har kvinnor lägre inflytande i grupper än män. Dessutom
har utbildning i många fall spelat roll där diskussioner varit ojämlika. Mendelberg
(2002) skriver att högre utbildning innebär att medborgaren lättare ser osjälviskt på
frågan och kan definiera det gemensamma bästa alternativet. En person med högre
utbildning har också lättare att argumentera för sina åsikter och resonera sig fram
eftersom utbildning leder till empati, kunnighet och kompetens bland mini-publicdeltagare (Mendelberg, 2002, sid. 166).

27

Isabella Lindell

2.4 Sammanfattning av referensramen och preciserade
frågeställningar
För att ge en bättre översikt av referensramen har jag valt att skapa en sammanställning
av de viktigaste punkterna av teorin. I följande figur sammanfattar jag idealet för
deliberativ demokrati och vilka försvåranden det kan uppstå för framträdandet av
idealet.
Tabell 1. Sammanfattning av det deliberativa idealet och försvåranden för dess
framträdande
Ideal

Sammanfattning av idealet

Försvåranden av idealens
framträdanden

Inklusion

Fritt deltagande

Avsaknad av möjlighet eller

Medborgare som påverkas av ett beslut ska
kunna delta i deliberationen

motivation att delta
Oklar inverkan på beslut
Oklar representativitet

Jämlikhet

Lika möjligheter för alla att föra sin talan

högre status

Moderator
Argumentation

Influenser från någon med

Övertygelse med hjälp av goda argument

Personlighet och känslor

Deltagarna bör motivera sina argument och

Ämnets grad av polarisering

åsikter
Respekt gentemot varandra och varandras
åsikter
Beslut som tas baseras på de argument som förts
fram under deliberationen
Reflektion

Öppet sinne

Homogenitet i gruppen

Reflektion över egna och andras argument
Inre deliberation leder till väl avvägda beslut

28

Isabella Lindell

Baserat på referensramen har jag vidare preciserat frågeställningarna för min
undersökning. Min huvudsakliga frågeställning är:
•

Hur upplever deltagare en deliberativ diskussion?

Vidare kopplar jag in det deliberativa demokratiidealet för att precisera mina
frågeställningar. Genom att analysera hur deltagarna upplevt det deliberativa
demokratiidealet kan man också se vilka försvåranden för idealet som dök upp under
deliberationen. Följande fem preciserade frågeställningar har jag valt:
•

Hur upplever deltagare i mini-publics inklusion?

•

Hur upplever deltagare i mini-publics jämlikhet?

•

Hur upplever deltagare i mini-publics argumentation?

•

Hur upplever deltagare i mini-publics reflektion?

•

Hur ser deltagare på de försvåranden av idealet som kan förekomma?

Med referensramen avklarad följer till näst kapitel 3 om metod och operationalisering..

29

Isabella Lindell

3 Metod och utförande
I detta kapitel diskuterar jag de olika forskningsmetoder som man kunnat använda för
den här undersökningen för att sedan komma fram till mitt slutliga val av
forskningsmetod. I detta kapitel ger jag mer information om det case som min
undersökning bottnar sig i. Dessutom berättar jag mer om min operationalisering, val
av data och val av analyssätt.
Med hjälp av kvalitativa intervjuer har jag på djupet analyserat hur medborgarna som
deltagit i deliberativa diskussioner verkligen upplevt sitt deltagande. Jag använde mig
av semistrukturella intervjuer och har intervjuat fem personer som deltagit i de öppna
diskussionstillfällen som Åbo Akademi ordnat i Korsholms kommun under våren
2018, där medborgare fått vara med och diskutera en möjlig samgång mellan
Korsholm och Vasa. Diskussionstillfällena ägde rum på olika ställen i Korsholm och
handlade i huvudsak om vad som är viktigt att ta i beaktande vid en potentiell fusion
mellan Vasa och Korsholm. Dessa tillfällen var totalt åtta till antalet. Vid följande
datum och platser hölls tillfällena:
•

23.1.2018 i Replot-Björkö skola

•

24.1.2018 i Korsholms kulturhus

•

29.1.2018 i Korsholms kulturhus

•

31.1.2018 i Solf skola

•

7.2.2018 i Norra Korsholms skola

•

13.2.2018 i Kvevlax skola

•

20.2.2018 i Tuovilan koulu (Toby skola)

•

9.3.2018 i Korsholms gymnasium (tillfälle endast för ungdomar i Korsholm)

Diskussionsämnet

om

samgång

var

extra

aktuellt

under

den

tid

som

diskussionstillfällena ägde rum och intervjuerna utfördes. På grund av ämnets
aktualitet kan man anta att medborgarna var mera intresserade av att delta i de tillfällen
som ordnades men också bättre informerade om ämnet än om det handlade om något
allmänt politiskt ämne. Man bör också poängtera att diskussionerna om samgång varit
ett känsligt ämne för många i Korsholm och väcker starka känslor och till och med
polarisering. Diskussionstillfällena som blivit ordnade i Korsholm är typiska fall av
deliberativa mini-publics och är därför ett bra fall att se på.

30

Isabella Lindell

Under skrivandet av min kandidatavhandling förra året utförde jag förhandsarbete till
denna magisteravhandling. Min kandidatavhandling fungerade som en inledande
kvalitativ studie där syftet var att skapa en intervjuguide baserad på tidigare forskning,
vilken nu ligger som grund för intervjuerna som jag har utfört inom denna avhandling.

3.1 Deliberativa Mini-publics: idealen i konkretiserad form
Forskare har länge betonat praktisk tillämpning av deliberativ demokrati för att man
ska nå idealen inom deliberativ demokrati i praktiken (Lindell, 2015). För att nå
idealen inom deliberativ demokrati brukar man skapa deliberativa mini-publics, vilket
enligt Lindell (2015) är den form av empirisk forskning som används mest inom
deliberation. Själva begreppet min-public är engelskt och används även i
svenskspråkiga sammanhang. Mini-publics är enskilda experiment som utförs under
kontrollerade former, vilket gör det lätt för forskare att analysera deliberationen
(Lindell, 2015). Det största argumentet för varför man ska använda sig av mini-publics
för forskning är att om medborgardeliberationen inte fungerar under de förhållanden
som sätts fram under mini-publics, borde den inte fungera någon annanstans heller
(Lindell, 2015).
Robert Dahl var den första forskaren att mynta idén om mini-publics för ungefär fyrtio
år sedan (Escobar & Elstub, 2017). Dahl filosoferade om ett ”minipopulus”, en
deliberativ mekanism som hjälper medborgarna att vara involverade i beslutsfattandet
kring allmänna frågor (Escobar & Elstub, 2017). Detta minipopulus skulle bestå av en
grupp på ca 1000 medborgare som tillsammans speglar hela populationens demografi,
med målet att med hjälp av experter och administrativ personal, reflektera över olika
samhällsfrågor för att sedan offentliggöra vad man kommit fram till åt allmänheten
och beslutsfattare (Escobar & Elstub, 2017; Lindell, 2015). Fung (2003) å andra sidan
ser på mini-publics som småskaliga men att de ändå kan rymma hundratals och till och
med tusentals deltagare.
Mini-publics är utformade för att vara tillräckligt små för att kunna uppnå bästa
möjliga deliberation (Lindell, 2015). Samtidigt ska mini-publics även fungera
representativt för att räknas som legitimt demokratiska och skapa en delibrativ debatt
vilket ofta förknippas med större antal deltagare (Lindell, 2015; Goodin & Dryzek,
2006). Diskussionstillfället i Korsholm är ett typiskt fall av en mini-public. Tabellen

31

Isabella Lindell

nedan visar idealen inom deliberativ demokrati i en konkret form som de var planerade
att gestalta sig under diskussionstillfället i Korsholm 2018.
Tabell 2. Idealen konkretiserade
Ideal

Konkretiserat

Inklusion

Öppet tillfälle dit alla kan komma
Reportage och annonser i media så att informationen
når så många som möjligt

Jämlikhet

Moderator

Argumentation

Deltagarna uppmanas argumentera för sina åsikter och
varför de tycker på ett visst sätt

Reflektion

Informationstillfälle innan själva diskussionen,
faktapapper delas ut i början av diskussionen

Hur kan man då undersöka om idealen verkligen uppfylls enligt deltagarna? I tabell 3
byggde jag vidare på föregående tabell genom att omvandla idealen och de konkreta
elementen till passande intervjufrågor. Dessa frågor hade jag som grund för den
intervjuguide jag använde vid intervjuerna. I metodkapitlet skriver jag mera om
intervjuguiden. Denna tabell är här främst för att förevisa konkretiseringen av idealen
och hur man kan ta det vidare till metod och operationalisering.
Tabell 3. Det deliberativa idealet med passande intervjufrågor
Ideal

Konkretiserat

Intervjufrågor

Inklusion

Öppet tillfälle dit alla kan komma

Hur fick du höra om diskussionstillfället?

Reportage och reklam för att nå ut

Varför bestämde du dig för att delta?

till så många som möjligt
Jämlikhet

Moderator

Hur delaktig var du i diskussionen?
Kände du att du fick yttra dina åsikter?
Fick alla prata lika mycket?
Var det ofta någon som avbröt eller
talade i mun på någon annan?
Kände du att det var något annat som
påverkade diskussionen?

32

Isabella Lindell
Vad tyckte du om moderatorn?
Argumentation

Deltagarna uppmanas

Hur skulle du definiera kunskapen i

argumentera för sina åsikter och

gruppen?

varför de tycker på ett visst sätt

Var de argument som kom fram
välgrundade?

Reflektion

Informationstillfälle innan själva

Tycker du att du ändrade åsikt under

diskussionen

diskussionens gång?

Faktapapper delas ut i början av

Vilka tankar hade du före tillfället?

diskussionen

Vilka förväntningar hade du inför
diskussionen? Uppfylldes de?
Vilka tankar hade du efter tillfället?
Var det något som du började fundera på
i efterhand?

3.2 Att välja forskningsmetod
Vid avgörandet av vilken huvudtyp av metod som krävs för undersökningen bör man
se på flera saker, bland annat undersökningens upplägg, problemformulering och syfte
samt ens egna förutsättningar och resurser, studieobjektens egenskaper och ens
förhållande till källorna (Larsen, 2018, s. 32–33; Halvorsen, 1992, s. 80).
Med undersökningens upplägg syftar Larsen på öppenhet vilket betyder att ett öppnare
upplägg pekar mot kvalitativa undersökningar istället för kvantitativa undersökningar.
Den problemformulering som används för en undersökning bestämmer vilken metod
som passar bäst, menar Larsen (2018). I korthet menar Larsen att en skillnad mellan
de huvudsakliga metodkategorierna är att problemformuleringen för kvantitativa
metoder håller sig till frågor och hypoteser medan kvalitativa metoder har
problemformulering med element av frågor och ämnesbeskrivningar (Larsen, 2018, s.
34). Larsen påpekar att kvalitativa metoder passar bäst för undersökningar som är
deskriptiva, fenomenologiska och etnografiska medan kvantitativa metoder är bättre
för deskriptiva, komparativa och relationella underökningar (Larsen, 2018, s. 32).
Larsen tar fram flera exempel på detta, som att till exempel fenomenologiska
forskningsfrågor kan handla om hur en person upplever en viss förändring eller
händelse i sitt liv. Det är under den fenomenologiska kategorin som min huvudsakliga
33

Isabella Lindell

forskningsfråga faller, eftersom jag vill undersöka hur deltagare upplever deliberativa
diskussioner.
Ser man på syftet med den här undersökningen kan man konstatera att kvalitativa
metoder vore mera passande för den här undersökningen. Larsen (2018, s. 33) för fram
att kvantitativa metoder är bra för att skapa en god statistisk representation så att man
med sitt resultat kan ange generella påståenden om populationen. Det är dock inte mitt
syfte med den här undersökningen. Statistisk representativitet ger en god grund för ens
forskning men passar samtidigt inte för en undersökning där huvudmålet är att ta reda
på hur enskilda individer upplever en viss sak.
Valet av intervjuer som insamlingsmetod baseras dels på egna resurser och
förutsättningar. För min undersökning kan man till exempel ta i beaktande geografiska
och ekonomiska aspekter. I fallet av diskussionerna i Korsholm är inte alla som ställde
upp spridda genom landet utan bosatta i Korsholm. På så sätt är det geografiskt
naturligt samt ekonomiskt möjligt för mig som forskare att köra omkring i Korsholm
för att utföra intervjuer. Om undersökningsobjekten vore spridda över en större area
än en kommun kunde det ur ett forskningssyfte vara effektivare att sända ut enkäter
(Halvorsen, 1992, s. 80).
Vidare kan man kommentera egenskaperna hos studieobjekten. De egenskaper som
Larsen (2018) för fram, som ifall personerna i undersökningen kan framföra sina
åsikter verbalt eller skriftligt, inverkar på vilken undersökningsmetod som passar bäst.
För den här undersökningen spelar dock detta inte så stor roll eftersom jag intervjuar
vuxna människor som alla varit med på ett diskussionstillfälle där man förväntas bidra
med sina åsikter och funderingar, något som förutsätter att de personer som jag
intervjuar kan uttrycka sig väl muntligt.
Slutligen lyfter Larsen (2018) fram att ens potentiella förhållande till källorna kan
inverka på valet av forskningsmetod: ”I kvalitativa intervjuer möter forskaren oftast
informanterna ansikte mot ansikte. Är detta möjligt och önskvärt?”, frågar hon sig
(Larsen, 2018, s. 33). För den här undersökningen är det inte någon skillnad vilken
närhet eller distans jag som forskare håller till mina källor. Detta främst på grund av
ämnet i sig. En kommunsammanslagning är ett öppet ämne som diskuteras i hela
kommunen och bland dess invånare. Även om det är ett ämne som kan väcka starka
känslor behöver man inte beakta det som ett känsligt ämne som man skulle med till

34

Isabella Lindell

exempel ämnen som kriminalitet eller sexualitet. Kring dessa ämnen är den som blir
intervjuad inte lika villig att diskutera uppriktigt. På grund av aktualiteten kring en
kommunsammanslagning och de starka känslor som väcks kan man snarare anta att
människor är mera villiga att delta och dela med sig av sina åsikter.
Eftersom syftet är att få en djupare insikt i deliberativa diskussioner som ett ”fenomen”
är kvalitativa metoder att föredra. Det handlar inte i det här fallet om att få en
representativ översikt till exempel, utan en insyn i hur enskilda personer upplever och
resonerar kring dessa upplevelser på ett djupare plan än vad enkäter kan måla upp.
Informationen ur en kvalitativ metod kan skapa fullständighet om man till exempel
kombinerar intervjuer med enkäter. Kvalitativa metoder kan också bidra med en
förståelse över ett fenomen, varför en person tänker eller svarar på det sätt som hen
gör. Detta kan jämföras med kvantitativa metoder som visserligen kan bistå med
förklaringar men i så fall mer frekvent på ett genomsnittligt plan (Halvorsen, 1992, s.
82). Medan kvantitativa metoder fokuserar på det som är generellt och representativt
ser man inom kvalitativa metoder på det som är unikt och säreget (Halvorsen, 1992, s.
82).

3.3 Kvalitativa och kvantitativa metoder; fördelar och nackdelar
Det finns både för- och nackdelar med att välja kvalitativa eller kvantitativa metoder
för sin forskning. För att välja rätt metod ska man dels se på de saker som jag diskuterar
i föregående kapitel, men man bör också ta i beaktande ytterligare nackdelar och
fördelar som forskningsmetoderna har för att kunna överväga vad som passar ens egna
forskning bäst. I det här kapitlet diskuterar jag vilka fördelar och nackdelar det finns
med kvalitativa respektive kvantitativa metoder för att slutligen komma fram till vad
som är mest ultimat för just min undersökning.

3.3.1 Fördelar med kvantitativa metoder
Kvantitativa metoder vinner oftast vid de fall där man vill se på ett större antal. Vid
metoder där man i huvudsak jobbar med siffror och inte behöver utföra
undersökningen personligen är det lättare att få en bredd på sin undersökning, vilket
ökar på den statistiska representativiteten som nämndes tidigare (Larsen, 2018). Med
ett större antal respondenter är det lättare att generalisera sina svar och presentera
resultatet som att det övergriper en större del av hela befolkningen. En positiv sak med
kvantitativa metoder är att frågorna oftast är formulerade i förväg. På det sättet svarar
35

Isabella Lindell

de som deltar i undersökningen bara på de exakta frågor som läggs fram (Larsen, 2018,
s. 35). Med kvantitativa metoder får man därför lättare svar på just de frågor och inom
de ramar som man vill ha svar på. Det här är i längden mera tidseffektivt för mig som
forskare eftersom jag inte behöver söka upp respondenterna personligen eller sålla ut
lika mycket information som inte täcker det som jag verkligen undersöker. Dessutom
är det tack vare teknologiska program idag både enklare och snabbare att analysera de
svar man fått in. Larsen (2018) påpekar att specifikt enkäter kan hjälpa till med att
ytterligare rama in de områden som man undersöker om respondenterna bara behöver
kryssa i färdigt ifyllda svarskategorier. En viktig fördel med kvantitativa metoder är
graden av anonymitet som metoden erbjuder åt respondenterna. Det här beror förstås
på undersökningens ämne, men om respondenten känner sig mer anonym genom att
svara på frågor skriftligen jämfört med att bli intervjuad vågar hen troligen svara mer
ärligt.

3.3.2 Nackdelar med kvantitativa metoder
Samtidigt erbjuder kvantitativa metoder med sina simplifierade frågor inte alltid all
information som man kan behöva. Det kan hända att det i resultatet finns en
underliggande faktor som man inte fått med i enkäten men som kunde dykt upp om
man utfört personliga intervjuer till exempel, vilket i värsta fall kan leda till felaktiga
slutsatser. Det här betyder att man måste sätta extra mycket förhandsarbete på
bearbetningen och formuleringen av frågorna eftersom man inte vill orsaka
missförstånd och det inte finns möjligheter för uppföljningsfrågor. Larsen (2018)
poängterar att man i vissa fall inte kan garantera undersökningens goda validitet.
”Validitet innebär i detta sammanhang att informationen är giltig eller relevant, alltså
att de data som samlats in är relevanta för problemformuleringen så att slutsatserna
därmed blir välgrundade” (Larsen, 2018, s. 35). Kort sagt spelar förhandsarbetet en
stor roll så att man som forskare kan garantera att arbetet i slutändan är av hög validitet.
Slutligen kommenterar Larsen att ett stort siffermaterial kan innebära otillförlitlighet
vilket också kan leda till felaktiga slutsatser och påpekar att stora siffermaterial inte
kan garantera att man arbetar lika noggrant med sin data (Larsen, 2018, s. 36).

3.3.3 Fördelar med kvalitativa metoder
En fördel med kvalitativa metoder är att bortfallet ofta är lägre än vid kvantitativa
metoder eftersom forskaren och respondenten träffas personligen, något som både
36

Isabella Lindell

Larsen (2018) och Halvorsen (1992) nämner. Det är lättare att lämna en utskickad
enkät obesvarad än att backa ur en intervju. Eftersom mötet mellan forskare och
respondent är personligt finns det även chans för forskaren att ställa följdfrågor, be
respondenten utveckla sina svar ytterligare och reda ut missförstånd som kan uppstå
vid en viss fråga. Detta leder till att det ämne man undersöker når en djupare och
bredare nivå.
På grund av att man som forskare kan ställa följdfrågor får man själv mera förståelse
kring ämnet i fråga och kan därefter ha lättare för att förklara det fenomen som man
undersöker (Larsen, 2018). Kvalitativa metoder kan man med fördel använda om man
undersöker ett fenomen där man inte vet tillräckligt för att formulera rätt enkätfrågor.
Då kan man istället använda öppna frågor för att hitta rätt aspekt kring fenomenet och
respondenten själv får tala fritt och reda ut missförstånd eller be om förtydliganden
angående frågor (Larsen, 2018). Dessutom framhäver Larsen (2018) att det är lättare
att uppnå god validitet för ens undersökning på grund av möjligheterna till öppenhet
vid intervjuer. Slutligen poängterar hon att man som forskare lättare kan tolka
respondenternas svar när man ser deras kroppsspråk och således undvika att feltolka
till exempel sarkasm.

3.3.4 Nackdelar med kvalitativa metoder
En stor nackdel för forskare som väljer kvalitativa metoder är hur tidskrävande och
komplicerat analyserandet av den insamlade data är. Till skillnad från kvantitativa
metoder där förhandarbetet av enkätfrågorna är ytterst viktiga för ett gott resultat, är
det slutliga analyserandet lika viktig vid kvalitativa undersökningar. Man bör veta hur
man ska analysera för att få ett resultat med god validitet. Eftersom svaren som man
samlat in inte är lika komprimerade som vid enkätsvar bör man först skapa en god
översikt av svaren för att sedan förenkla och kategorisera dem. Halvorsen (1992)
påpekar att fastställda frågor kan underlätta kodandet och skapar större möjligheter för
forskaren att jämföra olika respondenters förslag. Samtidigt har öppna frågor den
fördelen att man kan undvika missförstånd och att respondenten inte måste svara enligt
främmande formuleringar (Halvorsen, 1992, s. 88). Det finns en utmaning med
kvalitativa analyser om hur man sållar bort det oviktiga och skapar mening ur en
kopiös mängd data för att hitta betydelsefulla mönster (Fejes & Thornberg, 2019, s.
35). Generaliserbarheten vid kvalitativa undersökningar är låg. Kvalitativa
undersökningar har till en viss grad ett överförningsvärde, ändå anser man inte att
37

Isabella Lindell

resultatet är statistiskt generaliserbart som vid kvantitativa undersökningar (Larsen,
2018, s. 37).
En nackdel som intervjuer för med sig är intervjuar-effekten som Halvorsen (1992) för
fram, eller kontrolleffekt som Larsen (2018) kallar den. Den som utför intervjuerna
kan med sin personlighet påverka resultatet från intervjuerna. Respondenten kan svara
på ett visst sätt för att göra ett gott intryck på intervjuaren, för att det känns mest
acceptabelt eller för att inte själv framstå som obildad. Det här beror dels på att graden
av anonymitet som respondenten har vid intervjuer är lägre än om hen fyllde i
enkätfrågor. Svaren kan alltså omformuleras eller ändras om forskaren är på plats, men
enligt Larsen (2018) kan respondentens hela beteende också förändras. Larsen påpekar
att kontrolleffekten kan innebära en olägenhet även vid kvantitativa metoder, men att
den är betydligt mer framträdande vid intervjuer (Larsen, 2018, s. 37).
Som en sammanfattning av detta kapitel kan man konstatera att kvalitativa metoder
passar min undersökning bäst. Detta på grund av att man i det här fallet får ett djup på
ämnet som man inte skulle få med kvantitativa metoder, samt på grund av alla
möjligheter till vidareutveckling av samtalet och ämnet som man får när man träffar
respondenten ansikte mot ansikte. Även om det kan vara mer tidseffektivt att analysera
enkätsvar än intervjusvar finns det idag teknologi som snabbar upp själva
analysprocessen även för intervjuer så man behöver inte ta det i beaktande. Vidare kan
man upprepa vad Marina Lindell (2015) konstaterar, att kvantitativa metoder är
vanligare för forskning inom deliberativ demokrati, så man får genom min forskning
en helt ny vinkel på ämnet om man använder sig av kvalitativa metoder.

3.4 Intervjuer som forskningsmetod
Forskningsintervju är en bra metod att använda sig av för att på en djupare nivå
undersöka människors åsikter, uppfattningar eller tankar om och upplevelser av en viss
händelse eller situation i livet (Back & Berterö, 2015; Denscombe, 2009). Med hjälp
av intervjuer kan man analysera informantens upplevelser av deliberationen på en
kontextuell nivå, vilket inte är lika möjligt om man använder sig av kvantitativa data
(Back & Berterö, 2015).

3.4.1 Semistrukturerade intervjuer
Denscombe (2009) skriver att det finns tre varianter av forskningsintervjuer:
strukturerade, semistrukturerade och ostrukturerade. Den variant som valdes till den
38

Isabella Lindell

här intervjuguiden, det vill säga semistrukturerad, fungerar lite som ett mellanting av
de två andra varianterna. Som namnet antyder handlar det om intervjuer som är halvt
strukturerade. Semistrukturerade intervjuer behöver en klar intervjuguide, men mellan
frågorna finns det ändå stort utrymme för flexibilitet (Denscombe, 2009; Kvale, 1997).
Jag hade på förhand tänkt ut passande frågor kring de temaområden som tas upp men
lät samtalet föras enligt hur den intervjuade berättar fritt och svarar på frågorna. Vid
behov ställdes följdfrågor som föds ur själva samtalet. Dessutom gav dessa intervjuer
mig möjligheten att reda ut oklarheter och missförstånd på plats under samtalet. Man
behöver inte ställa frågorna i någon särskild ordning och det finns även utrymme för
att spinna vidare på svaren som informanten ger, att ställa följdfrågor så att man kan
gå på djupet i ämnet (Kvale, 1997; Denscombe, 2009).
Trots att undersökningen har utgångspunkter i vissa temaområden hölls ändå samtalet
på en mer informell nivå. En fördel med informella intervjuer jämfört med formella
sådana eller enkäter är att den intervjuade fritt får formulera sina åsikter och inte
behöver tänka på ett särskilt sätt, använda främmande formuleringar eller vara rädd för
att inte hålla sig inom en viss tidsram (Halvorsen, 1992, s. 86).

3.4.2 Gruppdiskussioner eller individuella intervjuer
Den intervjuguide som sammanställdes i den här avhandlingen skapades för
individuella intervjuer. Genom att bara intervjua en person i taget ger man den
personen all uppmärksamhet och personen har tid att bearbeta sina tankar och
upplevelser på ett djupare plan. Individuella intervjuer är även lätta att arrangera
eftersom ju fler informanter man har i samma intervju, desto svårare blir det att få allas
tidtabeller att gå ihop (Denscombe, 2009). Dessutom finns det inom gruppintervjuer
flera faktorer som kan påverka informanterna och deras svar. Någon i gruppen kanske
tar så mycket utrymme att andra inte får chans eller inte vågar säga sin åsikt. I många
fall använder man också forskningsintervjuer för att ta reda på personers tankar om
känsliga ämnen, vilket de flesta personer kan ha svårt att tala om i grupp.
Det finns ändå också fördelar med gruppdiskussioner. I de undersökningar där
gruppdiskussioner används är syftet oftast att hitta generellt framträdande eller
kollektiva åsikter eller att man vill uppmärksamma i vilka sammanhang och i vilket
kontext åsikter bildas (Halvorsen, 1992, s. 86). Vid gruppdiskussioner kan man också
vara säkrare på att de för en större grupp mest relevanta och viktiga ämnena lyfts upp.
Det är inte en persons specifika intressen eller intervjuledarens tema som får fokus,
39

Isabella Lindell

utan det som är av mera allmänt intresse eller så att säga majoritetens prioriteter.
Fördelen med gruppdiskussioner är också att folk kan komplettera varandras åsikter
och minnen så att de gemensamt skapar en bättre helhet av minnet av till exempel en
viss händelse. Dessutom kan det ur diskussionen födas andra synvinklar än om man
utförde individuella intervjuer eftersom personer kanske inte håller med varandra, de
minns och upplever saker olika eller lägger vikt på olika aspekter av en händelse
(Halvorsen, 1992, s. 86). I den här undersökningen är dock målet att få fram
individuella personers upplevelser och då läggs mindre fokus på helheten av
upplevelsen och mer fokus på de delar som personen faktiskt kommer ihåg samt hur
hen kommer ihåg dem.
Eftersom det handlar om individers personliga upplevelser fungerar individuella
intervjuer bra. Då säger ingen emot eller rättar till personens åsikter. Om syftet var
mera inriktat på åsiktsförändring eller gruppdynamik till exempel kunde man övervägt
huruvida gruppdiskussioner vore ett bättre alternativ. Med individuella intervjuer är
det bara den som utför intervjun som har möjlighet att påverka intervjun, dessutom är
det lättare att kontrollera och reagera på vad som sägs under intervjuns gång
(Denscombe, 2009). På samma gång blir den som utför intervjun även en medskapare
av diskussionen genom vilka följdfrågor som ställs och vilken interaktion som sker
(Starrin & Renck, 1996). Det finns fördelar med gruppintervjuer också, som till
exempel att nya idéer och tankar väcks, samt att diskussionen kan utvecklas åt ett annat
håll med flera personer som talar och diskuterar. För mitt ändamål passar dock
individuella intervjuer bäst, eftersom jag vill ta reda på personers individuella tankar
om deliberativa samtal.

3.5 Fallet Korsholm
Att Vasa stad med omringande Korsholm kommun skulle gå samman har varit aktuellt
under flera år. Den 21 september 2017 beslutade Korsholms fullmäktige att kommunen
ska utreda vilka möjligheter det finns för en fusion mellan Vasa stad och Korsholm.
Detta på grund av en motion som Samuel Broman (SFP) lämnat in till fullmäktige i
november 2016. I början av år 2018 meddelade Korsholm åt sina invånare att man
inlett arbetet med en utredning i frågan. Den interna utredningen fortgick under våren
2018 och innefattade bland annat instrument som tillsättande av olika arbetsgrupper,

40

Isabella Lindell

skapandet av strukturer och utredningar om språkkonsekvenser samt ekonomi.
Dessutom ville kommunen också höra sina invånares åsikter.
Hörandet av invånarna innebar bland annat rådgivande informationstillfällen runt om
i Korsholm där invånare och intressenter fick information om vad en möjlig fusion
skulle innebära och fakta om kommunen av tjänstemän och invånarna fick därefter
berätta hur de ser på en eventuell fusion. Dessa informationstillfällen är typiska fall av
mini-publics, som jag undersöker. Dessutom skickades det ut en enkät till alla invånare
över 16 år där de fick ta ställning till saken. Åbo Akademi fick i uppgift att
sammanställa och analysera alla svar för att sedan presentera resultatet.
Det ordnades också en riktgivande folkomröstning så att kommunfullmäktige skulle
få veta vad folkets generella åsikt är. Folkomröstningen ordnades 17.3.2019 med ett
valdeltagande på 76,4%. Resultatet blev följande; 61,3 procent röstade nej till en
samgång, 36,8 procent röstade ja till en samgång och 2,0 procent valde alternativet ´tar
ej ställning´.
Diskussionen om en fusion har fört med sig heta känslor och livliga debatter. Det har
framkommit starka reaktioner bland förespråkare och motståndare, både inom
kommunfullmäktige och bland kommunens invånare. Så hetsig har diskussionen varit
att man med säkerhet kan benämna ämnet som polariserande. Osakliga metoder som
personliga påhopp och smutskastningar har förekommit på både på nätet, bland
allmänheten och internt inom kommunstyrelse och -fullmäktige under debattens gång.
Den 2 april 2019 bestämde Korsholms fullmäktige att man inte går vidare med
fusionsförhandlingarna med Vasa stad med det kommunsammanslagningsavtal som
nu hade blivit framförhandlat. Resultatet i omröstningen blev att 23 ledamöter var
emot fusionsavtalet, 19 för och en ledamot som röstade blankt. En potentiell
sammanslagning kan bli möjlig i framtiden, men just nu försöker korsholmarna istället
återhämta sig efter den livliga debatten.

3.6 Urval och bakgrundsfakta om intervjuerna
Min urvalsram bestod av de personer som deltog i diskussionstillfället som ordnades i
Solf skola 31.1.2018 i Korsholm och av de personer som godkänt att man får ta kontakt
med dem i ett senare skede. Jag bestämde mig för att inte avgränsa mitt urval till kön,
utbildning, yrkesgrupp eller ålder. Jag valde ändå att inte inkludera politiker som är
insatta i frågan eftersom min undersökning innefattar vanliga medborgares upplevelser
41

Isabella Lindell

och politiker har en annan insyn i frågan. Bland dessa personer valde jag ett
sannolikhetsurval som Larsen (2018) kallar det, vilket betyder att jag valde
slumpmässigt vem jag tog kontakt med och intervjuade de första som tog kontakt
tillbaka. På det här sättet är det osannolikt att mitt urval kommer representera alla de
som deltog i diskussionstillfället, men jag tror ändå inte att det faktumet påverkar
överföringsvärdet av min undersökning. Det finns flera typer av ickesannolikhetsurval. Det som jag använt mig av kallas urval genom självselektion
(Larsen, 2018, s. 125). Urval genom självselektion går ut på att respondenterna själva
kan bestämma om de vill vara med i undersökningen. Man tar kontakt med flera
personer och väljer de som meddelar att de kan tänka sig att ställa upp. Värt att
poängtera i samband med urval genom självselektion är att de människor som valt att
svara på min intervjuförfrågan troligen är sådana personer som gärna delar med sig av
sina åsikter och vill vara delaktiga. Detta är en problematik som även ofta är
förekommande vid användning av till exempel enkäter. Det faktum återstår att det inte
är möjligt att tvinga någon som inte vill bli intervjuad till att bli intervjuad.
Jag kunde ha valt andra tillvägagångssätt. Till exempel godtyckligt urval, som går ut
på att jag själv som forskare väljer ut de personer som verkar typiska för hela
befolkningen baserat på bland annat kön, ålder eller utbildning (Larsen, 2018, s. 125).
Samtidigt var detta inte något som jag hade uppgifter om eftersom de enda uppgifter
som jag fick om urvalet var en lista med kontaktuppgifter. Jag valde slumpmässigt
vem jag kontaktade för intervjuerna ur den lista med kontaktuppgifter som jag fick av
Åbo Akademi. Detta eftersom de flesta e-postadresser och telefonnummer inte i första
hand avslöjade personens namn, kön eller ålder. Det var istället något som jag fick
veta när jag talade med personerna. Ändå lyckades jag ha tur med fördelningen och
fick ett brett urval av både kvinnor och män i olika åldrar.
Snöbollsmetoden vore också möjligen ett bra alternativ för min undersökning.
Snöbollsmetoden innebär att forskaren tar kontakt med en person som är kopplad till
ämnet och som sedan kan visa en vidare till andra personer som är lika insatta i ämnet
(Larsen, 2018, s. 125). Den här urvalsmetoden kunde fungera bra om jag ville
undersöka politikers upplevelser av mini-publics, eller om jag ville intervjua de
personer som är mest aktiva med olika åsikter inom fusionsdiskussionen, helt enkelt
situationer där det lönar sig för mig som forskare att ordet går runt bland likasinnade.
Eftersom undersökningens problemformulering ändå syftar på vanliga medborgare
42

Isabella Lindell

som deltar i mini-publics passar urval genom självselektion bäst. Då svarar vanliga
medborgare på min förfrågan om de känner sig manade, vilket även bidrar till att jag
inte får någon att känna sig tvingad till att bli intervjuad. De som deltog i mini-publics
bestämde själva om de ville delta och fick därmed själva bestämma om de ville ställa
upp på mina intervjuer.
Enligt Larsen (2018) behöver man se till att ens urval är sammansatt enligt
populationen i helhet för att kunna statistiskt generalisera sitt resultat. Detta är dock
inte min prioritet för undersökningen. Om det vore det hade jag valt ett kvantitativt
tillvägagångssätt. Urvalet för den här undersökningen representerar relativt väl
helheten av de personer som medverkade i diskussionstillfället i Solf. Majoriteten av
de som deltog i diskussionstillfällena var mellan 35 och 65+ år. Där fanns också några
yngre personer men de äldre var i klar minoritet. Det faktum att yngre personer inte
kände sig lika manade att dyka upp är också något som jag tog med i intervjuguiden
för den här undersökningen. För denna undersökning har jag intervjuat fem personer
som alla deltagit i de deliberativa diskussionstillfällen som ordnades i Korsholm under
våren 2018. Både före och efter gruppdiskussionerna blev deltagarna ombedda att fylla
i enkäter med hjälp av vilka man kan kartlägga deltagarnas åsikter och huruvida åsikter
ändrades efter att gruppen diskuterat. I en av enkäterna fick man fylla i sina
kontaktuppgifter om man tillåter att Åbo Akademi tar kontakt i ett senare skede för
vidare forskning. Av dessa personer har jag valt ut fem för en intervju.
Samtliga respondenter som intervjuats har endast deltagit i det tillfälle som ordnades i
Solf 31.01.2018. Det förekom att personer var mer aktiva än andra och deltog i flera
tillfällen än bara det som ordnades i Solf, men av de som jag intervjuat har ingen
deltagit i fler än ett tillfälle. De kontaktuppgifter jag använt mig av är tagna från de
enkäter som fylldes i under Solf-tillfället och de som godkände att man tar kontakt
med dem för vidare forskning. När man använder sig av kvalitativa metoder som
intervjuer kan man stöta på problem med att samla ihop tillräckligt med respondenter
som vill ställa upp. Detta upplevde jag till en början men fick ändå till slut ihop
tillräckligt med respondenter. Jag började att sända e-post till de som lämnat sina
mejladresser som kontaktuppgifter. På detta sätt fick jag kontakt med tre personer som
svarade att de gärna ställer upp på en intervju. Sedan ringde jag till de som lämnat sina
telefonnummer och fick ytterligare två personer att ställa upp.

43

Isabella Lindell

Eftersom det inte går att generalisera mitt resultat gjort på intervjuer av fem personer
är det inte så viktigt att respondenterna är en spegling av populationen och de personer
som deltog i mini-publics i Korsholm. Nedan följer ändå information om den
genomsnittliga deltagaren i mini-publics jämfört med den genomsnittliga deltagaren
som jag intervjuat för objektivitetens skull. En del av de data som används i tabellen
nedan har jag fått av Åbo Akademi i och med att de arrangerade mini-public-tillfällena
i Korsholm.
Tabell 4. Jämförelse av den genomsnittliga respondenten, mini-public-deltagaren och
kommuninvånaren
Population

Deltagare

Respondenter

(N=6235)

(N=185)

(N=5)

Kvinna

53.4

29.3

60.0

Man

46.4

70.7

40.0

Svenska

69.7

88.0

100.0

Finska

30.3

12.0

0.0

16–24

10.8

5.4

0.0

25–34

11.7

7.0

0.0

35–49

26.5

22.7

60.0

50–64

24.3

25.9

20.0

65–

26.6

38.9

20.0

Kön

Modersmål

Ålder

Jag har intervjuat fem personer, varav tre av dem är kvinnor och två är män. De
intervjuade deltagarna har fått fiktiva namn för att anonymiteten ska bevaras.
Korsholm är en relativt liten kommun där små detaljer om till exempel
respondenternas hemkommun eller hur länge de bott i Korsholm inte kan garantera
respondenternas anonymitet. Jag har av de orsakerna valt att inte nämna sådana
uppgifter om respondenterna.

44

Isabella Lindell

I tabell 4 har jag sammanfattat vissa aspekter kring respondenterna för att ge en mer
överskådlig bild av respondenterna, deras olikheter och deras utgångspunkter. I korthet
kan man konstatera att det fanns variation bland de tre kvinnorna som jag intervjuade
eftersom det fanns variation gällande om de var födda och uppvuxna i Korsholm,
vilken ståndpunkt de hade i sakfrågan och ifall de hade en politiker med i gruppen eller
inte. Bland männen hittar vi dock inte samma variation eftersom ingen av dem har
vuxit upp i Korsholm. Som tabellen visar finns det endast variationer huruvida de är
emot eller för sakfrågan och om de hade en politiker med i gruppen.
Tabell 5. Översikt av variationen bland respondenterna
Respondent

Född och uppvuxen

Deltagit i antal

För eller emot

Hade politiker i

i Korsholm

tillfällen

sakfrågan

sin grupp

Kvinna A

Ja

Ett

Emot

Ja

Kvinna B

Ja

Ett

För

Nej

Kvinna C

Nej

Ett

Emot

Ja

Man A

Nej

Ett

För

Nej

Man B

Nej

Ett

Emot

Ja

Intervjuerna utfördes i början av juni år 2018 och har var och en tagit ungefär 30
minuter att utföra. Vissa av respondenterna hade mera att säga om ämnet medan vissa
inte hade lika mycket att säga. Överlag blev det ändå givande diskussioner och
respondenterna visade ett intresse för ämnet. Detta kunde man också anta, på grund av
ämnets dåvarande aktualitet och ämnets närhet för invånarna. Intervjuerna har ordnats
på det ställe som passat bäst för respondenten själv. Jag åkte ut till olika ställen i
Korsholm och Vasa för att möta respondenterna. Det har för det mesta passat bäst för
respondenterna på deras arbetsplatser efter eller före arbetstid. En gång hölls intervjun
också hemma hos en respondent och med en annan på ett café. Under intervjuerna har
vi fått tala ostört utan att något i omgivningen avlett uppmärksamheten.
De utförda intervjuerna har transkriberats med hjälp av programmet Inqscribe och
sparats i Word. Den totala sidmängden efter att intervjuerna blivit transkriberade var
35 sidor på ca 18 000 ord. Den genomsnittliga längden för varje intervju var 7 sidor
på ca 3 600 ord. En intervju på ca 30 minuter tog ungefär två timmar att transkribera.

45

Isabella Lindell

3.7 Utformandet av intervjuguiden
Kvale (1997) målar upp en ideal intervjuprocess med sju olika faser, av vilka de två
som jag lyfter upp här handlar om planerandet av intervjuguiden innan själva intervjun.
Den första fasen är tematisering, där man med ett fåtal ord presenterar intervjuns ämne
eller syfte. Kvale (1997) poängterar att det är viktigt att tänka på vad och varför innan
man börjar tänka på hur. Den andra fasen går ut på att man planerar intervjun med
tanke på vad man vill ha fram för kunskap och detta med hjälp av tidigare forskning
(Kvale, 1997). Kvale (1997) poängterar även vikten av att överse intervjuns etiska
aspekter, dessa har dock ingen avgörande roll i de intervjuer jag utför.
Syftet med undersökningen är att ta reda på medborgarnas tankar om och upplevelser
av att ha deltagit i mini-publics. Som grund för min intervjuguide lade jag därför
idealen för deliberativ demokrati som jag presenterat i ett tidigare kapitel; inklusion,
jämlikhet, argumentation och jämlikhet. I tabell 2 omvandlade jag idealen till konkreta
element, nämligen hur de borde uppträda under de mini-publics som ordnades i
Korsholm. I tabell 3 har jag ur dessa konkretiseringar skapat frågor som ska hjälpa mig
att analysera hur bra de medborgare som deltog tyckte att idealen uppfylldes. I tabell
6 här nedan använde jag mig av samma grund som tabell 3 med passande frågor enligt
rätt ideal. Därtill valde jag att inkludera några övriga frågor för att få fram
respondenternas tankar kring mini-publics.
För att ta reda på om kriteriet för inklusion uppfylldes vid tillfället ställde jag frågor
som öppnade för en diskussion om hur deltagaren fick information om tillfället och
varför hen bestämde sig för att delta.
Gällande idealet jämlikhet ställde jag frågor om hur öppen diskussionen var för
deltagaren själv och för resten av deltagarna. Frågorna kring detta handlade om
huruvida alla fick komma med inlägg, om det fanns en känsla överlag att man fick
säga sina åsikter och om alla fick tala lika mycket eller om det var någon som
dominerade över samtalet. Vid en livlig diskussion med starka åsikter kan det hända
att personer talar i mun på varandra eller avbryter, vilket också var något som jag
ställde frågor om. Vid ett typiskt mini-public är det vanligt att moderatorn har ansvar
över att diskussionen hålls jämlik, så jag ville också ta reda på hur deltagaren upplevde
moderatorns roll.

46

Isabella Lindell

För att analysera hur idealet argumentation uppfylldes bad jag deltagarna att försöka
definiera på vilken nivå som deltagarnas kunskap om ämnet låg. Jag ställde även frågor
om huruvida de argument som dök upp var välgrundade, om språkbruket kändes
passande och om deltagaren i slutändan fick större förståelse för varför de andra
deltagarna tänkte som de gjorde.
Slutligen, för att utvärdera reflektionen frågade jag om deltagaren ändrade åsikt under
diskussionens gång, något som även undersöktes med hjälp av enkäter på plats.
Dessutom ställde jag frågor om vilka tankar respondenten hade före och efter tillfället,
om det var något speciellt som hen kom att tänkta på och övriga frågor som väckte
respondentens tankar om mini-publics.

Tabell 6. Intervjuschemat med frågorna enligt tema
Tema

Intervjufrågor

Inklusion

Hur fick du höra om diskussionstillfället?
Varför bestämde du dig för att delta?

Jämlikhet

Hur delaktig var du i diskussionen?
Kände du att du fick yttra dina åsikter?
Fick alla prata lika mycket?
Var det ofta någon som avbröt eller talade i mun på någon annan?
Vad tyckte du om moderatorn?
Kände du att det var något annat som påverkade diskussionen?

Argumentation

Hur skulle du definiera kunskapen i din grupp?
Var de argument som kom fram välgrundade?

Reflektion

Tycker du att du ändrade åsikt under diskussionens gång?
Vilka tankar hade du före tillfället?
Vilka förväntningar hade du inför diskussionen? Uppfylldes de?
Vilka tankar hade du efter tillfället?
Var det något som du började fundera på i efterhand?

47

Isabella Lindell
Övriga tankar om
mini-publics

Hur viktiga tycker du att dessa tillfällen var?
Vad känner du att du fick ut av tillfället?
Varför tror du att det var så få yngre deltagare vid tillfället?
Vad fungerade bra under tillfället och vad skulle kunna förbättras?
Vilka fördelar och nackdelar ser du med diskussionstillfällen som
dessa?

3.8 Analysmetod
Kvalitativ dataanalys är det skede där man systematiskt undersöker och arrangerar sitt
datamaterial för att nå ett resultat (Fejes & Thornberg, 2019). I korthet betyder det att
man organiserar sitt material och bryter ner det till kodningsbara enheter som man kan
se ett mönster bland (Fejes & Thornberg, 2019, s. 35). Den första delen av
forskningsprocessen är lika för de flesta metoder, men inom kvalitativ analys krävs ett
mer trevande och explorativt förhållningssätt när man definierar koncept och
analyserar sitt datamaterial än vid kvantitativa metoder (Walliman, 2011, s. 128).
Som tidigare nämnts kan det vara svårt att hitta betydelsefulla mönster i den enorma
mängd information som man får ur intervjuer. Man kan ändå använda kvalitativa
analyser för flera syften förklarar Fejes och Thornberg (2019): för det första för att
beskriva ett fenomen med olika grader av detaljer, för det andra för att hitta olikheter
eller gemenskaper vid olika fenomen och sedan analysera vilka förutsättningar och
skillnader som leder till dessa olikheter och gemenskaper, och för det tredje för att
formulera en teori om ett visst fenomen. I den här undersökningen är syftet att beskriva
ett fenomen, närmare bestämt mini-publics, med hjälp av intervjumaterial som
beskriver deltagarnas upplevelser.
De data som jag samlat ihop under intervjuerna transkriberades på dator. Av
effektivitetsskäl använde jag mig av datorprogrammet Inqscribe som är anpassat för
bland annat transkriberingar av intervjuer. Med Inqscribe är det lättare för mig att i
texterna föra in kategoriseringar av svaren och vid behov sätta in tidsstämplar.
Materialet analyserades sedan i programmet NVivo. Intervjusvaren hölls oförändrade
och tolkades enligt relevans istället för vid kvantitativa metoder där man skulle tolka
med precision.
48

Isabella Lindell

Kvale (1997) för fram fem huvudmetoder inom kvalitativ analys. Den första är
koncentrering, som går ut på att man koncentrerar den stora mängd datamaterial som
man har till en eller flera viktiga poänger med färre ord. Därefter tar Kvale (1997) upp
kategorisering, vilket innebär att man kodar in sitt material i olika kategorier genom
att se på likheter och olikheter. Den tredje huvudmetoden som Kvale (1997) tar upp är
berättelse. Med berättelse försöker man skapa ett resultat som är tidsenligt
sammanhängande med hjälp av flera olika händelser och upplevelser. Den fjärde
huvudmetoden är tolkning, vilket är en mera spekulativ metod där forskaren själv
tolkar det insamlade datamaterialet, oftast med hjälp av en annan kontext. Till sist tar
Kvale (1997) upp modellering. Modellering innebär att man som forskare plockar ur
mindre delar och begrepp i datamaterialet och ser på samband mellan dessa. Sedan
skapar man en teoretisk modell vars funktion är att beskriva orsakerna till det som
händer i det som ens datamaterial förevisar.
Kvale (1997) menar också att man kan ha en sjätte huvudmetod, vilket innebär att man
fritt använder en kombination av två eller flera av de ovannämnda huvudmetoderna.
Då är man inte så fast i vilken analysmetod man ska använda och kan garantera att
man får en bredare mening ur sitt datamaterial. För den här undersökningen kom jag
fram till att man kunde använda sig av både koncentrering och kategorisering. Detta
för att man då kan försöka hitta viktiga formuleringar i texterna när de är
transkriberade, men också för att det kan vara bra att se på mitt ämne ur en kategorisk
synvinkel eftersom själva intervjuguiden baserar sig på olika teman.
Walliman presenterar i sin bok en handlingsplan för kvalitativa analyser bestående av
tre steg; det första steget är datareduktion, det andra att man visar upp sitt datamaterial
och det tredje att man drar en slutsats eller verifikation av datamaterialet (Walliman,
2011, s. 132). När man arbetar med så mycket data som intervjuer för med sig är det
viktigt att reducera materialet till relevanta bitar. Detta eftersom det är svårt för våra
hjärnor att behandla en så stor mängd material på en gång utan att man ska vilja skapa
mönster och sammanställningar som ger mening (Walliman, 2011, s.132). Genom att
koda, samla ihop och arrangera sitt datamaterial är det sedan lätt att visa upp sitt
datamaterial, vilket är det andra steget som Walliman tar upp för kvalitativ analys.
Uppvisande av datamaterialet kan ha flera former, som diagram och tabeller. När sedan
datamaterialet visuellt är lättare att analysera för forskaren återstår det att jämföra sina
rön, dra slutsatser och presentera resultatet (Walliman, 2011).
49

Isabella Lindell

3.9 Sammanfattning
I den här delen av avhandlingen har jag diskuterat mig fram till rätt metodval för min
undersökning. Som metod har jag valt kvalitativa intervjuer delvis på grund av den
fenomenologiska art som min forskningsfråga är av. Mitt val av metod grundar sig
också på graden av öppenhet som undersökningen har, samt att ämnet får en annan
bredd och ett annat djup vid intervjuer än vid till exempel enkäter. Jag väljer att
använda mig av individuella, semistrukturella intervjuer, vilket bidrar till att jag fick
”det bästa av två världar”, när jag fick kombinera strukturerade och ostrukturerade
intervjuer. Det innebär att jag använder mig av en i förväg utarbetad intervjuguide men
också har möjligheten att ställa uppföljande frågor och spinna vidare på vad
respondenten svarar.
I den här delen av avhandlingen diskuterade jag också undersökningens urval och
intervjuguide. Slutligen förde jag fram mina tankar kring analyssätt av det datamaterial
som jag får av intervjuerna. Med referensramen och den empiriska helheten av
undersökningen färdig är nu nästa steg i avhandlingen att presentera resultatet.

50

Isabella Lindell

4 Resultat
Utgående från forskningsfrågan ”Hur upplever deltagarna en deliberativ diskussion?”,
har jag genom att analysera respondenternas svar kunnat urskilja följande kategorier:
1. Deltagarnas upplevelser av inklusion
2. Deltagarnas upplevelser av jämlikhet under deliberationen
3. Deltagarnas åsikter om argumentationen
4. Deltagarnas reflektioner kring deliberationen
5. Deltagarna om hinder för deliberationen
6. Övriga åsikter om diskussionsupplägget
För att ge en logisk översikt av den stora mängden text som jag presenterar i detta
kapitel har jag valt att lägga upp resultatdelen enligt ovanstående kategorier.

4.1 Deltagarnas upplevelser av inklusion
4.1.1 Hur deltagarna fick veta om tillfället och varför de valde att delta
Samtliga respondenter uttryckte att de deltog på grund av ett intresse för ämnet och för
att få närmare information om sakfrågan av kommunen. Man A svarade: ” Nå, jag var
lite intresserad av frågan. Så jag tänkte att det är ett bra tillfälle till att fara och se helt
enkelt vad de gör där. Vad de har för information”. Man B poängterade ämnets
aktualitet: ” Det här är ju så pass aktuellt att man behöver gå och se vad som diskuteras
och vad som kommer fram. En sån här sammanslagning är en stor omändring i
samhället”.
Fyra av respondenterna fick höra om tillfället via den offentliga diskussionen i de
lokala tidningarna medan en respondent fick reda på det via Facebook. Kvinna C fick
höra om tillfället via nyhetspressen och bestämde sig för att delta på grund av sitt
intresse för politiken:
”Jag tror att det var via Vasabladet som jag såg det. [...] Jag tyckte att det skulle vara
intressant att se. Både jag och min sambo är inte aktiva inom politik men tycker att det
är intressant att kunna påverka och delta där man har möjlighet. Så vi bestämde båda
att vi skulle fara på det” (Kvinna C).

51

Isabella Lindell

Samtliga respondenter besökte endast ett av de åtta tillfällen som ordnades även om
vissa av dem deltagit i liknande tillfällen tidigare. Kvinna A resonerade så här gällande
om det skulle varit nödvändigt att delta i fler än ett tillfälle:
”Nå, skulle jag själv ha kunnat delta vid flera tillfällen så skulle jag ha gjort det.
Kanske skulle det ha varit intressant också att se skillnader mellan, för jag vet också
att kommuncentrum, då i detta fall i Smedsby, kanske upplever det lite annorlunda.
Men då tror jag också att det beror på att inflyttarna därifrån och många också är
Vasabor. Så de ser inte vad som är problemet. Så de förstår inte, de har inte
historiken” (Kvinna A).
De flesta av respondenterna höll med om att de mini-publics som kommunen ordnade
runt om i Korsholm gav en möjlighet att delta till alla som var intresserade. Det faktum
att det ordnades flera tillfällen än ett gav medborgarna möjligheten att lättare hitta tid
till att åtminstone delta i ett tillfälle. Om inte det passade att gå på det som ordnades i
ens hemby så kunde man delta vid ett på en annan plats, poängterade flera av
respondenterna.
”Fördelen är ju att det ges den här möjligheten. [...] Då har invånarna getts en
möjlighet att delta. Och om de inte kunde delta, det var ju flera tillfällen, så kunde de
inte delta i Solf om de bodde där så kunde de ju faktiskt fara till Smedsby eller
Helsingby eller vart de nu ville fara. För det var ju i princip samma diskussion som
fördes på alla ställen” (Kvinna B).

4.2 Deltagarnas upplevelser av jämlikhet under deliberationen
4.2.1 Delaktighet och öppenhet under deliberationen
Fyra av respondenterna tyckte att de var tillräckligt delaktiga i diskussionen. Av
respondenterna ansåg endast Kvinna C att hon inte själv deltog mycket i diskussionen.
Det berodde på att hon kände att två andra deltagare förde fram hennes egna åsikter:
”Inte så jättedelaktig för jag hamnade i en jättebra grupp tyckte jag själv, med flera
som jag inte alls kände. Vissa kände jag på utseendet från byn och vissa visste jag vem
dom var och två av dom som jag visste vem dom var så har väldigt lika åsikter som
mig. Så jag höll med dom i det mesta men jag fick ju nog sagt lite också” (Kvinna C).
En respondent tyckte att det blev en bra och öppen diskussion: ”Där var ganska bra
diskussion. Där blev det nog diskuterat ganska öppet och frågorna som kom fram så
52

Isabella Lindell

blev nog diskuterade där, de blev nog det. [...] Nog var där fullt möjligt att uttrycka
egna åsikter” (Man B).
Även om det i vissa grupper var mer deltagare än det rekommenderade antalet tyckte
Man A att han fick säga sina åsikter:
”Nog var jag ganska delaktig där, att nog sade jag min mening i flertal tillfällen där.
Vi var ju ganska stor grupp vill jag minnas, säkert närmare femton, tolv kanske. [...]
[J]ag brukar prata ganska ordentligt här och där var jag är och jag sitter sällan tyst.
Att på så sätt var jag nog med” (Man A).
Samtliga respondenter var överens om att den som ville be om ordet fick tala under
diskussionen:
”Ja, den som önskar så fick nog yttra. Det saknades inte. Inte på det tillfälle där jag
deltog. Och inte i den gruppen där jag var i” (Kvinna A).
”Ja det skulle jag säga att var ganska bra fördelat. Alla som var intresserade av att
säga någonting så hade nog möjlighet att vi hade ingen i gruppen som var självskriven
person som uttalar sina åsikter utan det var som öppet. Och inget sådant däran, det
var tid och alla hade möjlighet att diskutera” (Man B).
”Alltså om man hade något att säga så tycket jag nog att man fick säga där. Vissa
sade ju förstås mera och vissa mindre. Men nog tycker jag att allihop fick helt enkelt
säga sin sak där om man ville komma fram där. [...] Vi presenterade väl oss där.
Kunde det vara så att vi presenterade oss och sade om vi var för eller emot eller något
sådant. [...] Och så fick man nog muntur i tur och ordning och sen fick man nog
handräkning om man hade något att säga där så det funkade nog riktigt bra” (Man
A).

4.2.2 Gruppens uppförande och deliberationens ton
Samtliga respondenter höll med om att den diskussion de deltagit i hade hållit en god
ton. Man A tyckte att hans gruppdeltagare gärna förde fram sina argument men att de
ändå inte pratade i mun på varandra. Enligt Man B kändes det skönt att inte alla talade
i kors över varandra. Alla respondenterna var överens om att gruppdeltagarna på
förhand blivit meddelade om att föra fram sina argument men samtidigt respektera
andras åsikter och argument. Så här sade två respondenter om saken:

53

Isabella Lindell

”Och så, jag minns inte om det var du som var med, men jag tyckte att [...] den som
ledde diskussionen så ändå gjorde det klart och tydligt att det inte ska vara några
personliga påhopp eller något sådant så det tycker jag att var bra” (Kvinna A).
”Jag tycker nog att det fungerade helt okej att fast det var två av de här kraftiga nejsägarna så nog uppförde alla sig ändå okej tycker jag. Jag har inte någon negativ
upplevelse av det att det skulle ha varit otrevligt på så sätt. Alla sade sin åsikt och så
måste man ju respektera att alla får ha sin åsikt” (Kvinna B).
En respondent tog upp att det i hans grupp hade gått lugnt till, till skillnad från i andra
grupper som han hört talas om:
”Allihop fick nog prata till punkt. Det var på något sätt, vissa grupper vet jag att det
var då det till exempel utan att nu nämna några namn men då det var vissa politiker
med som var för samgång, så där kanske det blev lätt att det blev lite munhuggas och
sånt. Men eftersom vi hade så väldigt homogen grupp och jag var typ enda som nu ens
var på något sätt neutral så då fick nog allihop prata till punkt och säga sin sak. Det
tyckte jag inte att var något problem alls” (Man A).

4.2.3 Deltagarnas åsikter om moderatorn
Respondenternas åsikter om gruppens diskussionsledare var till största delen positiva.
Man B sade så här om moderatorn: ”Riktigt saklig. Det var inte mycket påverkan och
sådant utan riktigt saklig diskussionsledare” (Man B). Kvinna A kommenterade:
”Det var samma personer som pratade ja. Med det menar jag inte att de andra inte
skulle ha haft tillfälle, de andra. Alla fick nog tillfälle att ge sina kommentarer. Så de
som ledde diskussionerna på det viset de var nog bra” (Kvinna A).
En

respondent

poängterade

att

moderatorerna

på

plats

var

unga

universitetsstuderanden. Hon hade därför funderingar innan själva deliberationen
började om huruvida moderatorn kunde ta på sig rollen som ledare för diskussionen.
Hon tyckte ändå i slutändan att moderatorn lyckades axla sin roll väl:
”Jag har ju bara det där minnet, det kan jag ju säga ärligt, att jag tänkte att nog är de
unga och liksom oj oj det är inte så lätt att komma in i den här rollen och börja styra
en sådan där grupp med massa gamla gubbar men jag menar, ni var ju studerande
och ni var i den rollen och jag har nog det minnet att jag tyckte att det ändå gick bra”
(Kvinna B).

54

Isabella Lindell

Respondenternas allmänna åsikter var att moderatorn skötte de uppgifter som hen hade
under diskussionen. Moderatorn kunde hålla sig saklig utan att påverka desto mera.
Enligt respondenterna såg moderatorn till att deltagarna fick ordet om de önskade det.
Kvinna C sade ”Jo, han som ledde gruppen var jättebra på det viset. Han höll koll på
att vi fick säga det vi ville”. Vissa av respondenterna poängterade också att moderatorn
försökte aktivera de deltagare som höll sig tysta.
Enligt respondenterna kunde moderatorn hålla diskussionen inom ämnets ramar trots
att starka känslor var inblandade. En respondenterna kommenterade att moderatorn
skötte sitt jobb väl utan att ta över eller påverka diskussionen: ”På så sätt är det ju bra
att han skulle ju inte ha en synlig och avgörande roll där utan allihop fick nog diskutera
fritt där. Jag tyckte nog han var helt bra ” (Man A).
En annan respondent noterade moderatorns strävan till att aktivera deltagarna och
samtidigt själv hålla sig neutral:
”Han [moderatorn] försökte hela tiden leda det som att det var vi som tog initiativ till
olika ämnen. Sen var det nog, vi hakade upp oss ganska länge där på ett ämne, så då
sade han att tiden börjar rinna ut att vill ni ännu ta upp några ämnen och så hintade
han lite om vi hade några andra tankar. Men inga egna åsikter eller sådant yttrade
han annars” (Kvinna C).
En respondent kände att moderatorn skötte sina huvudsakliga uppgifter som ledare för
diskussionen, men att hen samtidigt borde ha gått ett steg längre för att aktivera de
tystare deltagarna i gruppen så att de kände att de ville delta och föra fram sina åsikter:
”Men de som är objektiva eller ska samla både för och emot tillsammans i samma
tillfälle, så då ska det nog vara en moderator som verkligen får alla att vilja delta. Och
även såna som är väldigt tysta annars vågar lyfta fram och delta och vara aktiva. För
de kan ha väldigt bra [åsikter]. De som hela tiden pratar, deras åsikt vet man oftast
annars för de syns i medier och de hörs annars. [...] Men moderatorn i sig eller de
som var med de här, om jag minns så var det tre herrar, så de gjorde nog sin roll på
det viset men de skulle ha kunnat få folk att vara lite mer aktiva. Det saknades. Och
det är lite...de gjorde nog sin roll, sin uppgift, det är inte det jag menar. Men de skulle
ha kunnat vara lite bättre programledare så att säga för att få folk, även sådana som
är tysta och inte kanske är vana att säga sin åsikt utan väntar att någon annan ska
göra det, att få mera deltagare att verkligen delta i diskussionen” (Kvinna A).
55

Isabella Lindell

En annan respondent kände tvärtom, moderatorn hade aktiverat gruppen och de
deltagare som inte hade sagt mycket under diskussionen:
”Jag minns att det var några av de här nej-sägarna då som pratade ganska mycket
och så då jag började prata ganska mycket, men då lyckades om det nu var du, ta med
de som inte sade inte sade och fråga av dem att vad tycker ni och vad tycker ni. Det
var jättebra att alla faktiskt kom till tals, att det inte blev bara det där att två högljudda
pratade utan faktiskt alla skulle ha den där känslan att de får också säga vad de vill
eller vad de tycker. Så det var bra” (Kvinna B).
”Ja absolut. Och just det där som jag sade innan att såg till att alla hade muntur att
uppmana de som inte annars sade något så säg vad de tyckte. [...] Ja det tycker jag
väl. Jag har ingen minnesbild att det skulle ha blivit diskussioner utöver utan nog
rörde sig det kring det här” (Kvinna B).

4.3 Deltagarnas åsikter om argumentationen
Vid frågan om de argument som kommit upp under diskussionen var välgrundade och
sakliga ansåg samtliga respondenter att så var fallet:
”Jag minns några [deltagare]. Och de tror jag nog håller reda på. Det var ingen som
kom med något som inte stämde. Inga missuppfattningar eller något sådant inte. [...]
Men det var kanske också lite förväntade argument. Sådana som man hört redan
många gånger. Men det ska tydligen repeteras” (Kvinna A).
Samtidigt poängterade vissa att de argument som framfördes i slutändan till större
delen var grundade på känslor istället för bara på fakta.
”Alltså de som förde fram att de vill ha ett självständigt Korsholm så inte såg jag som
några fel med de argumenten inte. Det var någon gammal tjänsteman där, eller före
detta tjänsteman, och han tog lite upp den delen och så var det de här ganska typiska
frågorna som brukar komma upp i det här fallet att ja, hur är det med svenskan och
servicen och hur går det för våra vägar och sånt där. Och det är ju som helt relevanta
saker. Nog tror jag att de som förde fram sina saker också kände att de visste vad de
pratade om. Det är ju kanske lite mer en sån där känsla sak det här, mer än fakta
ibland att man tar på känslan helt enkelt” (Man A).

56

Isabella Lindell

Enligt en respondent var en känslobaserad diskussion given från första början på grund
av ämnets aktualitet och att det i den offentliga debatten skapat så starka känslor. Hon
menade även att det är svårt att veta vilka argument som är tillräckligt faktabaserade
eftersom man inte kan veta hur en fusion i slutändan skulle arta sig.
”Nog var det mycket känslor och jo. Alltså det är ju det som är det värsta med hela
fusionsdiskussionen att det är så mycket känslor med. [...] Och det allra värsta är ju
att ingen kan ju med säkerhet säga någonting att går vi ihop så vinner vi det och det.
Lika lite som att man kan säga att går vi inte ihop, vad vinner vi då? Eller vad förlorar
vi? Det är nog jättesvårt beslut det där men det är ju det som är så svårt också, det
verkar som att folk inte skulle komma underfund heller med att ingenting blir bättre
för det” (Kvinna B).
En respondent ansåg att de argument som kom upp i gruppen hölls sakliga dels på
grund av att en av deltagarna var en sittande politiker med extra kunskap inom ämnet.
”Vi hade en som var med som var politiker som har suttit med länge i politiken i
Korsholm. Hon hade nog kunskap om Korsholm. Och delvis också Vasa. [...] Och så
var det så där att var det något som gick snett så fick vi ju upprättelse då vi hade en
med som känner till det. Och samma sak att hon inte slapp att dra ut nån lång tid på
sånt som inte hör till programmet” (Man B).

4.4 Deltagarnas reflektioner kring deliberationen
4.4.1 Deltagarna om åsiktsförändring
Av de deltagare som intervjuades för den här undersökningen ansåg fyra av
respondenterna att de inte ändrade åsikt under eller efter diskussionstillfället. Förutom
vissa aha-upplevelser som kan ha kommit fram under diskussionen var dessa
respondenter tydliga med att de inte ändrade åsikt. Så här sade Kvinna B om huruvida
hon ändrade åsikt:
”Nej jag har inte ändrat någon åsikt. Jag har min åsikt och den kommer jag att ha till
slutet. Det är jag helt säker på. Det värsta är att alla är säkra på sin åsikt. [...] ” Jag
tyckte att på det viset, den där vår grupp var faktiskt ganska bra för det var både de
här nej-sägarna och så var det...vi var kanske ett par stycken som var för en fusion
och så var det flera som man märkte att kanske inte riktigt hade tagit ställning. Och

57

Isabella Lindell

det är ju det som är bra att det är sådana som kanske hör bägge parter och får komma
underfund med att vad tycker de att är bättre” (Kvinna B).
Endast en av respondenterna, man A, uttryckte att han ändrade åsikt efter diskussionen.
Medan han tidigare varit för en fusion kände han att diskussionen påverkat honom till
att vara emot en fusion, en aning i alla fall. Detta menade respondenten att berodde på
att han satt i en homogen grupp där resten av deltagarna var emot en fusion. Enligt
honom ändrade hans åsikt på grund av att sakliga argument fördes fram men också på
grund av det psykologiska grupptrycket.
”Grejen är ju alltså rent, det var ju lustigt på så sätt att jag var kanske mer för en
samgång tidigare. Men i och med att jag satt i en grupp som var som mer eller mindre
helt emot vad jag sa så människan funkar nog, vi är funtade på så sätt att du har
väldigt svårt att hålla emot då du är i en större grupp. Då du inte får medhåll
någonstans ifrån så då börjar du kanske tänka att ja men kanske inte det är så dumt
det här med självständigt Korsholm. Jag kanske blev ännu mer neutral än vad jag var
tidigare. Inte är jag, det är nog puoli ja toisin, inte är det som på något sätt, men de
kom med vettiga argument och det var som nog tycker jag att de förde fram sin sak
väldigt bra de som var för ett självständigt Korsholm. Nog började man kanske
fundera att ja men är det nu så vettigt att gå ihop att vad får man ut av det, varför
skulle vi gå ihop och han sade ju si och han sade så. Så inte skulle jag direkt säga att
jag ändrade åsikt radikalt men nog tror jag att det påverkade mig nå lite nog om jag
ska vara riktigt ärlig” (Man A).

4.4.2 Hur viktiga mini-publics är och deras inflytande på politiker
Vid frågan om hur viktiga anordnandet av mini-publics är kunde samtliga respondenter
hålla med om att det är viktigt för medborgarna att det finns tillfällen där man får sin
röst hörd och chans till att delta i diskussionen. Däremot fanns det olika åsikter om
huruvida mini-publics över huvud taget har en inverkan på politikerna och det slutliga
beslutsfattandet.
Kvinna A poängterade att medborgare genom att delta får en möjlighet att visa att de
vill vara delaktiga i beslutsfattandet och diskussionen kring politiska frågor. Samtidigt
tyckte hon att det fungerar som en påminnelse åt de folkvalda politikerna att de är
representanter valda av medborgarna. Kvinna A menade också att mini-publics kan ha

58

Isabella Lindell

en stor inverkan på kommande val, beroende på hur politikerna agerat kring sakfrågan
och under diskussionstillfällena:
”Det var viktigt på det viset att det visar att folk i byarna är intresserade och det
betyder att de vill vara med och bestämma och en liten påminnelse också att det är vi
som har valt representanterna. Så representanterna, politikerna, som sitter i
fullmäktige och ska göra den här fusionsplanen och avtalsförslaget så att säga, de ska
komma ihåg att de är valda. Och de är valda utgående från någonting som de har sagt
att de står för. Och under tiden har det visat sig att vissa har ändrat och vissa har
kanske haft lite dold agenda. Och vissa har gjort ett val utgående från, eller sagt att
de står för en viss sak utgående från att bli valda. Jag tror inte att de blir valda igen.
[...] Den här diskussionen kommer att ha stor inverkan när nästa val kommer. För det
är nog inte säkert att alla blir omvalda. Men det kan finnas såna som blir invalda som
har varit aktiva i de här debatterna” (Kvinna A).
Man B ansåg att den mini-public som han hade deltagit i kan ha en inverkan på
politikerna. Dels för att politiker på det här sättet fick veta vad medborgarna tycker att
är viktigt att ta upp i fusionsdebatten, och dels för att få svar på sina egna frågor:
”Nog har det en inverkan nog. Det är ju bara så att de [politiker] har möjlighet att få
svar på en del frågor och ställa sina frågor och så har de möjlighet att få svar vad en
normal invånare tycker och där det ju nog att kommer det svar på olika frågor så går
det att se igenom de svar som har kommit och många gånger så är det ju nog så att
ser man igenom dem så är det klara saker som kommer fram om vad som borde göras”
(Man B).
Kvinna B såg inte att mini-publics har någon inverkan på politikernas beslutsfattande.
Hon ansåg att mini-publics är viktiga eftersom medborgare får en chans till att yttra
sina åsikter. Däremot tyckte hon också att en så liten del av kommunens befolkning
var representerad vid tillfällena, eftersom största delen av deltagarna var äldre och
pensionärer, att resultatet från deliberationen blev snedvridet:
”Ska jag säga ärligt så tror jag inte det. Jag tror inte att själva tillfällena har någon
inverkan på beslutsfattarna, det tror jag inte. Utan den inverkan de har så är ju att
folk har haft en möjlighet att säga sitt men det är ju det som är det sorgliga att det är
de äldre som kommer och det är ju det som är fel i dagens politik. Alltså man har ju
sett det där länge. Inte kommer folk på politiska möten eller lokala årsmöten eller
59

Isabella Lindell

sådant där. Det är ju frågan om styrelsen och så är det tre eller fyra personer till. Det
borde vara mera webbaserat idag tror jag. För att nå ut till ungdomar” (Kvinna B).
Man A ansåg inte heller att mini-publics i slutändan kan ändra på beslutsfattandet. Han
önskade ändå att det skulle ordnas flera liknande tillfällen i framtiden där man får
diskutera politiska frågor i kommunen. Enligt honom kändes det inte tillräckligt att
enbart rösta vart fjärde år:
”Jag tror ju inte att de ändrar på någonting. Men jag tycker nog att det är som viktigt
att diskutera. Om man mot förmodan nu är intresserad av den här frågan så ska man
ha möjlighet till att delta i diskussioner och att kommunen kommer fram med info och
sånt oberoende om man är för eller emot. Så jag tycker nog att egentligen skulle det
få vara mer tillfällen. Att kommuninvånarna skulle ha möjlighet till att sitta och
diskutera. Man gör väl det att man röstar en gång per, vad är det nu, fyra år och sen
hoppas man på det bästa och inte är man ju som engagerad på nåt sånt sätt inte” (Man
A).
Enligt kvinna C hade mini-publics kanske en inverkan på politikerna, men hon
kommenterade att politikers envishet kan inverka negativt på saken. Eventuellt genom
anordnandet av flera liknande tillfällen kunde politiker med tiden bli tvungna att lyssna
mera till medborgarnas åsikter och inse att de kan hållas ansvariga för vad de lovar:
”Nja, kanske någon men... Min uppfattning av politiker är väl att de kan vara rätt så
envisa och håller hårt på sitt. Men jag kan tänka mig att ju mera såna här tillfällen
som ordnas, ju mer kanske politikerna kanske måste börja tänka till vad dom säger oh
vad dom lovar. På det viset tror jag att det är jättebra system” (Kvinna C).

4.4.3 Deltagarna om fördelar med anordnandet av mini-publics
Vid frågan om vilka fördelar respondenterna ser med att man ordnar mini-publics
uttryckte flera respondenter att det goda är att det ges en chans åt medborgarna att
framförallt delta och föra fram sina synpunkter. Kvinna C såg värdet i mini-publics
genom den plattform med information den skapar som alla kanske inte skulle nå i andra
fall. Hon hänvisade till att det är lättare för yngre personer att hitta information på nätet
och sociala medier medan äldre kanske rent av behöver mini-publics för att få den
informationen:
”Fördelar är väl kanske att alla har en möjlighet att komma och diskutera. För just
även om mycket sker på sociala medier och jag själv läser och ser mycket på sociala
60

Isabella Lindell

medier men just i och med att jag var med i en grupp där det var mycket äldre som
kanske inte överhuvudtaget rör sig där. Att dom också får en inblick och får den fakta
och den info som alla andra får. Att det kanske mest är för den äldre generationen i
det fallet som har nytta av det” (Kvinna C).
Man A poängterade bland annat att mini-publics är bra eftersom deltagarna själv kan
känna att de är delaktiga i något. Han påpekar å andra sidan att mini-publics ger
kommunen rätt att ge svar på tal till medborgare som är missnöjda över det slutgiltiga
beslutet genom att kommunen kan hänvisa till de öppna diskussionstillfällen man hållit
tidigare:
”Nå fördelen är ju att om man är intresserad av att diskutera, komma fram med sin
åsikt så då har man ju möjligheten här. Sen om det spelar någon roll i den stora bilden
så det är ju en annan fråga. Men du kan ju känna dig delaktig och att du har fått vara
och säga din åsikt och sen kan ju kanske kommunen säga, oberoende vad de kommer
fram till, att jamen vi var ju och hörde på kommuninvånarna. Att varför var du inte
där och sade din åsikt då om du endera hade något att säga. Det är ju som, allihop
hade ju möjlighet att komma dit. Och allihop fick säga vad de vill. Det var nog som på
så sätt bra” (Man A).

4.4.4 Deltagarna om vad de fick ut av tillfället
När vi närmade oss slutet av intervjuerna frågade jag vad deltagarna tyckte att de själva
fått ut av tillfället.
”Int fick jag väl egentligen någonting ut av det. Förutom att man fick ju egentligen
bekräftade sina egna ska vi säga farhågor eller uppfattningar av vem som är
intresserad av den här frågan. Vem som för fram de här åsikterna och vilken typ av,
ska vi säga, åldersgrupp som är aktiv av det här att... Men inte kan jag på så sätt säga
att jag fick ut någonting av det. Men inte säger jag heller att det var dåligt utan det
var nog som bra. Men jag kan inte säga direkt vad jag fick ut av det. Det kan jag inte”
(Man A).
”Jag känner att jag fick mycket mera information än vad jag skulle ha fått, än vad jag
får via medier. Och just det där att gruppen var så pass blandad både åldersmässigt
och könsmässigt och man fick som både lite vad jag, jag var väl en av dom yngsta i
gruppen, men ändå vad som dom som är pensionärer och har varit med när Solf inte

61

Isabella Lindell

var Korsholm utan Solf var Solf att dom har ju redan upplevt en sammanslagning och
haft lite andra tankar och sånt där än vad jag som ung hade” (Kvinna C).

4.4.5 Deltagarna om de viktigaste byggstenarna i en diskussion
Flera av respondenterna poängterade att den ömsesidiga respekten mellan deltagarna
är viktig vid en diskussion. Kvinna B poängterade att det är viktigt att ha överseende
med andras åsikter även om man starkt känner för något annat. Det får absolut inte gå
så långt som att man angriper personer eller politiker för deras uttalanden utan man
bör hålla sig till saken:
”Nå för det första att man ändå respekterar varandra, för det kommer vi inte ifrån att
vi lever i en demokrati och allihop måste få ha sin åsikt. Det är ju bara så att jag får
ha min men att man inte heller...som sagt den där respekten, ömsesidig respekt. Att
okej du tycker sådär men jag tycker så här i det här fallet. Och som sagt just så att
man håller sig till saken och inte går på person det är ju viktigt nog att man inte börjar
klanka att den och den gjorde och sade det.” (Kvinna B).
Kvinna C tyckte också att man bör använda grundläggande respekt under en
diskussion:
”Att man respekterar varandra. Inte avbryter eller talar i munnen och inte heller, vad
heter det, inte trycker ner en annans åsikter eller meddetsamma hävdar att den andra
har fel utan att man lyssnar på även det som man kanske inte själv håller med om”
(Kvinna C).
För att en diskussion ska vara bra enligt man A bör det finnas olika åsikter med i
diskussionen. På så sätt blir det mer en dialog. Om alla har samma åsikt menar man A
att samma synpunkter bara upprepas och att dessa åsikter förstärks i gruppen. Enligt
honom är också grunden för en bra diskussion att den är öppen för allas åsikter. Genom
att ha en diskussion där olika åsikter förs fram och där deltagarna vågar uttrycka sig
öppet uppstår en högre nivå av diskussionen. Enligt man A är meningen med minipublics och diskussioner överlag att man argumenterar för sina åsikter, så att det ligger
lite extra tankekraft bakom det som sägs. Något som blir onödigt om gruppen är helt
homogen.
”Det är väldigt svårt att få en bra diskussion om alla är av samma åsikt. Då blir det
inte en diskussion utan då blir det att vi upprepar varandras åsikter och det är inte en
diskussion, som det mer eller mindre skedde i vår grupp. Just på grund av att alla var
62

Isabella Lindell

så gott som av samma åsikt. [...] Klart man kan säga att såhär tycker jag och inte
behöver jag basera det här på något utan jag bara tycker så här, att klart du kan göra
så också men själva idén tycker jag att far lite bort där om inte du argumenterar efter
att varför vill du ha ett självständigt Korsholm? Eller varför vill du ha Vasa och
Korsholm ihop? Och varför tror du att svenskan lider? Och varför tror du att inte Vasa
plogar våra vägar? Så att man får någonting ut av det också, att man inte bara säger
som åsikter och så är det bra med det utan man sätter lite mera tankekraft bakom”
(Man A).

4.5 Deltagarna om hinder för deliberationen
4.5.1 Ensidig diskussion
En faktor som flera av respondenterna tyckte att var problematiskt under
diskussionstillfället var hur ensidig diskussionen blev eftersom det var så få deltagare
som var på plats som var öppet för en fusion. Detta innebar dels att diskussionen blev
ensidig eftersom det inte fanns tillräckligt med personer som de som var emot en fusion
kunde bolla sina argument mot, dels att diskussionen blev enformig eftersom det inte
kom fram argument för en fusion som de som var emot en fusion kunde överväga eller
kontra på grund av ett eget intresse. Kvinna A till exempel hade förväntningar om att
diskussionstillfället skulle bidra med mera information om vad som vore positivt med
en fusion. Hon tyckte i slutändan att det inte uppfylldes. Diskussionen fokuserade sig
bara på vad som var negativt med en fusion eftersom hon och de andra i hennes grupp
alla var homogent emot en fusion. Kvinna C var i en grupp där endast en person var
för en fusion. Enligt henne blev diskussionen ojämn eftersom det blev en person mot
resten av gruppen. Även hon poängterade att hon hade hoppats få höra argument för
en fusion eftersom hon själv är emot den. Kvinna C ansåg att avsaknaden av personer
som var för berodde på att en majoritet av kommuninvånarna är emot en fusion:
”Men det som blev lite på ett vis snedvridet i min grupp var väl, jag minns inte var vi
en tio eller elva stycken, men det var bara en som var för kommunsammanslagning
och resten mot. Att det kanske skulle ha varit mer intressant att få veta mer av sådana
som är för eftersom jag själv är emot en kommunsammanslagning. Så skulle det ha
varit intressantare att få höra fler olika argument av olika personer. Nu vart det lite
att en blev lite ensam där i gruppen med sina åsikter. [...] Jag tror att det helt enkelt
63

Isabella Lindell

är för att en majoritet inte är för en kommunsammanslagning. Dom är en minoritet”
(Kvinna C).
Man A var ensam person att vara för en fusion i sin grupp. Så här resonerade han kring
sin position i gruppen och hur det påverkade diskussionens innehåll:
” Det förstår man ju att då grupperingen baserar sig på att man skulle ta en
nummerlapp bara så det är ju klart att…random är random. Man kan inte göra något
åt det. Men just att det, till exempel skulle inte jag då varit där så skulle allihopa ha
varit för ett självständigt Korsholm. Och vad får du till för diskussion då? Int får du
till någon diskussion då. Då upprepar allihopa bara sin egen agenda och du får som
bara bekräftelse för det här egna. Så istället skulle di ju ha måst [ha] fast handräkning.
Nå, då blir det ju så att vem är för och emot och så blir det kanske lite besvärligt om
man i förväg ska försöka få några vettiga grupper men inte blir det några vettiga
grupper heller då allihopa är för eller allihop är emot. Då får du inte en diskussion
till stånd utan då blir det att allihopa konstaterar att vi vill ha ett självständigt
Korsholm och så säger man sina saker då och så håller allihopa med, "jo så här är
det". Att där är det som kanske lite... Skulle man behöva komma på ett sätt att man
skulle som faktiskt få vettiga grupper till stånd” (Man A).
Man A poängterade att avsaknaden av yngre personer också ledde till en enformig
diskussion eftersom det inte togs upp ämnen som kan röra de yngre eller ens vuxna
som har familj nu, de som han menade att använder de mesta av kommunens tjänster:
”Det som slog mig ännu mer efteråt var hur det kan vara som så betonat på det här
äldre. Det var nog något som, eftersom jag sett det på tidigare tillfällen just med nå
SFP-tillfällen men som just här så var det som så slående. Ska det vara så här att alltid
då det diskuteras någonting så då är det som bara äldre? Klart att de ska få komma
fram med sin åsikt inte säger jag det. Men till exempel de som använder mest
kommunens tjänster alltså sådana som jag som har små barn, vi har hälsovården
använder vi, skolan och de här sociala tjänsterna. Så vi finns inte med där och
representerar inte, för inte vår talan utan det är som...och ännu yngre och sånt att ska
vi säga riktigt unga vuxna som studerande eller såna lyser med sin frånvaro. Det är ju
klart att då blir det diskussioner i stil med åldringsvård och sånt bara att det är ju lite
ledsamt. Det finns ju mycket annat som också borde diskuteras” (Man A).

64

Isabella Lindell

En respondent uttryckte en oro över en annan form av ensidig diskussion, nämligen att
samma personer fått sin röst hörd på flera av de tillfällen som ordnats:
”[J]ag hade förväntningen att det skulle vara som ett på så sätt neutralt tillfälle och
att folk skulle få komma fram med vilka önskemål de hade och vilka tankar de hade
om en fusion. Men det visade ju sig ganska snabbt att det var de här, om vi ska säg,
"nej-sägarna" som mangrant kom på de här tillfällena. [...] Det visade ju sig att på
alla de här tillfällena så var det en stor del av de här som då var väldigt kritiska och
emot som for till alla ställen och framförde sin åsikt på alla de här tillfällena. Och det
var ju kanske inte tanken då man startade de här inte. ” (Kvinna B)
Medan Kvinna C ansåg att avsaknaden av pro-personer berott på att majoriteten helt
enkelt inte vill ha en kommunfusion menade Kvinna B att det nog finns personer som
är för en fusion, men att de inte bara dök upp. Kan hända på grund av att de inte tycker
att det är så viktigt, att man inte vågar gå fram med sin åsikt offentligt eller att
diskussionen redan hållit på för länge och att intresset därför svalnat av:
”Jag har en sån här känsla av att alla andra lyst med sin frånvaro och kanske inte
tycker att det är så viktigt. [...] Ja jag vet inte om det nu är så pass att det är till och
med att folk har svårt att öppet gå ut med att de är för en fusion. Och så måste jag
säga att det kan hända att det är lite så som jag själv skulle kanske agera. [...] [J]ag
måste säga att själv börjar jag bli så trött, det här med fusion har de ju talat om i tjugo
år snart. Femton åtminstone. Så jag börjar bli lite så där, men slå ihop eländet så vi
kommer ur det här och kan gå vidare.” (Kvinna B)

4.5.2 Påverkan av politiker
De deltagare som hamnade i en grupp med en eller flera politiker hade olika åsikter
om huruvida deras närvaro som politiker påverkade diskussionen på något sätt. Kvinna
A deltog i en grupp med två av de mest prominenta fusionsförespråkarna inom
kommunfullmäktige. Hon ansåg ändå inte att de med sina positioner som politiker
påverkade diskussionen, utan snarare på grund av de starka personligheter som båda
politikerna besitter. Kvinna A ansåg att diskussionen påverkades av politikernas
deltagande även om de blivit tillsagda att hålla en lägre profil än vanligen:
”Och nu råkade jag hamna i gruppen där [politiker] och [politiker] var. Och det fanns
tillfällen efteråt men de höll ganska låg profil, men de hade blivit tillsagda om det
också. De hade blivit tillsagda då. [..] För en del av de som inte sade någonting, så
65

Isabella Lindell

tror jag att närvaron av [politiker] och [politiker] påverkade på det viset att de kanske
inte sa någonting. Skulle de inte de ha suttit där, så kanske diskussionen skulle ha varit
en annan. [...] Nå då är det lite underligt tillika. Ska du bara sitta och lyssna? Är det
det som är deras mening då att de ska sitta och lyssna? För de är ändå representanter.
Men just de här två herrarna känns då inte som representanter. Men tanke på det så
kanske gruppen var en annan. [...] Skulle man ha haft dem som lyssnare för att de ska
då dra fram det i fullmäktige och i styrelsen och man vet att de verkligen är objektiva
eller står för det vad de har blivit röstade till, så då kanske det hade varit en lite annan.
Men jag tror som sagt att det fanns såna som inte ställde frågor eller sa sin åsikt just
på grund av de politikerrepresentanter som fanns i gruppen” (Kvinna A).
Kvinna C satt också i en grupp med två politiker. På frågan om hon anser att det hade
någon påverkan på gruppens diskussion svarar hon: ”Nej, det tyckte jag inte. För dom
[politikerna] har som ganska samma åsikter som jag har. Dom fick mig inte att ändra
åsikt till någon riktning” (Kvinna C).
Man A satt inte i en grupp där en politiker deltog men konstaterade detta om de grupper
där en politiker närvarade:
”I de grupper var de [politiker] satt så högst antagligen blev den ju påverkad
diskussionen i de grupperna. Att om du hade en som var väldigt, ska vi säga, en som
har synligt kommit fram med det här att vi ska gå ihop med Vasa, så nog blev det
säkert lite munhuggas där. Folk går in med den åsikten och ståndpunkten redan att
men han, han tycker inte vi om, eller hon. Att han försöker få oss till att gå ihop med
Vasa och så är det som de förutfattade meningarna redan är så starka redan från
början” (Man A).

6.5.3 Avsaknad av yngre deltagare
Ett ämne som alla fem respondenter tog upp självmant och verkade angelägna att
diskutera var avsaknaden av yngre personer bland deltagarna. Man A reagerade genast
han kom till tillfället på att medelåldern var så pass hög som den var. Han påpekade
också hur åldersfördelningen kunde ha påverkat själva diskussionen om sakfrågan:
”Nå där kommer vi ju till den här springande punkten som kom fram direkt då man
kom dit och så vilken typ av folk som är där. Att medelåldern på de som var där var
så gott som sextio plus. Alltså det var bara äldre där och, nå, jag vet ju det att alla
äldre i Korsholm mer eller mindre ville att man inte ska gå ihop. Som är helt okej. Inte
66

Isabella Lindell

har jag något emot det. Men åldersfördelningen påverkar de här sakfrågorna en del.
Och i och med att jag var, ja jag var säkert enda som var under fyrtio där, vilket
betyder att jag hade hela gruppen emot mig, som är helt fine det har jag inte några
problem med heller inte, men du ska kunna stå för din sak och föra fram din sak då i
en grupp som är väldigt homogent emot dig. Så det blir ju kanske lite svårt” (Man A).
Kvinna C var inne på samma banor gällande ungas frånvaro vid politiska diskussioner.
Enligt henne är det ett problem som man ser överlag vid politiska men också sociala
tillställningar i dagens samhälle. Hon ansåg att en stor faktor till detta är stress i dagens
samhälle och ett allmänt problem till att engagera folk när det är svårt att prioritera sin
tid:
”Ja, jag har själv alltid varit intresserad och aktiv även när jag var riktigt ung så jag
förstår inte varför inte andra bryr sig och tar del. [...] [M]an hör ju ofta att unga
menar att unga inte lyssnar eller att de ändå inte kan påverka. [...] Jag tycker att det
är allmänt svårt att få folk engagerade. Oavsett vad det handlar om. Om det handlar
om fritidssysselsättningar och föreningar och sånt så är det ju alltid svårt att få folk
att ställa upp. Det är väl kanske lite dagens samhälle med stress och sånt som gör att
inte alla tar sig tid. [...] Jag vet inte. Kanske att det skulle ordnas motsvarande
diskussionstillfällen i skolor, just som åtminstone i högstadiet och gymnasiet skulle det
vara lättare där att kommunen kommer till dem istället för att de skall komma till
kommunen” (Kvinna C).
Kvinna A sade att det är synd att en så pass stor del av medborgarna fattas eftersom de
också är röstberättigade:
”Lite förväntat var det ju inte många unga som deltog. Det är synd. Jag är ändå såpass
gammal som jag är och jag var bland de yngre. Så det skulle ha kunnat vara yngre.
Men jag tror att yngre är som kanske fokuserade på annat och de...de förstår inte
situationen på det viset. Eller de har inte den erfarenheten eller så ligger det inte i
deras intresse just nu. [...] Men de här övriga som också är röstare, deras deltagande
saknas och det är lite synd” (Kvinna A).
En respondent påpekade att problemet med att involvera unga är något som man ser
på andra håll vid politiska diskussioner:
”Det är nog svårt att överlag, det är ju likadant om man far till exempel på någon
SFP-tillställning eller något så är det ju också äldre folk där också att det är ju som
67

Isabella Lindell

samma problematik där att få som unga att engagera i politik eller något sånt där
samhälleligt allmännyttigt tillfälle. De kommer inte dit helt enkelt. Inte som jag har
sett i alla fall. [...] Det är väldigt svårt att vissa är mer intresserade än andra” (Man
A).
Varför kommer inte yngre åldersgrupper till politiska diskussioner då? Man A menade
att det kan bero på faktorer som en känsla av att man inte kan påverka, en avsaknad av
intresse och svårigheter att prioritera bortom sin familj och sitt hus. Enligt Man B är
det för att unga inte är intresserade för lokalpolitiken eftersom unga ändå flyr
hemkommunen för studier och arbete på annan ort. Man B sade också att unga
intresserar sig för andra saker än politik:
”Det är väl kanske en sån där allmän känsla att, nåmen inte kan jag påverka ändå.
Och inte påverkar ju, jag är ju inte med i nå politik eller som ställer upp i val eller
något sånt heller för sig men jag har ändå något sorts intresse av att lite se vad som
händer och diskutera och vädra tankar och sånt. Att få med yngre att känna att de kan
påverka och vill komman och föra fram sin sak, så nog skulle som alla vinna på det.
Det tror jag. Men där har man ju nog som att fundera på att på vilket sätt ska du som
få aktiverat folk som, jag menar man har ju jobb och man har sina barn och man har
sitt hus och så skulle du som måsta fara någonstans på en kväll och sitta där och
fundera. Så inte är det som så lätt för många helt enkelt för att man är ganska likgiltig
tror jag.” (Man A).
”Nå det är ju det här att unga inte har ett intresse för kommunalpolitiken utan nog är
det så att medan man studerar så är allting öppet och det är frågan om hur mycket
som lämnar i hemkommunen de där utbildade och de. Det är ju nog sant idag så är
det nog en stor del som flyger ut och skaffar arbetet på en annan ort. Och så är det
nog den här tiden också så inte det är så många som intresserar sig för den där
politiken. Utan det är så mycket annat som intresserar” (Man B).
Enligt Man A vore det orealistiskt att anta att unga vill komma på de möten som ordnas
för allmänheten:
”Jag förstår att du som adertonåring inte nödvändigtvis vill komma och sitta i ett rum
med herremän sextio plus. Vad skulle det då varit om det skulle varit en osäker ung
tjej på aderton år som skulle ha velat komma och diskutera det här? Skulle hon ha
velat säga sin åsikt? Skulle hon ha fått sin röst hörd i en grupp där tretton äldre skulle
68

Isabella Lindell

ha varit helt emot? Skulle yngre känna sig mer bekväma med att först diskutera
sinsemellan med inte allt för gamla personen, utan att de skulle få med jämnåriga
diskutera den här saken. Eller något annat. För mig spelar det nog inte så stor roll om
jag diskuterar det med någon yngre eller äldre men det kan ju finnas såna som känner
väldigt press på att inte kan jag fara dit och stå framför massa okänt äldre folk för det
blir helt enkelt inte till något. Där skulle det nog finnas någon förbättring tror jag.
Helt enkelt att man funderar på åldersstrukturen” (Man A).
Hur ska man då aktivera de yngre åldersgrupperna inom politiska diskussioner? Flera
av respondenterna föreslog att det borde ordnas skilda tillfällen eller liknande
samlingar för unga och unga vuxna där de kan känna att de får sin röst hörd.
”Det är ju lite fel det att de som är, ja vad var det över sextio fem, inte är det ju deras
framtid som vi bygger utan ungdomarnas framtid som nu skapas ska vi säga. [...] Ja
jag undrar nog vad man ska göra. Ordna barnpassning till exempel för det är ju det
med de här yngre och med familjer då de reser och det är inte bara så där att fara och
lämna och inte har alla mormor och farmor eller farfar och morfar som kan ställa upp
och sköta, så redan det kan ju få folk att passa på. Och som jag sade tidigare så folk
är ju inte riktigt intresserade till att fara på sådana där möten. Tyvärr. [...] Med facit
i hand så kanske det borde ha varit mera som riktats, mera så där spets, åt just
ungdomarna och de som ska vi säga under sextio år. Eller redan fyrtio år skulle vara
ganska bra. De är en svår grupp för egentligen så är det allra viktigast för dem för det
är deras framtid det gäller. Alltså de som är sextio - sjuttio år, inte kommer ju det
ändras i samhället på det viset så himla mycket fast vi skulle gå ihop nu på fem år. Inte
märks det nu så jättemycket tror jag” (Kvinna B).
En respondent föreslog att man ska lyfta diskussionen till webbaserade forum eftersom
det är där som ungdomarna samlas nuförtiden:
”Det borde vara mera webbaserat idag tror jag. För att nå ut till ungdomar. Det var
ju förstås via Korsholms webbsida så kunde man ju fylla i enkäten och det är ju bra.
Det borde vara mer sådant här för folk med möjlighet att skriva och kanske debattera
där. Förstås Facebook och där går ju debatten het ibland men det är ju nog så att
dagens människor inte prioriterar att springa på möten. [...] Jag vet att det har varit
tal, en som talar om att det finns sådana här appar som man skulle kunna laga för
kommuninvånarna att de skulle kunna föra diskussion. Det är en möjlighet som kanske

69

Isabella Lindell

borde aktiveras. För det är ju planerat en folkomröstning men då är jag nog säker på
att då går varje sextio plus man ur huset. Men inte kommer ju de här ungdomarna att
gå och rösta. Och det är ju de som skulle borda gå och rösta” (Kvinna B).

4.6 Övriga åsikter om diskussionsupplägget
Överlag har alla respondenter uttryckt att de tyckte om upplägget för det mini-publics
som ordnades i Solf. De flesta av respondenterna kommenterade att det var bra att
gruppindelningen lottades ut:
”Det [upplägget] tyckte jag var helt lyckat nog. Först var det en liten kaffebjudning
och sen gick [kommundirektören] igenom lite Powerpoints. Förklarade lite vad det
handlar om hela det här kommande möjliga fusionen och sen gick vi, drog vi den där
nummerdragningen och sen gick vi in i klassrummen så jag skulle nog säga att det var
helt bra. Om man skulle då ha fått alla de här grupperna på något sätt, men det var ju
tur i oturen att man hamnade i en sån grupp som var väldigt homogen” (Man A).
”Jag tyckte annars att det där med indelningen av grupper var ett jättebra system. Att
man inte liksom gick och satt sig med kompisar och sambon då som också var med
där” (Kvinna C).
”Det skulle jag säga att är en ganska bra lösning att man delar upp folk och det här
så att man har, det blir i vissa grupper bekanta som sitter i samma grupp och far i
samma grupp. Det är ju bättre då att man sprider på de där, att man har bort det där
sidopratandet om man har spjälkt grupperna så att det är en i var grupp. Vi slipper
allt det där småpratandet då där emellan” (Man B).
Vid frågan om det var något som kunde ha förbättrats under diskussionstillfället
uttryckte tre av respondenterna en önskan om att tillfället hade avslutats med en
sammanfattning av vad grupperna gått igenom. Ingenting långt med siffror och
statistik, utan snarare en kort framställning av vilka ämnen varje grupp diskuterat. Dels
kunde detta varit bra för att stilla deltagarens nyfikenhet om ifall det var någon grupp
som tog upp något helt annat än vad ens egen grupp diskuterade, dels för att helt enkelt
få ihop ett fint avslut på själva tillfället. Så här sade två respondenter:
” Sen blev det sagt att det skulle vara en sammanfattning efter, men den gjordes inte.
Det var lite synd för man skulle gärna ha hört vad de andra grupperna sade och det
gjordes inte. [...] För att man kanske skulle ha fått ut mera av det. [...] Så de flesta
70

Isabella Lindell

samlades nog och diskuterade lite för att höra lite vad andra hade sagt. För man kände
ju oftast någon i någon annan grupp. Men någon som skulle ha sammanfattat skulle
ha varit bra att ha. Det skulle inte ha behövt vara någon lång sammanfattning. Men
ändå” (Kvinna A).
”Alltså att man skulle ha fått, självklart inte få några svar på statistik på hur folk har
tyckt men att man skulle få en avslutning på det bara. Att just de här gruppledarna
kunde ha sagt lite hur deras grupp tänkte och så där. Eller ju bara att om något har
kommit fram i någon grupp som inte blev talat om innan. Men det är ju svårt också för
de som leder grupperna att sålla ut vad som är viktig information och vad vill de veta.
Nog förstår man ju också om de flesta vill fara hem eller är stressade och vill fara
därifrån. Det kan vara folk som avviker därifrån i alla fall” (Kvinna C).
Enligt en respondent hade det också varit önskvärt om man förutom Korsholms
kommun också hade Vasa stad vid tillfällena för att deltagarna skulle få bättre
information:
”Och det vad jag saknade också var att Vasa skulle ha deltagit i diskussionen. De lyser
med sin frånvaro. Alltså de vet att de har mer eller mindre mest att vinna på det. Men
de håller väldigt låg profil” (Kvinna A).
Kvinna B noterade avsaknaden av finsk information eftersom just det här tillfället var
enspråkigt svenskt. Vidare hade hon önskat någon sorts kontroll på att samma
deltagare inte hördes högst på alla tillfällen:
”Det var infon på finska fungerade ju inte där i Solf så det är ju viktigt också att det
är på båda språken. [...] Nå inte något annat men det skulle kanske ha kunnat vara
någon kontroll över det där om hur rätt är det i det att vissa människor deltog i alla
tillfällen och hördes högt på alla ställen. Skulle det ha varit att man fyller i att vi har
deltagit förr eller har ej deltagit förr” (Kvinna B).

4.6.1 Åsikter om enkäterna
Några av respondenterna var kritiska på vissa punkter av den enkät som man skulle
fylla i före och efter deliberationen. Man B ansåg att det krävdes för mycket
förkunskap om Korsholm respektive Vasa. Kvinna A tyckte att informationen som
man fick på förhand var bra, men förstod inte meningen med att man fyllde i enkäten
två gånger. Hon ansåg även att man inte hade kunnat ändra åsikt under den korta tiden:

71

Isabella Lindell

”[...] frågorna som vi fyllde i så det var såna där detaljer där med Vasa och Korsholm
och en vanlig medborgare känner inte till så noggrant hur det är med olika detaljer,
ekonomi, skolor och liknande så det är ju så där att ska man måsta sitta och fylla i det
där. Man har ju inte kunskap om vad som är Korsholm och vad som är i Vasa utan det
är ju mer det här att man får uppskatta det” (Man B).
”Vi fick ju papper vi skulle fylla i. Och det torde vara före och efter. Men det var nog
i princip samma sak. Och det var lite underligt. Jag vet inte om meningen var att det
skulle kollas om man har samma åsikt efter diskussionen eller vad det var. För ibland
funderade man nog lite att okej, vad är det jag svarar på det här? Jag är som... ja, jag
har inte ändrat åsikt. [...] Det var bra att fylla i det här pappret. Dokumentet det var
helt okej. Men jag förstod inte vitsen med att göra det två gånger när det ändå var
samma sak” (Kvinna A).

72

Isabella Lindell

5 Sammanfattande diskussion
I detta kapitel sammanfattar jag först huvudresultaten av min studie för att sedan
placera resultatet mot den referensram som jag byggt upp för den här avhandlingen.
Sedan följer några stycken om studiens begränsningar och möjligheter för fortsatta
studier inom ämnet. Slutligen avslutar jag avhandlingen med några korta övergripande
slutsatser om vad min studie har påvisat och vad den säger om deltagares upplevelser
av deliberativa mini-publics.

5.1 Sammanfattning av huvudresultaten
Som tidigare nämnts är det svårt att generalisera resultatet från dessa intervjuer jämfört
med om jag använt mig av kvantitativa data eller flera respondenter. Även om
generalisering och kategorisering inte var huvudmålet med den här undersökningen
tänkte jag sammanfatta olikheter och likheter enligt hur idealen inklusion, jämlikhet,
reflektion och argumentation uppfylldes enligt respondenterna.
Beträffande inklusion kände samtliga respondenter att det gavs en möjlighet till
delaktighet. Om det inte passade att delta vid ett tillfälle, ordnades det sex tillfällen till
på annan ort inom kommunen, vilket respondenterna tyckte att ökade nivån för
inklusion. På det här sättet kom den ibland onåbara politiken ner på en nåbar nivå för
kommuninvånarna. Information om tillfällena hade nått ut i det offentliga så att så
många som möjligt bereddes tillfälle att delta.
Idealet jämlikhet uppfylldes på så sätt att samtliga respondenter kände att de blev
delaktiga i diskussionen och fick i lämplig mängd tillfälle att yttra sig. Enligt
respondenterna hjälpte moderatorn att se till att diskussionsreglerna följdes, att
diskussionen inte urartade och att deltagarna togs med i diskussionen. En respondent
uttryckte ändå en önskan att moderatorn hade haft en mer aktiverande roll och sett till
att de fåordiga fick en vilja att säga sitt.
Beträffande argumentationen hölls debatten saklig, även om vissa argument enligt
respondenterna var känslobaserade. Ett par respondenter filosoferade var gränsen
mellan faktabaserade och känslobaserade argument går, när man inte egentligen kan
veta hur det aktuella projektet kommer att gestalta sig. Överlag kände respondenterna
att de deltagare som var ivriga att diskutera kunde argumentera för sina åsikter. En

73

Isabella Lindell

respondent som satt i en homogen grupp där den dominerande åsikten var annan än
hans, tycktes ändå möta överseende med de argument som han förde fram.
Endast en av respondenterna kände att hans åsikt påverkades under diskussionen, en
bit åtminstone, vilket han trodde att berodde på att han hamnat i en homogen grupp
med motsatt åsikt. De andra respondenterna påverkades inte i sin åsikt. Dock innebär
uppfyllandet av idealet reflektion inte bara att det sker en åsiktsförändring. Det
framgick ändå i intervjuerna att respondenterna tänkt till gällande sakfrågan och
reflekterat över vad de andra deltagarna fört fram under deliberationen. Bland annat
hade respondenterna kommit fram till sin åsikt om sakfrågan redan innan
deliberationen och uttryckte att de valt att delta för att få ytterligare information om
ämnet.
Beträffande vilka hinder, eller försvåranden av det deliberativa idealets framträdanden,
som kan ha dykt upp under diskussionen kunde några av respondenterna definiera ett
antal. En respondent var besviken över att ha hamnat i en homogen grupp och kände
ytterligare att ett psykologiskt grupptryck och välgrundad argumentation inverkade på
hens åsiktsförändring, flera respondenter kommenterade avsaknaden av yngre
deltagare och ett par respondenter mötte influenser från politiker med starka
personligheter.

5.2 Resultatet i kontrast med referensramen
Legitimiteten av ett demokratiskt beslut beror på hur mycket de som påverkas av ett
beslut får vara delaktiga i själva beslutandeprocessen (Young, 2000). Man bör alltså
inkludera medborgare i beslutsprocesser där besluten som fattas kan påverka
medborgarnas vardag (Lindell, 2015, 28). Detta uppfylldes enligt mina resultat inte i
sin helhet i praktiken. Den politiska sakfrågan för min studie handlade om en
kommunfusion, något som påverkar näst intill samtliga kommuninvånare. Flera av
respondenterna poängterade att majoriteten av deltagarna var i pensionsålder, vilket
inte innefattar alla åldersgrupper som berörs av ett möjligt fusionsbeslut. Det är svårt
att spekulera varför de personer som inte närvarade vid deliberationstillfället valde att
eller inte hade möjlighet att delta. För den här studien kan vi bara presentera resultatet
av de respondenter som faktiskt valde att delta.
Tillfället i sig var enligt respondenterna öppet för samtliga intresserade, vilket kan
påvisa att det inte föregick någon extern exkludering, en typ av exkludering som
74

Isabella Lindell

Young (2000) identifierar som ett hinder för inklusion vid deliberativa diskussioner.
Respondenterna nämnde inte heller att det skulle ha förekommit någon form av intern
exkludering under diskussioner, den andra kategorin av exkludering som Young
(2000) tog upp. Ändå fanns det faktorer som kan ha påverkat medborgarens möjlighet
eller ovilja att delta. Jacobs m.fl. (2009) skriver att de nya generationerna inte känner
att de har tillräckligt med orsaker eller tid för att vare sig engagera sig politiskt eller
uppehålla sådana nätverk, något som bekräftades av mina respondenter.
Enligt studiens resultat hade Mutz (2006) fel i sin tes om att medborgare är
konflikträdda och att de därför inte vill delta i deliberationer. Respondenterna nämnde
inget om att vara rädda för konflikter, tvärtom uttryckte man ett intresse för att få
diskutera med andra deltagare och att få veta mer om hur personer med motsatt åsikt
skulle argumentera för sin sak, det sistnämna faktiskt något som saknades enligt dem.
Hibbin och Theiss-Morse (2002) menade att medborgare hellre lever i ett
välfungerande demokratiskt system där de inte aktivt behöver sköta beslutsfattandet. I
Finland är vi vana att lita på det demokratiska system vi har, så man kunde föreslå att
Hibbin och Theiss-Morses tes stämmer väl in på våra medborgare. Däremot får man
då fråga sig varför så många deltagare bestämde sig för att delta överhuvudtaget, om
man som enligt Hibbin och Theiss-Morse hellre lämnar beslutsfattandet åt neutrala och
osjälviska experter? Förvisso var den största andelen av deltagarna 65 år och uppåt,
vilket kan vara ett tecken på att Jacobs m.fl. (2009) har rätt i att teknologin spelar in
på vilket diskussionsforum de nya generationerna väljer att delta i. Samtidigt finns det
andra faktorer bortom de tidigare nämnda som kan inverka på varför man väljer eller
inte väljer att delta i mini-publics. Några exempel som respondenterna tog fasta på för
varför de själva deltog var ett genuint intresse för sakfrågan, sakfrågans aktualitet eller
en vilja att få mera information kring ämnet.
Att mini-publicsen inte ledde till konkret påverkan på politiken eller besluten var inte
meningen, och saknades inte heller enligt respondenterna. Möjligen tänkte de på
enkäten som skulle skickas ut till kommunens alla invånare över 16 år och att den ännu
skulle följa, där man kunde påverka ytterligare. Respondenterna var oense om
huruvida deliberationen verkligen hade någon inverkan på det slutliga beslutsfattandet.
De menade ändå alla att det är viktigt att delta om det ordnas liknande
diskussionstillfällen som det de deltagit i, vilket motbevisar Lindells (2015) teori om
att den oklara inverkan på beslut som mini-publics har kan bidra till att medborgare
75

Isabella Lindell

inte känner för att delta. Som Lindell (2015) skriver så skulle man få flera deltagare
om deliberativa diskussioner återkommer ofta och inte bara ger bilden av att verka som
en engångsföreteelse. Mini-publics är inte ofta förekommande i Korsholms kommun.
Trots det ansåg respondenterna att det var viktigt att delta och att liknande tillfällen
borde bli något av en normalitet inom kommunala sakfrågor.
Benhabibs (1994) syn att moderatorns uppgift är bevarande av ömsesidig respekt bland
deltagarna bekräftas av respondenternas i regel fullständiga nöjdhet i det fallet. De såg
sig också som direkt deltagande i den engagerande frågan tack vare ordnandet av minipublics, i kontrast till att vara deltagare men bara som observanter vilket är meningen
enligt Page (1996). Det som Dillard (2013) framhåller, att man ska förhålla sig kritisk
till andras idéer och uttalanden, fullföljs inte i alla fall då vissa respondenter sade sig
dels hamna i en homogen grupp åsiktsmässigt, dels känna en del av samma grupps
deltagare från tidigare och veta att de har liknande åsikter. Men alla sade sig ha kommit
väl till tals, och ingen kan identifieras som representanter liknande de i studierna
utförda av Spång (2005) eller Bäck & Soininen (1996) som säger att grupper med
sämre utgångspunkter i samhället har svårare att föra sin talan på ett politiskt plan.
Personer med mera politiska resurser deltog i vissa grupper, men mötet med dem
verkar inte ha stört eller irriterat respondenterna; en risk enligt Young (2003) och
Bohman (1996). Någon politisk fattigdom (Spång, 2005) bland respondenterna kan väl
inte sägas ha framträtt i intervjusvaren, då respondenterna sade sig ha kommit till
tillfällena för mera information och sett tillfällena som meningsfulla tack vare att man
fått säga sin åsikt.
Gutmann & Thompson (2004) menar att argumenten bör finnas ute i offentlighet,
tillgängliga för alla. Denna specifika och rent ut polariserande fråga om
kommunsammanslagning har nog fått argumenten vädrade i media av olika slag. Att
mini-publicsen fungerar som plattform för argument och motargument bevisas av
representationen hos respondenterna. Ingen av dem med stort politiskt kapital eller
engagemang, men villiga att vädra sina argument och höra andras. Just det som kan
anses som grunden i deliberativ demokrati. Ett visst mått av det som Young (2000)
varnar för, argument för argumentationens skull, kan skönjas i det att man som
deltagare är nöjd om man blott fått säga sitt utan krav på resultat, men ingen av
respondenterna upplevde ändå det som exkluderande (Young, 2000). Youngs tre
former av kommunikationssätt verkar ha fungerat positivt.
76

Isabella Lindell

Det intressantaste uppfyllandet av teorin bakom deliberativ demokrati utgör väl ändå
respondenten som under diskussionen bytte åsikt. Åsiktsförändring är en konkret
faktor som påvisar på att idealet reflektion har uppfyllts under tillfället. Man kan även
konstatera att respondenterna idkat inre reflektion både före, under och efter tillfället.
Bland respondenterna uttryckte man ett tycke för informationstillfället som ordnades
före själva deliberationen, vilket syftar på att proceduren innan mini-publicsen
fungerat som planerat. Som Goodin och Niemeyer (2003) poängterat sker den inre
deliberation redan i och med en liten sak som att deltagaren själv tar reda på saker om
ämnet. Så var även fallet för min studie eftersom det bland respondenterna uttrycktes
ett intresse för att veta ännu mer om ämnet än vad man redan fått veta via media. Som
Lindell (2015) skriver har det uppenbart också skett en reflektion bland deltagarna
eftersom de överhuvudtaget har reflekterat över vilken åsikt de hade. Enligt flera av
respondenterna skedde en ökning av deras kunskapsnivå kring sakfrågan, vilket
Goodin och Niemeyer (2003) betonat att är vanligt.
Habermas (1991) definition att deliberation handlar om perspektivtagande med andras
synpunkter som nav bekräftas. Likaså Spångs (2005) teori om empatins inverkan,
tillgången på empati är individuell, men att den andra personen och hens argument
planar ut eventuell skillnad i resurs eller avsaknad av empati. Den kan inte bekräftas
av intervjusvaren men inte heller kullkastas. Respondenterna sökte kanske ändring av
och påverkan på slutresultatet men mera att stärka sin egen åsikt eller byta mot en mera
korrekt enligt nya argument. Spång (2005) menar att deliberation handlar just om det.
Någon

av

respondenterna

uttrycker

medvetenhet

om

brist

på

egen

argumentationsteknik men känner sig inte överkörda ändå under diskussionstillfällena,
fast vissa deltagare haft större politisk resurs, en fara som Spång (2005) varnar för. Ett
starkt behov av att nå en situation av samma åsikt hos alla uttrycker respondenterna
inte heller.

5.3 Studiens begränsningar och framtida forskning
Den här studien har givetvis flera begränsningar. Som vid de flesta studier blir man
som forskare tvungen att välja bort saker och fästa större vikt på vissa saker inom
teorin och metodologin. Den här avhandlingen har fungerat som en fallstudie vilket
till exempel begränsar generaliserbarheten av mitt resultat. Det huvudsakliga syftet
med denna undersökning har varit att öka kunskapen om hur deltagare upplever en

77

Isabella Lindell

mini-public och vilka försvåranden för idealet, eller ”hinder”, som dök upp under
deliberationen. Som Lindell (2015) påpekar finns det till exempel en skillnad mellan
spontana, deliberativa diskussioner bland medborgare i civilsamhället och deliberativa
diskussionstillfällen organiserade med facilitatorer, vilket ytterligare smalnar av mina
möjligheter att dra övergripande slutsatser om hur medborgare upplever deliberation i
civilsamhället.
Om jag skulle gjort denna studie på nytt eller arbetat vidare på det jag har vore det
väldigt intressant att bygga på med flera frågor som jag kommit på allt efter jag har
analyserat intervjuerna. I efterhand insåg jag också att det hade varit intressant att
inkludera någon form av kvantitativ undersökning vid sidan om så att undersökningen
kunde innefatta flera respondenter och således ge resultatet en större bredd och
möjligen ett högre överförningsvärde. Dessutom kunde man ha inkluderat någon sorts
analys av deliberationens kvalitet vid tillfället som jag analyserade eftersom man
möjligen kan hitta en koppling mellan den faktorn och deltagarnas upplevelser.
I den här studien har jag tagit med personligheter som en av faktorerna som kan
försvåra det deliberativa idealets framträdande. Ur resultatet framkom det till en viss
grad att personer med starka personligheter, i det här fallet främst politiker, hade en
inverkan på diskussionen enligt deltagare. En möjlighet till ytterligare forskning vore
att man analyserar de data i form av ljudinspelningar som varje moderator tog vid
deliberationstillfället och jämför det resultatet med den här studiens resultat för att se
hur deltagarnas upplevelser av deliberationen matchar med en statistisk översikt av
gruppdeliberationen. En idé som visserligen vore tidskrävande, men som man kunde
implementera på flera faktorer i denna studie, som till exempel ämnets grad av
polarisering eller influens från högre status.
Temat för diskussionstillfället var en kommunfusion, vilket givetvis kan ha påverkat
resultatet på grund av hur mycket känslor ämnet väckte bland deltagarna. Även om det
är svårt att jämföra och generalisera sakfrågor sinsemellan kan man konstatera att en
mindre polariserad sakfråga för min studie kunde ha givit mig ett annorlunda resultat
än det jag i slutändan fick.

5.4 Övergripande slutsatser
Sammanfattningsvis kan man konstatera att deltagarna tyckte att anordnandet av minipublics är viktigt och att det är viktigt att delta i de diskussionstillfällen som ordnas
78

Isabella Lindell

även om det inte nödvändigtvis kändes som att de har någon verklig inverkan på det
slutliga politiska beslutet. För respondenterna fanns det andra saker som spelade större
roll än vilken inverkan deliberationen hade. Mini-publics bidrar med information, ger
deltagaren en möjlighet att diskutera aktuella ämnen och ger känslan av att man blir
hörd och sedd för att bara nämna några exempel. Med tanke på det fall som jag
undersökte och hur aktuell och känsloladdad sakfrågan var vid tillfället som det hölls
kunde man se det som sannolikt att idealen inte skulle uppfyllas enligt deltagarna.
Intressant nog höll sig ändå respondenterna överlag väldigt positiva till mini-publics
och själva upplägget.

79

Isabella Lindell

Litteraturförteckning:
Back, C. & Berterö, C. (2015). Interpretativ fenomenologisk analys. I A. Fejes & R.
Thornberg (Red.), Handbok i kvalitativ analys. (2. uppl., s. 148–161).
Stockholm: Liber
Barrett, L. F. (2017). How Emotions Are Made: The Secret Life of The Brain. New
York, NY: Houghton-Mifflin-Harcourt.
Benhabib, S. (1994). Deliberative rationality and models of democratic legitimacy.
Constellations, 1(1), 26–52.
Bessette, J. M. (1994). The mild voice of reason. Chicago: University of Chicago
Press.
Blais, A., Carty, K. R & Fournier, P. (2008). Do Citizens’ Assemblies Make
Reasoned Choices? I Warren, M. E. & Pearse, H., (Red.). Designing
Deliberative Democracy. The British Columbia Citizens’ Assembly.
New York: Cambridge University Press.
Bohman, J. (1996). Public Deliberation. Pluralism, Complexity, and Democracy.
Cambridge: MIT Press.
Bächtiger, A., Dryzek, J. S., Mansbridge, J., Warren, M., Oxford Handbook of
Deliberative Democracy. Oxford: Oxford University Press, 2018.
Bäck, H. & Soininen, M. (1996). Invandrarna, demokratin och samhället. I SOU
1996:162, På medborgarnas villkor – en demokratisk infrastruktur. (s.
411–504). Stockholm.
Cohen, J. (1989). Deliberation and Democratic Legitimacy. I A. Hamlin & P. Pettit
(Red.). The Good Polity. Normative Analysis of the state. (s. 17-34).
Cambridge: Blackwell.
Dahl, R. (1989a). Democracy and Its Critics. New Haven, CT: Yale University Press.
Dahl, R. (1989b). On Democracy. New Haven: Yale University Press.
Dahlstedt, M. (2000). Utanför demokratin? Marginaliseringens politiska
konsekvenser. Norrköping: Integrationsverket.

80

Isabella Lindell

Denscombe, M. (2009). Forskningshandboken: För småskaliga forskningsprojekt
inom samhällsvetenskaperna. (P. Larson, Övers. 2. uppl.). Lund:
Studentlitteratur.
Dillard, Kara. 2013. Envisioning the role of facilitation in public deliberation.
Journal of Applied Communication Research 41, 217–235.
Escobar, O. & Elstub, S. (2017). Forms of Mini-publics: An introduction to
deliberative innovations in democratic practice. Hämtad från
newDemocracy Foundation:
https://www.newdemocracy.com.au/docs/researchnotes/2017_May/nD
F_RN_20170508_FormsOfMiniPublics.pdf
Fejes, A. & Thornberg, R. (2019). Handbok I kvalitativ analys. Stockholm: Liber.
Fishkin, J, S. (2009a). Virtual public consultation: Prospects for internet deliberative
e democracy. Online deliberation: Design, research, and practice, 23–
35.
Fishkin, J. S. (2009b). When the People Speak: Deliberative Democracy and Public
Consultation. Oxford: Oxford University Press.
Fung, A. (2003). Survey article: Recipes for public spheres: Eight institutional design
choices and their consequences. Journal of political philosophy, 11(3),
338–367.
Gastil, J. (2008). Political Communication and Deliberation. USA: Sage
Publications.
Gerber, M., Bächtiger, A., Fiket, I., Steenbergen, M., & Steiner, J. (2014).
Deliberative and non-deliberative persuasion: Mechanisms of opinion
formation in EuroPolis. European Union Politics 0(0), 1–20.
Goodin, R. E., & Dryzek, J. S. (2006). Deliberative impacts: the macro-political
uptake of mini-publics. Politics & society, 34(2), 219–244.
Goodin, R. E. & Niemeyer, S. (2003). When Does Deliberation Begin? Internal
Reflection versus Public Discussion in Deliberative Democracy.
Political Studies, 51. (s. 627–649).

81

Isabella Lindell

Gutmann, A & Thompson, D. (1996). Democracy and Disagreement. Harvard:
Harvard University Press.
Gutmann, A & Thompson, D. (2004). Why Deliberative Democracy? Princeton. NJ:
Princeton University Press.
Habermas, J. (1962). Structural Transformation of the public sphere: an inquiry into
a category of bourgeois society. (T. Burger & F. Lawrence, Övers.).
Cambridge: Polity Press.
Habermas, J. (1991). Erläuterungen zur Diskursethik. I J. Habermas, Erläuterungen
zur Diskursethik. (s. 119–226). Frankfurt am Main: Suhrkamp.
Habermas, J. (1992). Faktizität und Geltung. Beiträge zur Diskurstheorie des Rechts
und des demokratischen Rechtsstaats. Frankfurt am Main: Suhrkamp
Verlag.
Halvorsen, K., (1992). Samhällsvetenskaplig metod. Lund: Studentlitteratur.
Hibbing, J. & Theiss-Morse, E. (2002). Stealth Democracy: American´s Beliefs
About How Government Should Work. Cambridge: Cambridge
University Press.
Jacobs, L. R., Cook, F. L. & Delli Carpini, M. X. (2009). Talking together. Public
Deliberation and Political Participation in America. Chicago och
London: The University of Chicago Press.
Kvale, S. (1997). Den kvalitativa forskningsintervjun. (S.-E. Torhell, Övers.). Lund:
Studentlitteratur.
Larsen, A. K. (2018). Metod helt enkelt. En introduktion till samhällsvetenskaplig
metod. 2 uppl. Malmö: Gleerups utbildning.
Lindell, M. (2015). Deliberation och åsiktsförändring: En studie av
individegenskaper och gruppkontext. Åbo: Åbo Akademis förlag.
Lindell, M., Strandberg, K., Himmelroos, S. & Grönlund, K. (2018). Samtal om
svenskan: hur diskussionsregler med moderering motverkar
gruppolarisering i likasinnade grupper. Politiikka, 60:1, sid. 6–18.

82

Isabella Lindell

Lindell, M. & Strandberg, K. (2018). A Participatory Personality? Examining the
Inﬂuence of Personality Traits on Political Participation. Scandinavian
Political Studies. Vol. 41 – No. 3, 2018.
Lupia, L. (2002). Deliberation Disconnected: What it takes to improve civic
competence. Law & Contemp, 65, 133–150.
Manin, B. (1997). The Principles of Representative Government. Cambridge:
Cambridge University Press.
Mendelberg, T., (2002). The Deliberative Citizen: Theory and Evidence. Political
Decision Making, Deliberation and Participation, 6,151-193.
Mill, J. S. (2009). Om friheten. (A. Ahlberg, Övers. 2. uppl.). Malmö: Holmbergs
tryckeri.
Mutz, D. C. (2006). Hearing the Other Side: Deliberative versus Participatory
Democracy. Cambridge: Cambridge University Press.
Page, B. I. (1996). Who deliberates? Mass media in modern democracy. Chicago:
University of Chicago Press.
Parkinson, J. (2006). Deliberating in the Real World. Problems of Legitimacy in
Deliberative Democracy. Oxford: Oxford University Press.
Putnam, R. (2000). Bowling Alone: The Collapse and Revival of American
Community. New York: Simon and Shuster.
Rawls, J. (1971). A Theory of Justice. Oxford: Clarendon Press.
Spång, M. (2005). Det moderna demokratiidealet. Folksuveränitet och rättigheter.
Lund: Studentlitteratur.
Sunstein, C. R., Hastie, R., & Schkade, D. (2007). What Happened on Deliberation
Day? Cal. L. Rev, 95, 915–940
Teorell, J. (2008). Deliberative Democratic Theory and Empirical Political Science.
Annual Review of Political Science, 11, sid. 497–520.
Walliman, N. (2011). Research Methods: The Basics. New York: Routledge.
Young, I. M. (1999). Justice, Inclusion and Deliberative Democracy. I S. Macedo
(Red.), Deliberative Politics. Essays on Democracy and Disagreement.
(s. 151-158). Oxford: Oxford University Press.
83

Isabella Lindell

Young, I. M. (2000). Inclusion and Democracy. Oxford: Oxford University Press.
Young, I. M. (2003). Activist Challenges to Deliberative Democracy. I J. Fiskhin &
P. Laslett (Red.), Debating Deliberative Democracy. (s. 102-119).
Oxford: Blackwell.

84

