Att vara läroplikten till lags
En studie av läroplikt och skolväg i den åländska skärgården 1921–1937

Pojke och gaveleka. Karlby, Kökar.
Forsblom, Valter W., och Berndt J. Schauman. Gavelöka. (1933): SLS 420a_74.

Elina Finne
Matrikelnummer: 40966
Avhandling pro gradu
Nordisk historia
Handledare: Johanna Ilmakunnas
Fakulteten för humaniora, psykologi
och teologi
Åbo Akademi
0

ÅBO AKADEMI – FAKULTETEN FÖR HUMANIORA, PSYKOLOGI OCH TEOLOGI
Abstrakt för avhandling pro gradu
Ämne: Nordisk historia
Författare: Elina Finne
Arbetets titel: Att vara läroplikten till lags: En studie av läropliktens implementering i den
åländska skärgården 1921–1937
Handledare: Johanna Ilmakunnas
Abstrakt:
År 1921 tillsattes lagen om en sexårig, obligatorisk och allmän läroplikt i Finland. Lagen
stipulerade bland annat vem som skulle beröras av läroplikten samt om vem som skulle bära
ansvaret för skolgången. I lagen föreskrevs även längden på skolvägen: maximalt fem
kilometer gällde för skoleleverna inom de olika skoldistrikten.
I avhandlingen studeras ett specifikt område, Ålands skärgård, ur ett perspektiv där
geografiska förutsättningar tas i särskilt beaktande vid frågan om skolvägens längd.
Fokusområden har varit att kartlägga antal berörda skolelever och längden på deras skolväg,
samt att undersöka under vilka förhållanden läroplikten infördes, sett ur både lärarnas,
föräldrarnas och myndigheternas perspektiv och genom skolbarnens egna upplevelser och
minnen från skoltiden i ett tidigt 1900-tal. Syftet är att studera hur lagen om läroplikt
påverkade skolgången och skolvägen för barnen i de åländska skärgårdskommunerna. Genom
insamlandet av statistik från folkskolornas årsberättelser har en kartläggning av den dåvarande
situationen sett ur antal folkskolor, antal barn och genomsnittlig längd på skolväg gjorts. Av
denna information undersöktes hur många barn som berördes av läroplikten samt eventuella
förändringar i statistiken. Ur brev och cirkulär från myndigheter och folkskoledistrikt
insamlades information om ärenden som diskuterades och som kunnat kopplas till läroplikten.
Konsekvenser och olika problem med tillämpandet av lagen lyfts fram, där särskilt resursbrist
av olika slag blivit framträdande. Slutligen framförs barnens egna minnen och upplevelser
från sin tid som skolelever i en åländsk skärgårdsskola. Materialet består av inskickade bidrag
till Folkkultursarkivet vid Svenska litteratursällskapet år 1969. I materialet skildras
skolvägarna ofta som svåra med dåligt vägunderlag, där barnen ibland gick till fots i grupp
och ibland fick förhålla sig till havet, som kunde fungera både som förenare och avskiljare.
Avhandlingens slutsatser är att lagen från 1921 om en sexårig läroplikt tillkom under en period
kantad av förändringar och besvärlighet. Skärgården, geografiskt positionerad i periferin,
upplevde många prövningar vad gällde drivandet av folkskoleväsendet. Resursbrist och en
utspridd befolkning på de många öar som kännetecknar en skärgård gav upphov till olika
problem som inte alltid var lätta att lösa. Trots dessa problem tycks en vilja att bedriva
skolverksamhet ha varit starkt rotad i samhället.
Nyckelord: Skolhistoria, läroplikt, Åland, skärgård, 1920-tal, skolväg, lag, barndom
Datum: 8.4.2021
Sidantal: 77
Abstraktet godkänt som mognadsprov:

Innehåll
1. Inledning ................................................................................................................. 1
Syfte och frågeställning ........................................................................................... 3
Statistik, skriftlig kommunikation och minnesmaterial ........................................... 5
Tidigare forskning ................................................................................................. 10
2. Ett samhälle i utveckling ..................................................................................... 14
Folkskolans framväxt............................................................................................. 14
Lagen om läroplikt ................................................................................................. 18
Förvaltning och utveckling på Åland..................................................................... 20
3. En kartläggning av skärgården: Natur, omgivning och levnadsförhållanden
................................................................................................................................... 23
4. Skolelever och skolväg – en jämförelse .............................................................. 28
Förändringar i statistiken ....................................................................................... 28
Läropliktig, skolelev eller läropliktig skolelev ...................................................... 30
Skolvägen i Finland ............................................................................................... 38
Bland åländska skolvägar ...................................................................................... 40
Läropliktens införande ........................................................................................... 43
Förkortad skolväg och avvikande kommuner........................................................ 46
5. Genomförandet av läroplikten ........................................................................... 48
Försummad skolgång ............................................................................................. 48
Ekonomiska hinder ................................................................................................ 50
Förkortade lärokurser............................................................................................. 53
Barnens skolväg ur de vuxnas perspektiv .............................................................. 55
Knappa resurser och försvårande omständigheter ................................................. 58
6. Barnens perspektiv .............................................................................................. 60
”När vi sutto i vår bänk” ........................................................................................ 60
”Man fick nog knoga på, så man hann fram i tid” ................................................. 67
Skolvägens realiteter .............................................................................................. 71
7. Framåtsträvande; kortfattat om framtiden ...................................................... 72
8. Avslutning ............................................................................................................. 74
Källor och litteratur................................................................................................. 78
Bilagor ....................................................................................................................... 82

1. Inledning
År 2021 har det passerat 100 år sedan den allmänna, sexåriga läroplikten fastställdes i
Finlands lag. Läroplikten omfattade också barnen på Åland, ett svenskspråkigt örike
beläget mellan Finland och Sverige, som blev självstyrt år 1922. Mitt intresseområde
handlar om vad läroplikten egentligen innebar för alla de barn som år 1921 kom att
beröras av den nya lagen. Särskilt frågan om hur skolgången skulle gå till rent praktiskt
gjorde mig nyfiken och mina tankar riktades mot de barn som bodde i den åländska
skärgården. Jag ville ta reda på mer om hur den sedermera lagstadgade läroplikten
fungerade i dessa små samhällen ute i havet.
Frågan om läroplikt var ett omdiskuterat ämne redan under 1800-talets senare hälft i
dåvarande storfurstendömet Finland. På politiskt håll diskuterades vikten av utbildning
och läroplikt och den folkskoleförordning som tillkom 1866 innebar ett lyft i själva
grundandet av skolor runt om i landet. En allmän men frivillig, fyraårig folkskola
tillkom i och med förordningen. Det blev dock tydligt att det inte enbart räckte att
öppna upp skolor och låta undervisningen ske på fri vilja för att få barnen i landet att
utbilda sig; någon form utav lagstadgad plikt behövde införas.1 I och med en
läropliktskommitté som tillsattes 1906 utarbetades förslaget om allmän läroplikt i
landet.2 Det skulle dock dröja 15 år tills den slutgiltiga läropliktslagen utarbetats,
godkänts och satts i verkan år 1921.
Enligt lagen om läroplikt som trädde i kraft den första augusti 1921 var alla barn i
Finland skyldiga att fullgöra en sexårig skolutbildning. I undantagsfall kunde
läroplikten slopas ifall barnet hade mer än fem kilometer till skolan, eller ifall barnet
hade exempelvis funktionsvariationer eller svag hälsa. Något som bör noteras är att
det i lagen, med grund i ekonomiska orsaker, påbjöds landsbygdskommuners rätt till
en övergångsperiod på 16 år där de skulle få tid att införa läroplikten i sina skolor.
Landets stadskommuner fick däremot se till att lagen följdes inom en period på fem

1

Gösta Cavonius, Från läroplikt till grundskola (Helsingfors: Svenska litteratursällskapet i Finland,
1978), s. 7–9.
2
Cavonius, Från läroplikt till grundskola, s. 9.
1

år. Med andra ord var det först år 1937 som skolor i landsbygdskommunerna enligt
lag måste följa läroplikten.3
På Åland var det en annan fråga som möjligtvis ansågs något mer brännande än den
skol- och läropliktsrelaterade, nämligen frågan om Ålands självstyrelse. Historiskt sett
kunde

dock

den

åländska

skolan

räknas

som

föregångare

vad

gäller

utbildningsväsendet i Finland, med uppstartandet av en pedagogi redan år 1639 i
Saltvik på norra Åland,4 men ett par århundraden senare var skolsituationen relativt
undermålig med slitna skolhus, knapp lärarlön och bristfälliga förhandskunskaper hos
eleverna.5

Bild 1: Karta över Åland.
Källa: Ålands statistik- och utredningsbyrå. Åland i siffror 2020, s. 16–17. Hämtad 4.1.2021 från
https://www.asub.ax/sites/www.asub.ax/files/attachments/page/alsiff20_sv.pdf.

3

Lagen om läroplikt 101/1921. Hämtad 27.12.2020, https://www.eduskunta.fi/pdf/saadokset/1011921-sv.pdf.
4
Dan Nordman, En boning i havet: Brändös historia till 1945 (Brändö: Brändö kommun, 2006), s.
321; Kurt Lindh, Från fjäderpenna till dator. Ålands lärarförening 100 år, 1903–2003 (Saltvik:
Lifam ab, 2003), s.12.
5
Christer Kuvaja, Martin Hårdstedt & Pertti Hakala, Det åländska folkets historia IV: Från finska
kriget till Ålandsrörelsen 1808–1920 (Mariehamn: Ålands kulturstiftelse, 2008), s. 465.
2

År 1920 uppgick den närvarande befolkningen i de sex skärgårdskommunerna Brändö,
Föglö, Kumlinge, Kökar, Sottunga och Vårdö till 5 674 personer. De resterande 10
kommunerna på Åland, vars totala kyrkskrivna befolkning uppgick till 20 423
personer, stod alltså för merparten av befolkningen.6 Skärgårdskommunerna var och
är fortfarande tämligen små sett till landytan och skiljer sig därför rent geografiskt från
andra landsbygdskommuner på fastlandet. Avstånden kan i vissa kommuner vara
långa, men i skärgården är det främst själva förbindelsen mellan öar, holmar, kobbar
och skär som gör det till ett särskilt intressant område att studera ur ett perspektiv där
fokus ligger på den fysiska rörelsen; speciellt under en tid då vägnät ännu inte var
utvecklat.

Syfte och frågeställning
Under ett möte mellan åländska folkskollärare och folkskoleinspektören vintern 1908
diskuterades huruvida det var möjligt att införa lärotvång i skärgården, med tanke på
ekonomiska och geografiska förutsättningar. Diskussionen ledde till slutsatsen, att
lärotvång vore möjligt ifall de statliga bidragen var tillräckliga för att täcka
kommunens utgifter med såväl lärarlöner som elevers inackordering och bespisning.7
Den åländske politikern Julius Sundblom påpekade både under lantdagen 1910 och
1917 att frågan om läroplikt inte borde handla om huruvida ekonomiska
förutsättningar fanns för framdrivandet av reformen, istället borde uppmärksamhet
riktas mot huruvida ekonomiska förutsättningar fanns för framskjutandet av
reformen.8 Sundblom menade alltså att utbildning var av yttersta vikt och att samhället
i längden skulle förlora mer på att fördröja införandet av läroplikt, än vad det skulle
kosta att införa denna så fort som möjligt; en folkutbildning skulle gynna samhället.
I denna avhandling ämnar jag studera hur läropliktslagen korrelerade med elevernas
möjlighet till skolgång och hur barnen rent praktiskt tog sig till skolan i de åländska
skärgårdskommunerna. Fokus ligger således på skolgång, skolväg och politiska
bestämmelsers funktion och verkan i ett geografiskt ofördelaktigt område. Min
6
Ålands statistik- och utredningsbyrå, Befolkning 1910–2019 efter kommun och år. Hämtad 2.3.2021,
https://www.asub.ax/sv/statistik/befolkning-befolkningens-storlek-och-struktur.
7
Lindh, Från fjäderpenna till dator, s. 68.
8
Lindh, Från fjäderpenna till dator, s. 90; Julius Sundblom förde vid lantdagen 1917 fram en motion
om påskyndandet av läropliktens införande på landsbygden enligt Cavonius, Från läroplikt till
grundskola, s. 15.

3

huvudsakliga frågeställning lyder ”Hur påverkade läropliktslagen 1921 de åländska
skärgårdsbarnens möjlighet till en trygg och lagenlig skolväg?”, åtföljt av frågorna
”Under vilka förhållanden infördes läroplikten” och ”Hur upplevde barnen själva sin
skolväg?”. Syftet med frågorna är att få svar på hur samhället fick lagen om alla barns
skyldighet till läroplikt att fungera rent praktiskt på områden där skolorna inte alltid
var så lättillgängliga, samt att utforska hurdana åsikter som förekom angående detta
både bland lärare, myndigheter och skolelever.
Trots de 16 år som regeringen gav landsbygdskommunerna för verkställande av
läropliktslagen, skulle de barn vars skolväg maximalt uppgick till tre kilometer följa
läroplikten omedelbart.9 Med tanke på detta är det värt att notera att det endast fanns
en skola bland alla skärgårdskommunerna på Åland som hade infört läroplikt läsåret
1928–1929,10 alltså sju år efter att lagen tagits i bruk, trots att många skolor redan
fanns och trots att skolvägen ej överskred tre kilometer för alla barn. Orsaken till
dröjsmålet i införande av läroplikten blir således en del av kontexten och ett ämne värt
att ha i åtanke.
I avhandlingen studeras ett geografiskt avgränsat område med en speciell
befolkningskategori i fokus; barnen. Fokus ligger även på hur lagstiftningen beaktade
denna del av befolkningen, skärgårdsbarnen, som kunde kategoriseras som en något
marginaliserad grupp i ett land som genomgick en allt mer omfattande urbanisering.
Utgångsläget är att studera frågeställningarna så att en eventuell inkludering och
exkludering belyses. Med tanke på läropliktslagen och de nya bestämmelser denna
lyfte fram, är det möjligt att diskutera huruvida myndigheterna beaktade de som fysiskt
var positionerade i periferin, alltså landsbygden/skärgården, vid skapandet av lagen.
Det skedde även en geografisk sammanlänkning mellan olika områden, centrum och
periferi, i och med att de nya politiska bestämmelserna skulle komma att gälla hela
landet. Det är även av intresse att belysa orsaken till läropliktslagen och att se på denna
som en del av processen i uppbyggnaden av det nu självständiga Finland; vikten av

9

Lagen om läroplikt 101/1921.
Kumlinge folkskolas årsberättelse 1928–1929, Ed8, Folkskoleinspektörens arkiv, Ålands
landskapsarkiv, Mariehamn (ÅlLa).

10

4

skola och utbildning sett ur både ett moraliskt perspektiv, men även som verktyg för
att främja landets ekonomi.11
I avhandlingen läggs även fokus på den fysiska rörelsen av människor, hur tog barnen
sig från ett ställe till ett annat under en tid då transport och kommunikation inte alltid
var så enkelt? Hur ställde de sig till det faktum att det dessutom kan sägas ha blivit
lagstadgat att fysiskt ta sig till skolan ifall inga andra lösningar fanns att tillgå, så som
hemskolning? Det geografiska rummet står i relation till lagen. För att få grepp om det
vardagliga och barnens egen historia kommer minnen att vara en viktig och
kompletterande del av studien. Jag anser det vara relevant att se till barnens egna
uppfattningar om de dåvarande omständigheterna för att kunna skapa en god
helhetsbild. Ifall enbart lagtexter och konversation bland myndigheter och lärare skulle
stå som grund, skulle ett betydelsefullt perspektiv gå till spillo.

Statistik, skriftlig kommunikation och minnesmaterial
Avhandlingen kommer att bestå av tre olika delar där olika forskningsmetoder
används. Den första delen består av insamling och analys av statistiska uppgifter från
offentlig statistik samt framställning av information angående elever, skolor, skolväg
och läropliktens införande. Den andra delen består av en undersökning av olika
problemformuleringar, åsikter och faktorer som påverkade skolgången och
läropliktens införande i skärgården. Materialet till denna del består av brev och
cirkulär skickat till och från skoldirektioner, lärare, föräldrar och myndigheter samt
annan form av skriftlig kommunikation. Den sista delen behandlar skolbarnens egna
upplevelser och minnen av skoltiden där fokus främst ligger på skolvägen. Den totala
mängden material är således relativt gediget.
Genom en kartläggning av själva skärgården och miljön, där en studie av Stig Jaatinen
använts för att studera de geografiska förutsättningarna, sätts området i kontext.12
Vidare presenteras statistik som i huvudsak består av insamlad och komprimerad

11

Juha Tähtinen, ”Moraali ja terveys kansalais- ja koulukasvatuksen polttopisteessä”. Anja Heikkinen
& Pirkko Leino-Kaukiainen (red), Valistus ja koulunpenkki: Kasvatus ja koulutus Suomessa 1860luvulta 1960-luvulle (Helsingfors: Finska litteratursällskapet, 2011), s. 189.
12
Stig Jaatinen, De senaste decenniernas befolknings- och näringsgeografiska utveckling på Åland
(Helsingfors: Svenska handelshögskolan, 1954).
5

information där jag utgått från folkskoleinspektörers årsredovisningar och
skolstyrelsens statistiska rapporter. Skolstyrelsens statistik finns att tillgå elektroniskt
via Nationalbibliotekets webbaserade arkivtjänst Doria. Folkskoleinspektörens
årsberättelser finns i fysisk form på Ålands landskapsarkiv.
Årsberättelserna kan fungera som ett mycket mångsidigt källmaterial för olika
frågeställningar i och med att de innehåller så gott som all information om skolorna
och deras verksamhet för varje läsår. Årsberättelserna tar upp undervisningsspråk,
skollokalens form, lärare, elever och könsfördelning, skolvägens längd,13 antalet
intagna och dimitterade elever, fortsättningskurser, föräldrars/målsmans leverne,14
antal försummade skoldagar,15 antal elever som erlagt skolavgift, elevers
trosbekännelse, uppgifter om skolans bibliotek, ekonomi och understöd. Av all den
information som går att utläsa i årsberättelserna, är givetvis inte allting relevant för
denna avhandling. De viktigaste uppgifterna är sammanställningen av elevantal och
skolvägens längd, samt att se på avvikelser i dessa. Exempelvis är det intressant att se
huruvida någon skola utmärker sig med ett högt antal elever med lång skolväg. Själva
mallen för årsberättelserna ändras och uppdateras ett par gånger under åren 1921–
1937, alltså avviker informationen och materialet något under dessa år. Det skedde en
förflyttning av folkskoleinspektörens statistiska information från år med året 1931, då
all statistik ihopsamlats skilt för sig rent fysiskt och fanns således inte längre inkluderat
i årsberättelserna.
I den andra delen av avhandlingen står de vuxnas perspektiv i fokus, lärare,
myndigheter och föräldrar. För att skapa en uppfattning om de vuxnas syn på läroplikt
och skolgång samt olika bestämmelser med dessa, kommer olika typer av material att
användas. Främst består det av brevväxling mellan lärare och myndighet (oftast
folkskoleinspektören), innehåll i olika cirkulär, noteringar i skolornas dagböcker samt
urklipp från tidningar. De sistnämnda finns bevarat i folkskoleinspektörerna Hjalmar
Björkwalls arkiv på Ålands landskapsarkiv. Björkwalls urklipp är inte särskilt många

13
I årsberättelserna uppdelat enligt ”hemmet närmare än 3 kilometer”, ”hemmet på 3–5 kilometers
avstånd” och ”hemmet på mer än 5 kilometers avstånd”.
14
Uppdelat enligt ”tjänstemän samt större jordbrukare och näringsidkare”, ”mindre jordbrukare och
näringsidkare” och ”torpare, arbetare m.fl.”.
15
Uppdelat enligt antal elever som försummat följande antal skoldagar ”1–10 dagar”, ”11–30 dagar”,
”31–60 dagar” och ”mer än 60 dagar”.

6

till antal men erbjuder åsiktsskildringar och berättelser från skärgården. Brevväxlingen
och cirkulären finns i fysisk form i folkskoleinspektörens arkiv på Ålands
landskapsarkiv och var något svårt att arbeta med, eftersom materialet är insamlat i en
mapp markerad som Inkomna brev 1895–1946. Varken innehållsförteckning,
sidnumrering eller ordentlig sortering efter datum finns till hjälp. Dokumenten har
gåtts igenom var för sig för att hitta eventuella kopplingar till lagen om läroplikt eller
andra ärenden som varit relevanta för avhandlingen.
Folkskolornas dagböcker finns till viss del bevarade i de olika kommunernas egna
arkivsamlingar på Ålands landskapsarkiv och är kalenderliknande, relativt stora
böcker, som läraren (oftast en per skola) haft hand om. Dessa dagböcker skiljer sig
mycket åt i hur utförligt de blivit ifyllda och det är inte alla skolors dagböcker som
överhuvudtaget finns tillgängliga i arkivet. Det finns ett par olika versioner av
dagböckerna. I den mer utförliga versionen frågades det efter elevens namn, födelseår
och -ort, föräldrarnas namn och yrke, elevens ankomsttid (när denne påbörjat
undervisning under hösttermin), ifall skolavgiften betalats för höst och/eller vårtermin,
elevens religion, ifall eleven tidigare besökt ambulerande skola och/eller småskola,
ifall elevens bostad under skoltiden var hemma, hos främmande eller i skolans
elevbostad, hemmets avstånd från skolan, eventuella dimitteringar/avslutad skolgång
och orsaker till dessa (oanmälda, på föräldrars önskan, på grund av förseelse, avlidna),
försummade timmar för var månad och totala antalet för skolåret samt en kolumn med
plats för övriga anmärkningar. Det är med andra ord en relativt stor mängd intressant
information man kunde få tillgång till enbart genom att studera denna typ av dagbok,
men dessvärre kräver det att föreståndaren varit flitig i själva ifyllandet; något som
varierar stort från år till år samt skola till skola. Den enklare versionen av dagböcker
har endast kolumner för elevens namn, antal försummade timmar månadsvis och även
totalsumma samt plats för anmärkningar. Informationen från dessa dagböcker är
således betydligt mer knapphanda.
På Ålands landskapsarkiv finns inte alla för avhandlingen aktuella folkskolors
dagböcker. Det är givetvis svårt att säga ifall de som fattas överhuvudtaget finns kvar
och sparade någonstans. Detta i kombination med bristfälligt ifyllda, dock tillgängliga,
dagböcker gör även detta material något svårt att arbeta med. Främst handlar det om
Brändö kommun vars alla dagböcker inte finns vid arkivet. Endast Fiskö skoldistrikts
7

dagböcker finns sparade, alltså fattas totalt fem andra skoldistrikts böcker från Brändö
kommun. Utifrån dessa dagböcker, ifall de blivit någorlunda väl ifyllda, kan det utläsas
hur exempelvis vädret påverkat närvaron; ibland har små noteringar om storm, dåligt
väder eller menföre antecknats efter de elever som varit frånvarande. Speciellt
intressant blir givetvis vädrets påverkan för de barn som bodde långt från skolan, men
dessvärre kan inte specifika fall undersökas endast på basis av detta material. I
huvudsak har dagböckerna stått som ett komplement till årsberättelserna, som tydligt
tycks ha varit viktigare än dagböckerna, i och med att dessa blivit mer noggrant ifyllda.
Slutligen breddas analysen med ett kapitel innehållandes skildringar av skolbarnens
egna upplevelser. Fokus i detta ligger på vardagsliv och de dåvarande skolbarnens
egna minnen och tankar. De historier jag insamlat kommer främst från en
materialsamling i Svenska litteratursällskapets folkkultursarkiv. Materialet består av
inskickade bidrag till en tävling vid namn ”När vi sutto i vår bänk” från 1969 och rent
konkret är materialet i fråga uppdelat regionsmässigt i olika böcker/volymer, där
originalbreven sammanfogats till en bok. Eftersom avhandlingens fokusområde är
Åland var endast en bok relevant. Materialet, som egentligen består av inkomna bidrag
till en pristävling om minnen från skolåren, ska enligt pristävlingens utskick främst
beröra skoltiden från sekelskiftet fram till och efter första världskriget, vilket placerar
vissa inkomna bidrag till något decennium före läropliktens införande. Jag anser dock
att materialet trots allt varit lämpligt att arbeta med i och med att de både gett en inblick
kring skolkulturen och de geografiska förutsättningar, samt att landsbygden inte
genomgick någon omvälvande förändring som skulle ha förändrat situationen
märkbart från skildringarna fram tills 1921.
Det är i allra högsta grad relevant att nämna att breven, som består av återberättade
minnen och upplevelser, var inkomna tävlingsbidrag. De skickades möjligtvis in till
folkkultursarkivet med huvudsyfte att ha en chans till vinst av penningsumma; de som
bidragit med berättelser hade ett ekonomiskt intresse värt att ha i åtanke.
Utgångspunkten för materialet är dock inte att riktigheten skulle blivit lidande på
grund av detta, men att vissa historier möjligtvis blivit något influerade av försök att
sticka ut ur mängden. Det faktum att tävlingen pågått under år 1969, alltså i vissa fall
runt 60 år efter de händelser som beskrivs i bidragen, bör även förstås som en
påverkande omständighet. Att minnen och berättelser kan förvrängas och förändras
8

med tidens gång är ett självklart faktum. Till exempel redogör Pirjo Korkiakangas för
barndomens minnen och deras föränderlighet i Muistoista rakentuva lapsuus.16
Korkiakangas diskuterar bland annat självbiografiskt minne (omaelämäkerrallinen
muisti) med den enskilde individen i fokus. Hon menar att barndomsminnen alltid är
en del av det självbiografiska minnet och att dessa ibland kan vara mer svåråtkomliga
och mer komplicerade än minnen från senare i livet. Hon för fram en teori om hur
skildringar och upplevelser från barndomen även kan tolkas utgående från den
livssituation man under stunden för återberättandet befinner sig i.17 Hur som helst
kommer inte någon djupare tolkning göras av teorier förknippat till minnen som
material; det är mer relevant att se på frågan om hur de vuxna själva upplevde sin
tidigare skolväg. Vad hade egentligen etsat sig fast i deras minne från skoltiden,
snarare än varför.
Studien fokuserar på tiden mellan år 1921 och 1937, alltså året då lagen togs i bruk
och året då lagen bör ha varit införd i landsbygdskommunerna. Orsaken till varför jag
önskat att ta med alla åländska skärgårdskommuner, något som rimligtvis har sina
risker, är att jag sett en möjlighet i att kunna göra små jämförelser mellan kommunerna
i sig och även för att få med ett gediget statistiskt material. Någon översikt av
elevbeståndet i de enskilda åländska skärgårdsskolorna från denna tid har inte gått att
finna. Det blir därför intressant att kunna peka på skillnader i antalet skolor och antalet
elever sett till de olika områdena. Givetvis blir det även av intresse att belysa olika
ärenden som diskuterats angående de olika kommunerna och deras skolor, exempelvis
i tidningsartiklar, brev eller av lärarna och eleverna själva. De personliga
betraktelserna kan även stå för en mycket djupare skildring av dåvarande
omständigheter sett till samhället i stort.
I och med att tidsspannet sträcker sig över flera år kommer antal folkskolor och antal
folkskoledistrikt att förändras. En fullständig samling av de berörda folkskolorna,
elevantal

och

förändringar

i

dessa

hittas

som

bilaga

på

sidan

85.

Fortsättningsundervisningen, som i huvudsak skulle fördjupa de grundkunskaper
barnen lärt sig i den egentliga folkskolan samt lära ut praktiska färdigheter,18 togs med

16

Pirjo Korkiakangas, Muistoista rakentuva lapsuus (Helsingfors, 1996).
Korkiakangas, Muistoista rakentuva lapsuus, s. 36.
18
Cavonius, Från läroplikt till grundskola, s. 32.
17

9

i läroplikten först år 1937 och kommer på grund av detta ej tas i beaktande i denna
studie.

Tidigare forskning
Både ur ett finskt och ett nordiskt perspektiv finns det rikligt med forskning inom skoloch undervisningshistoria. Mycket av forskning har inriktat sig på läraryrket;
utbildningen och själva professionen i förändring, men även fokus på skolans roll som
fostrare, där även själva materialet i skolorna, skolböckerna, fått en central roll. Denna
typ av forskning kompletterar mitt område genom att visa på ytterligare perspektiv
som kan utgås från i skolhistorisk forskning: vad lärde eleverna sig i skolan? Vem
bestämde om läroplanen och vad som skulle läras ut? Kunde läroböckerna fungera
som identitetsskapande eller nationsbyggande? Dessa frågor kan kopplas samman i till
ett fostrande- och disciplinsperspektiv, där skolan och utbildningen sätter en prägel på
barnens moraliska värderingar och kunskapsmål.
Det har funnits knapphändigt med forskning som berör åländska skolor under ett tidigt
1900-tal. I översiktsverket Det åländska folkets historia IV av Christer Kuvaja, Martin
Hårdstedt och Pertti Hakala hittas ett relativt gediget avsnitt som berör skolorna på
Åland med fokus på bland annat grundandet av skolor, elever, lärare och även olika
former

av

undervisning

så

som

lantbruksskolor

och

folkhögskolor.19

Skärgårdsskolorna är dock inte i fokus och skolvägen diskuteras inte desto mer,
bortsett från vissa konstateranden om att längden inte fick överstiga fem kilometer.
Elevantalet har endast räknats som totalsummor för hela kommuner och sträcker sig
över åren 1875–1919. Min studie tar alltså vid där denne slutar och inkluderar även
distriktsspecifika mätningar och jämförelser.
I Finland har bland annat Gösta Cavonius bedrivit forskning kring skolväsendet, med
varierat och brett fokus på allt från lärarna till pedagogiska metoder och
betygssättning. I boken Från läroplikt till grundskola: Finlandssvensk folkskola under
ett halvsekel 1921–1972 studerar Cavonius skolväsendet ur ett finlandssvenskt
perspektiv, där läroplikten ses som en del av den dåvarande samhällsreformen där
skolväsendet kom att stå inför en omorganisation. Detta i likhet med min studie där
19

Kuvaja et al., Det åländska folkets historia IV, s. 440–493.
10

jag belyser läroplikten som en central del i en utvecklings- och moderniseringsprocess.
Cavonius tar även fasta på skoladministration och lärarutbildningen, vilket jag inte
ämnar beröra i denna avhandling. Överlag fungerar Cavonius Från läroplikt till
grundskola som en god översiktsbok.20 Detsamma gäller antologin Koko kansan koulu
– 80 vuotta oppivelvollisuutta som utkom som en årsbok av Föreningen för
Skolhistoria i Finland.21 Antologin fokuserar på tre olika delområden: skolan som
grund för folkets utbildning, vilka förutsättningar en gemensam och allmän skola
kräver samt rätten till att lära sig; idag och ur ett framtidsperspektiv. Flera av artiklarna
tar upp skol- och utbildningspolitik, teman som även jag väver in i min frågeställning,
samtidigt som dessa artiklar exempelvis inte utgår från specifika geografiska områden
i Finland utan främst ger en helhetsbild av hela landet.
I antologin Fostran i skola och utbildning: Historiska perspektiv belyses olika metoder
och delar av skolutbildningen som har haft en disciplinär och uppfostrande roll, så som
materiell kultur, betygens roll, könsnormer och dylikt. Detta blir särskilt intressant i
frågan om möjlighet till utbildning. De olika essäerna i boken lyfter fram att skolfrågan
var viktig ur flera perspektiv och att ett icke-deltagande i skolverksamheten på frivillig
eller ofrivillig grund knappast var något att stoltsera med.22 Roddy Nilsson diskuterar
förebyggandet av sociala problem och stödjandet av god fostran i kontexten av
institutionaliseringen av uppfostran under andra hälften av 1800-talet i Kontroll, makt
och omsorg: Sociala problem och socialpolitik i Sverige 1780–1940. Nilssons text
genomsyras av tankar kring att en attitydförändring skett gentemot barnen, åtminstone
sett ur ett familje- och föräldraperspektiv. Ett ökat intresse för barndomen tog plats
hos såväl forskare som hos gemene man, samtidigt som ett starkare emotionellt band
växte fram mellan barn och föräldrar under tidens gång, menar Nilsson.23
Barndomens historia och att inta barnens perspektiv är i sig ett område som vunnit
mark under de senaste decennierna. Bland annat har historikern Colin Heywood

20

Gösta Cavonius, Från läroplikt till grundskola (Helsingfors: Svenska litteratursällskapet i Finland,
1978).
21
Martti T. Kuikka, Aslak Linström et al., Koko kansan koulu – 80 vuotta oppivelvollisuutta. Suomen
Kouluhistoriallisen Seuran vuosikirja. (Helsingfors: Utbildningsstyrelsen, 2001).
22
Anna Larsson (red.) Fostran i skola och utbildning: Historiska perspektiv. Årsböcker för svensk
undervisningshistoria, vol. 212 (Uppsala: Föreningen för svensk undervisningshistoria, 2010).
23
Roddy Nilsson. Kontroll, makt och omsorg: Sociala problem och socialpolitik i Sverige 1780–1940
(Lund, 2003).
11

utkommit med ett verk om barndomens historia där han diskuterar den förändrade
synen på barn. Han tar upp skiftet mellan barn och vuxen och uppfattningen om
barndomen samt hur denna varierat under tidens gång. Heywood menar dock att det
inte går att fastställa någon specifik utlösande faktor eller tidsepisod som skulle stå för
en särskild vändpunkt i synen på barn och barndomen.24 Roddy Nilsson, som tidigare
nämnts, menar att det skett en utveckling gentemot synen på barn och barndom och
lyfter, till skillnad från Heywood, fram olika exempel på händelser som kan ha
påverkat detta. I denna avhandling vill jag speciellt understryka skoltiden som en ny
tid i livet som blir allt mer framträdande i samhället, för att slutligen få en
stadigvarande position. Det ska, speciellt med tanke på införandet av läroplikten, ges
utrymme för flera år av utbildning som tidigare kanske fylldes av något annat, så som
arbete. Barnet ”tillåts” således att ingå i en ny ålder – skolåldern.
Ett annat perspektiv på barndomens historia och framförallt barnkultur och
uppfattningen om barnet belyses i Bo Lönnqvist verk Ting, rum och barn: Historiskantropologiska studier i kulturella gränser och gränsöverskridande. Lönnqvist har i
sin forskning ett materialistiskt synsätt, där han främst sett över leksaker och deras
koppling till barn och barndom, men med tanken om att barndomen och lekfullheten
alltid sker på de vuxnas villkor.25 Det blir således ett liknande fokus som även jag
önskar lyfta fram i min avhandling; barns handlande och åtagande på de vuxnas
villkor. Lönnqvist avhandlar även barn och arbete vilket blir intressant i en kontext av
skolgång; var det möjligt för skolgång och arbete att gå hand i hand?
Landsbygden och marginaliserade grupper som fokusområde i ett skolhistoriskt
perspektiv är något som Saara Tuomaala bedrivit forskning kring. Hennes forskning
tangerar liknande perspektiv som denna avhandling, då hon ofta berör mötet mellan
centrum och periferi, samt olika olägenheter som kunde uppstå i skolgången på
landsbygden. Som exempel på Tuomaalas forskning kan Työtätekevistä käsistä
puhtaiksi ja kirjoittaviksi: Suomalaisen oppivelvollisuuskoulun ja maalaislasten
kohtaaminen nämnas, där Tuomaala studerar särskilt två mindre byar i mellersta

24

Colin Heywood, A History of Childhood: Children and Childhood in the West From Medieval to
Modern Times (Cambridge: Polity, 2001).
25
Bo Lönnqvist, Ting, rum och barn: Historisk-antropologiska studier i kulturella gränser och
gränsöverskridande (Helsingfors: Finska fornminnesföreningen, 1992).
12

Finland och Österbotten och speciellt ser på mötet mellan arbete och skola.
Forskningen baserar sig på intervjumaterial där Tuomaala intervjuat 67 stycken
ortsbor födda mellan år 1920 och 1930, för att skildra upplevelser av folkskolans allt
mer framträdande roll i de tidigare skolelevernas liv. Rörelse och förflyttning bland
barn och unga studerar hon i ”Polkupyörällä pääsee: Suomalaisen maalaisnuoruuden
siirtymiä ja symboleita 1920–1940-luvuilla”.26
Angående forskning med fokus på den åländska skärgården har det huvudsakligen
utkommit antologier, översiktshistoria och fokus på exempelvis kyrkohistoria samt
näringsliv. Ett stort antal böcker med icke-vetenskaplig prägel har utkommit om
lokalhistoria och således är forskningsfältet tämligen snävt. För denna avhandling har
Beatrice Morings Skärgårdsbor fungerat som inspiration vad gäller metod, då Moring
i sitt verk gör statistiska sammanställningar angående allt från hushållsstrukturer till
handel och näringsliv.27 Moring rör sig dock historiskt i en tidigare era än denna
avhandling, men har baserat på statistik gjort en analys om liv och leverne vilket är
liknande angreppssätt som tas i denna avhandling, men med skillnad i själva temat
som analyseras. Även Dan Nordmans översiktsverk En boning i havet: Brändös
historia till 1945 är relevant att nämna då denna troligtvis är en av de enda
vetenskapligt skrivna böckerna med fokus på en specifik åländsk skärgårdskommun.28

26

Saara Tuomaala, ”Polkupyörällä pääsee: Suomalaisen maalaisnuoruuden siirtymiä ja symboleita
1920–1940-luvuilla”. Sinikka Aapola & Mervi Kaarninen (red.), Nuoruuden vuosisata. Suomalaisen
nuorison historia (Helsingfors: Finska litteratursällskapet, 2003); Saara Tuomaala, Työtätekevistä
käsistä puhtaiksi ja kirjoittaviksi: Suomalaisen oppivelvollisuuskoulun ja maalaislasten kohtaaminen
1921–1939 (Helsingfors: Finska litteratursällskapet, 2004).
27
Beatrice Moring, Skärgårdsbor: Hushåll, familj och demografi i finländsk kustbygd på 1600-, 1700och 1800-talen (Helsingfors: Finska Vetenskaps-Societeten,1994).
28
Dan Nordman, En boning i havet: Brändös historia till 1945 (Brändö: Brändö kommun, 2006).
13

2. Ett samhälle i utveckling
Detta kapitel ger en inblick i de processer och händelser som ledde fram till
läropliktens införande 1921. Då läropliktslagen står i huvudfokus blir det relevant att
förstå folkskolans utveckling och de olika faser som folkskoleväsendet befunnit sig i.
Kapitlet kommer att fokusera dels på folkskolans politiska och strukturella utveckling
i hela riket och dels över situationen på Åland, hur det åländska samhället utvecklats
och hur förvaltningen fungerade gällande utbildning på det senare autonoma Åland.
Även en redogörelse för själva läropliktslagen gås igenom för att i analysen kunna
belysa hur lagen tillämpades och följdes.
Folkskolan, som till en början var fyraårig och egentligen främst riktade sig mot barn
boende i städer, växte fram under en tid då samhället på flera sätt befann sig i
förändring. På ett politiskt plan var det relativt stormigt med språkkamp mellan det
finska och svenska språket, starkt kopplat till nationalromantiska ideal, samtidigt som
även frågan om utbildning var starkt knuten till dessa ideal för formandet av ett starkt
och konkurrenskraftigt folk.29 Vid sidan av detta fick Finland en allt större delaktighet
i den industrialiserade världen vilket ledde till en modernisering på flera plan i det
annars mycket agrara riket. Bara några år före läropliktslagen 1921 förklarades Finland
självständigt, och inbördeskriget bröt ut kort därefter. Tiden före och efter sekelskiftet
1800–1900 kantas alltså av en rad olika händelser och politiska strömningar, vilket blir
viktigt att ha med i kontexten vad gäller särskilt ekonomiska, men även politiska
förutsättningar.

Folkskolans framväxt
I den fyraåriga folkskolan som stadfästes i och med folkskoleförordningen 1866
saknades krav på småskola som skulle ge förberedande undervisning för den egentliga
folkskolan. Detta betydde att barnen behövde lära sig grunderna i läsning och
kristendom på annat håll, oftast hemifrån, för att sedan ha möjlighet att delta och klara
av undervisningen och dess nivå i den egentliga folkskolan. Barn boende i städerna
hade i högre grad möjlighet att gå i skola än de som bodde på landsbygden. År 1890

29

Juhani Tähtinen, ”Moraali ja terveys kansalais- ja koulukasvatuksen polttopisteessä”. Anja
Heikkinen & Pirkko Leino-Kaukiainen (red.), Valistus ja koulupenkki: Kasvatus ja koulutus Suomessa
1860-luvulta 1960-luvulle. (Helsingfors: Finska litteratursällskapet, 2011), s. 189.
14

deltog runt tre fjärdedelar av alla stadsbarn i skolundervisning, i jämförelse med en
femtedel av landsbygdens barn.30 Folkskoleväsendet utvecklades från en institution
som historiskt styrts och kontrollerats av prästerskapet och kyrkan, till en allt mer
statligt och sekulariserad sådan. Kristna värderingar och religionsundervisning var
fortfarande viktiga inslag i skolvärlden, men synen på framförallt uppfostran och
vikten av folkbildning genomgick förändringar från det traditionella och konservativa
till tanken om en mer allmän utbildning med inslag av mer praktiska lärdomar.31 Som
en del av en folkrörelse växte folkskolan fram och förespråkare som Uno Cygnaeus,
Johan Vilhelm Snellman och Georg Zacharias Yrjö-Koskinen (tidigare Forsman)
belyste vikten av en gedigen undervisning, dock alla med tämligen skilda angreppssätt.
Uno Cygnaeus, som var pastor och som även senare kom att framställas som
folkskolans grundare i Finland visade, genom att själv statuera exempel, hur det även
inom kyrkan fanns tankar om uppluckrandet av bandet mellan kyrka och skola.
Cygnaeus tog år 1857 upp ett förslag angående administrationen av den senare, där
han menade att folkskolan borde lyda under skolöverstyrelsen och inte kyrkan.32 En
orsak till detta var bland annat insikten om att barnen behövde få ta del av dels en mer
praktiskt inriktad utbildning, samt att det inte räckte att läsa enbart religiösa texter; en
allmän

folkbildning

var

nödvändigt

och

detta

både

som

en

del

av

moderniseringsprocessen av samhället samt för att främja näringslivet och ekonomin.
I bakgrunden till detta fanns industrialismens nya arbetsmöjligheter och deras ökade
krav på färdigheter inom matematik, läsning och skrivning.33
Både för Snellman och Yrjö-Koskinen var frågan om folkskolans utveckling starkare
förknippat med en tanke om ett starkt och konkurrenskraftigt folk, där utbildning
skulle fungera som verktyg för att nå detta mål. Snellman ansåg att en god uppfostran
i kombination med folkskolans undervisning gav kunskaper som hela samhället och

30

Anja Heikkinen & Pirkko Leino-Kaukiainen (red.) ”Yhteiskunta ja koulutus”. Valistus ja
koulupenkki: Kasvatus ja koulutus Suomessa 1860-luvulta 1960-luvulle (Helsingfors: Finska
litteratursällskapet, 2011), s. 24.
31
Kuvaja et al., Det åländska folkets historia IV, s. 441.
32
Esko Nikander, ”Kirkollisen ja maallisen kouluhallinon eroaminen”. Anja Heikkinen & Pirkko
Leino-Kaukiainen (red.), Valistus ja koulupenkki: Kasvatus ja koulutus Suomessa 1860-luvulta 1960luvulle (Helsingfors: Finska litteratursällskapet, 2011), s. 143.
33
Anja Heikkinen & Pirkko Leino-Kaukiainen (red.), Valistus ja koulupenkki: Kasvatus ja koulutus
Suomessa 1860-luvulta 1960-luvulle, s. 11.
15

staten skulle dra nytta av.34 Även Yrjö-Koskinen var inne på liknande linjer och
menade att utbildning var nyckeln till rikets tillväxt, både socialt och ekonomiskt.35
Den nya, fyråriga folkskolan hade dock sina brister, speciellt förekom det oklarheter i
frågor om ansvar och uppgiftsfördelning; hur skulle kyrkan, staten och kommunen
ställa sig till skolväsendet? Vilken roll skulle samhället ha, kontra individen?
År 1896 tillkom en förordning gällande distriktsindelningar i landet. I och med dessa
distrikt skulle det bildas tillräckligt många folkskolor, så att platsbrist inte skulle vara
en orsak till att elever ej kunde påbörja studier. Ett distrikt skulle bildas, ifall det bodde
över 30 barn i skolålder som kunde och ville påbörja skola. Om elevantal överskred
50, skulle distriktet delas. Det fanns redan detta år med en punkt i förordningen
gällande

skolvägens

längd,

som

inte

skulle

överskrida

fem

kilometer.

Distriktsindelningen 1896 gjorde det i princip obligatoriskt för kommuner att bilda
folkskolor och ansvaret för möjliggörandet av barnens skolgång föll således till stor
del på kommunen.36 Varje folkskola hade även en folkskoledirektion som var med i
ledningen av verksamheten. Dessa direktioner kunde bestå av lärare eller andra invalda
personer från orten.37
För att se över nivån på undervisningen i folkskolorna och för att stödja lärarna i deras
arbete infördes statliga kontrollanter, folkskoleinspektörer, och år 1884 tillsattes åtta
inspektörer i tjänst.38 I ett reglemente för folkskoleväsendet från 1894 beskrivs
folkskoleinspektörens uppgifter i kapitel 6 under rubriken Om tillsynen öfver
folkskolorna, där det även nämns att folkskoleinspektorn har ”den närmaste tillsynen
öfver folkskolorna”.39 Med andra ord var inspektören en mycket viktig del av
folkskoleväsendet. Folkskoleinspektören skulle se över undervisning, ordning och
disciplin samt ge upplysningar och råd till lärarna. De skulle även ha uppsikt över
folkskolornas arkiv, kontrollera skolmatriklar och dagböckers korrekta ifyllnad (som
initialt fylldes i av lärare/föreståndare). Slutligen skulle folkskoleinspektören föra

34

Marja Jalava, ”Kansanopetuksen suuri murros ja 1860-luvun väittely kansakoulusta”. Anja
Heikkinen & Pirkko Leino-Kaukiainen (red.), Valistus ja koulupenkki, s. 79.
35
Jalava, ”Kansanopetuksen suuri murros ja 1860-luvun väittely kansakouluista”, s. 76–77.
36
T. Kuikka et al., Koko kansan koulu, s. 56, 58; Cavonius, Från läroplikt till folkskola, s. 28.
37
Sökord: ”skoldirektion”, Förvaltningshistorisk ordbok på Svenska litteratursällskapet i Finlands
webbplats, hämtad 12.12.2020, http://fho.sls.fi/uppslagsord/17219/skoldirektion/.
38
Nikander, ”Kirkollisen ja maallisen kouluhallinon eroaminen”, s. 148.
39
”Reglemente”, Hjalmar Björkwall, Ha2, ÅlLa.
16

rapport angående skolans uppgifter, enligt tidigare nämnda områden, samt annat
anmärkningsvärt. De statistiska uppgifterna skulle sammanfattas och överlåtas till
Överstyrelsen för skolväsendet och stadsfullmäktige.40
I folkskoleförordningen från 1866 ingick det som tidigare nämnt en fyrårig folkskola,
där vissa förkunskaper behövde finnas för att klara av denna. Det riktades dock redan
tidigt kritik gentemot avsaknaden av en lägre folkskola som skulle förbereda barnen
för den undervisning som väntade. Bland annat den år 1882 grundade föreningen
Svenska folkskolans vänner belyste vikten av småskolors tillkomst, samt förespråkade
ett främjande av bildningsintresse i riket. Föreningen reste runt svenskbygder med
olika så kallade emissarier som höll föreläsningar om vikten av folkbildning. De gav
även ut bidrag till vissa nystartade, ofta privata, skolor för att bland annat höja
lärararvodet och var något som flera skolor på Åland mottog under slutet av 1800talet.41 I och med läropliktslagen och kommunens ansvar för upprättandet av skolor,
kom Svenska folkskolans vänner att i allt mindre grad bidra med ekonomisk ersättning
för de kommunala folkskolorna. Understöd gavs sedermera i princip enbart till privata
folkskolor.42
Frågan om någon form utav skoltvång eller läroplikt lyftes vid ett folkskolmöte i
Tammerfors sommaren 1905. Under detta möte framkom ett förslag om införande av
territoriell lärotvång som endera skulle vara allmänt för hela landet, eller styrt på ett
kommunalt plan. Året därpå tillsattes en läropliktskommitté med uppgift att framställa
en proposition angående en lag om läroplikt.43 Kommittén lade 1907 fram ett förslag
om en lag om allmän läroplikt, men förslaget kunde inte godtas av Överstyrelsen. Detta
på grund av att styrelsen inte ansåg att en och samma lärare skulle ha möjlighet att
både

ansvara

för

den

lägre

folkskolan,

den

högre

folkskolan

samt

fortsättningskurserna. Ambulerande skolor sågs som ett dåligt alternativ och
Överstyrelsen ansåg att det vore bäst, ifall territoriell läroplikt tillämpades, i vilken
barnen skulle innefattas av läroplikt ifall de hade högst tre eller fyra kilometers längd
på skolväg. Trots att man börjat närma sig ett beslut om godkännande av

40

”Reglemente”, Hjalmar Björkwall, Ha2, ÅlLa.
Cavonius, Från läroplikt till grundskola, s. 13–14; Kuvaja et al., Det åländska folkets historia IV, s.
453–454.
42
Cavonius, Från läroplikt till grundskola, s. 35.
43
Cavonius, Från läroplikt till grundskola, s. 8–9.
41

17

läropliktslagen, fick detta en tvär vändning då senaten fick en ny ordförande som
menade att läropliktens införande skulle bli för ekonomiskt krävande för att kunna
genomföras. Åren passerade och frågan förblev obehandlad. Första världskriget bröt
ut och läropliktslagen var inte längre särskilt prioriterad inom lagstiftning.44 Det skulle
komma att dröja ytterligare några år före frågan togs upp igen.

Lagen om läroplikt
Lagen om läroplikt tillsattes den 15 april 1921 och trädde i kraft den 1 augusti samma
år och fastställde en sexårig, obligatorisk utbildning för alla barn av finländska
medborgare som det påbörjade skolåret fyllde sju år tills att barnet fyllt 13 år, i
undantagsfall 14. Läropliktslagen var viktig ur den synpunkt, att den förberedande
undervisningen nu kom att bli obligatorisk och allmän. Under tidigare år hade barnen
alltså behövt inhämta grundkunskaper på annat håll, men i och med den nya lagen från
1921 skulle lägre folkskola inkluderas i skolsystemet. Enligt lagen var följande barn
tillsvidare befriade från läroplikten:
På ett avstånd av mer än fem kilometer från närmaste folkskola bosatta
barn i de kommuner, vilkas invånarantal i medeltal understiger tre per
kvadratkilometer; samt andesvaga barn, angående vilka särskilt
stadgas.45
I huvudsak var det frivilligt att delta i undervisning ifall skolvägen översteg fem
kilometer, samtidigt som det stadfästes att barn med skolväg på maximalt tre kilometer
omedelbart skulle komma att omfattas av läroplikten. Mängden barn bestämdes enligt
principen att maximalt 50 barn fick gå i den fyraåriga, högre folkskolan, och maximalt
40 barn fick gå i den tvååriga, lägre folkskolan. Som tidigare nämnt utgjorde
distriktindelningsförordningen från 1896 en grund i detta, men i och med den nya
läroplikten kunde ett alternativ även vara att anställa en till lärare. För att undgå de
extra kostnader en till lärares anställning medförde, blev det vanligt att införa förkortad
lärokurs.46

44

Cavonius, Från läroplikt till grundskola, s. 11–13.
Lagen om läroplikt 101/1921.
46
Cavonius, Från läroplikt till grundskola, s. 50.
45

18

Skulle det totala antalet barn för både högre och lägre folkskola vara mindre än 20, var
det ej längre på kommunens ansvar att stå för kostnaderna för barnens undervisning i
eget distrikt, men de var trots allt tvungna att bekosta barnens undervisning i ett annat
distrikt. Undervisningen föll alltså på kommunens ansvar, samtidigt som målsmans
ansvar gällande skolgång förstärktes. Ifall målsman, eller barnet själv, försummade
barnens/sin skolgång, kunde åtal väckas. Barnens målsman kunde alltså bli
straffskyldig för detta. Ifall fortsatt försummelse skedde, kunde böter och i värsta fall
omhändertagande av barnskyddsmyndigheter fungera som åtgärd, där målsman blev
ansvarig att stå för de kostnader detta medförde.
Ifall undervisningen önskades genomföras på annat vis än i folkskola i eget distrikt,
exempelvis vid särskild privatskola eller via hemundervisning, skulle ett intyg på
undervisningen som barnet fått inskickas till folkskoledirektionen för kontroll. Skulle
ett sådant intyg av någon orsak inte inskickas skulle ett särskilt förhör hållas med
barnet i fråga. Förhöret hölls sedan med en kompetent person, så som en
folkskollärare, som stämde av barnets förväntade kunskapsnivå, eller att
hemundervisningen motsvarat ”sitt ändamål”.47 Ifall barnet inte avklarade förhöret
inom ramen för direktionens önskemål, kunde målsman bli tvungen att låta barnet
intagas i allmän skola.
Vad gäller läropliktens införande i de olika kommunerna, nämns det i lagen att varje
landskommun hade två års tid på sig att insända en plan på läropliktens genomförande,
från det att lagen utfärdats 1921. Dessa planer skulle sedan inskickas till Skolstyrelsen.
Uppskov av läroplikten kunde beviljas av olika skäl, bland annat ekonomiska.
Lagen om läroplikten gick igenom en del författningsändringar, bland annat
underströks folkskolans organisation som en kommunal inrättning, men samtidigt fick
även andra än kommunen och privatpersoner inrätta folkskolor.48 Även punkter om
bland annat läroböcker, lärarnas kompetens och regler om undervisningsplaner togs
med i de lagändringar som skedde fram till år 1931.49

47

Lagen om läroplikt 101/1921, §18.
Ändringar i lag 101/1921, Justitieministeriet. Hämtad 27.12.2020,
https://finlex.fi/sv/laki/smur/1921/19210101#saadosmuutokset.
49
Cavonius, Från läroplikt till grundskola, s. 19–22.
48

19

Förvaltning och utveckling på Åland
År 1865 tillsattes en förordning angående landsbygdens kommuner och deras
förvaltning i Finland. Detta kom även att gälla på Åland, vilket betydde att tidigare
socken- och kapellstämmor övergick till kommunstämmor och att kommunförvaltning
infördes, med andra ord åtskildes kommunalförvaltningen från församlingen och
socknar blev kommuner. Övergången till kommunförvaltning skedde med viss
fördröjning på Åland, men år 1870 hade alla tidigare socknar infört detta.50
Året efter Finlands självständighet, år 1918, avskildes Ålands härad från Åbo och
Björneborgs län och blev således ett eget län. I samband med självstyrelselagen som
gavs i maj 1920 blev Åland ett eget landskap som utgjordes av samma område och
gränsdragning som själva länet. År 1922, samma år som språklagen stiftades i Finland,
valdes det första legitima landstinget, senare lagting, på Åland. I och med
självstyrelselagen hade landskapet fått rätt att själv ha hand om undervisning, sjukvård,
kommunikation och transport, näringsliv med mera, men det bör noteras att lagen och
dess innehåll och påverkan på ålänningarnas rätt inte var fullt självklara till en början.
Trots detta lyckades landskapsnämnden, senare landskapsstyrelsen och numera
landskapsregeringen, skapa god växelverkan med den svenska avdelningen vid
Skolstyrelsen vilket ledde till att landskapsnämnden bland annat fick ta del av de
cirkulär som Skolstyrelsen sände ut.51
År 1924 utfärdas en förordning av Ålands landskapsnämnd i vilket förvaltningen av
undervisningsväsendet stadfästes. Enligt förordningen föll handhavandet av detta på
landskapet självt från och med den 1 augusti 1924. Det framkommer att det åländska
undervisningsväsendet följde den läropliktslag som riket infört, med allmän ledning
av landskapsnämnden som dock, precis som i resten av Finland, biträddes av
folkskoleinspektören.52

Med

andra

ord

hade

det

då

autonoma

Åland

självbestämmelserätt över undervisningen, men följde ändå rikets lagstiftning vad

50
Kuvaja, Hårdstedt & Hakala, Det åländska folkets historia IV, s. 423–426; Hannu Soikkanen,
Kunnallinen itsehallinto kansanvallan perusta: Maalaiskuntien itsehallinnon historia (Helsingfors,
1966), s. 159–161.
51
Tudeer, Det åländska folkets historia V, s. 43, 48, 63, 67–68.
52
Ålands författningssamling 1924, Förordning angående ordnandet av undervisningsväsendet i
lanskapet n:o 24. Hämtad 27.12.2020,
https://www.regeringen.ax/sites/www.regeringen.ax/files/attachments/law/afs1924-nr24.pdf.

20

gällde folkskoleväsendet. Detta tycks även till viss del ha berott på att
landskapsnämnden på Åland inte riktigt haft befogenhet eller möjlighet att göra allt
för stora förändringar i läropliktslagen utan att ”äventyra hela undervisningsväsendets
sönderfallande”, för att citera lantrådet för åren 1922–1925, Carl Björkman.53
Överlag kan den första halvan av 1900-talet, särskilt från och med Finlands
självständighet, ses som en period som utmärks av många stora och omvälvande
händelser samt reformarbete inom samhället. Utvecklingen kantades av krig och
ekonomiska lågkonjunkturer, samtidigt som bättre arbetsvillkor stod i blickfånget med
nya lagar om åtta timmars arbetsdag, rätt till semester, kollektivavtal och dylikt.
Ålands viktigaste näring bestod av sjöfart och fiske, men det allt mer utvecklade
jordbruket tog också plats, särskilt på fasta Åland. Skillnaden inom näringslivet mellan
fasta Åland och skärgården blev således märkbar. I skärgården var befolkningen
fortsatt beroende av fiske och husbehovsseglation, och jordbruket utvecklades
långsamt.54
Transport och kommunikation på Åland har under tidens gång utvecklats mycket och
haft sin särskilda prägel i och med det havsomringade område det är. Historiskt sett
har Åland varit en viktig del av postleveransen mellan Finland och Sverige där vädret
och vägen inte skulle få stå som hinder för att posten skulle komma fram.55 För färd
på land fanns det by- och sockenvägar som enligt en förordning från 1883 kom att
indelas i allmänna vägar; landsvägar och byvägar. Förordningen kom till på grund av
frågan om ansvar för underhåll, och enligt Kuvaja et al. skall det ha funnits tre
allmänna vägar bland skärgårdsöarna på Åland från år 1883, och troligtvis redan
tidigare: vägen över Vårdölandet, vägen över Kumlinge och vägen över Brändö
byaland.56 Decennier senare, i och med en ökning av biltrafik, tog landskapet år 1924
över ansvaret av de landsvägar som då uppgick till 167 kilometer och som skall ha
varit i relativt dåligt skick. Enligt dåvarande utsago ska inte vägarna ha varit lämpliga
för den sakta men säkert ökande graden av motorfordonsanvändning.57 Enligt Arvo

53
Lantrådet, Berättelse angiven till Ålands landsting över förvaltningsperioden 1922–25,
(Mariehamn, 1925), s. 52.
54
Kuvaja et al., Det åländska folkets historia IV, s. 361–362.
55
Kuvaja et al., Det åländska folkets historia IV, s. 365–367.
56
Kuvaja et al., Det åländska folkets historia IV, s. 380–381.
57
Tudeer, Det åländska folkets historia V, s. 63–64.

21

Peltonens forskning från 1974 om serviceproblem i skärgården konstaterar han att
landsvägar oftast drogs ut till skärgården under slutet av 1950-talet. Han påpekade
även att bland annat Kökar och Kumlinge hade ”väl utbyggda vägnät”, men syftade
då på 1970-talet.58

58

Arvo Peltonen ”Skärgårdstrafiken”. Skärgård i omvandling (Nordenskiöld samfundet, 1974), s.
191.
22

3. En kartläggning av skärgården: Natur, omgivning och
levnadsförhållanden
I detta kapitel är syftet att redogöra för olika geografiska områden inom den åländska
skärgården. För en bättre helhetsuppfattning av skolvägens fysiska art kommer en
kartläggning av de geografiska och miljömässiga förutsättningarna att belysas.
Som tidigare nämnts var Åland ett landskap med en låg grad av urbanisering, men
även med en långsam befolkningsutveckling. Folkmängden i hela skärgården år 1920
beräknades som tidigare nämnt uppgått till totalt 5 674 personer; alla åländska
kommuner inklusive Mariehamn beräknades ha en befolkningsmängd på totalt 20 423
personer,59 vilket betyder att knappt 30 procent av den åländska befolkningen var
bosatt i skärgården. Föglö var den skärgårdskommun med flest invånare, 1 424
bebodde kommunen.60 En hög nivå av emigration gjorde inte befolkningsutvecklingen
snabbare. Enligt folkräkningen 1920 kunde Kumlinge by räknas till en av byarna med
den högsta befolkningskoncentrationen på 430 invånare. Detta kan exempelvis
jämföras med byar på fasta Åland såsom Gottby i Jomala med 221 invånare och
Haraldsby i Saltvik med 305 invånare under samma tid.61 Det betyder alltså inte att
Kumlinge hade högsta invånarantal, utan att Kumlinge by var förhållandevis
tätbefolkat.
Den åländska skärgården hade en långsam utveckling rent infrastrukturellt. Under
1920-talet gick man till fots eller använde sig av häst och hästskjuts på de vägar och
stigar som fanns tillgängliga och båten var givetvis mycket viktig för både transport,
handel och fiske. Vintertid knöt isarna ihop öar och holmar och färden över isen
underlättade vardagen för många, så länge isarna höll. Menförestider gjorde dock
tillvaron mer komplicerad, då det inte gick att korsa isen till fots eller köra igenom
denna med en enkel båt – isen varken bar eller brast.62

59

Ålands statistik- och utredningsbyrå. Se även referens 6 på s. 3.
Kuvaja et al., Det åländska folkets historia VI, s. 88.
61
Tudeer, Det åländska folkets historia V, s. 18, 22.
62
Kuvaja et al., Det åländska folkets historia IV, s. 368–377, 388.
60

23

Båttrafiken utvecklades relativt snabbt under både 1800- och 1900-talet, med
passagerarfärjor mellan Stockholm och Åbo med stopp på Åland.63 I och med att
motorbåten blev mer allmän fick privatpersoner och köpmän en förbättrad och mer
tidseffektiv möjlighet till rörelse och transport. Åland elektrifieras i ganska långsam
takt med de första dragna ellinjerna runt 1906 i Mariehamn, åtföljt av en ellinje från
Mariehamn till Godby på 1930-talet. Ellinjerna når övriga områden på fasta Åland
mellan 1930- och 1950-talet.64 Till de yttersta öarna eller glesbefolkade områden
kunde det dröja ända tills 1970-talet innan elkablar drogs. Enligt Kumlinge folkskolas
hundraårshistorik drogs el till Kumlinge by under sommaren 1959.65
Tidigare folkskoleinspektör Hjalmar Björkwall från Brändö skriver i sina
minnesanteckningar,

att

särskilt

karaktäristiskt

från

barndomens

skärgårdsförhållanden var motorn och introduktionen av motorbåten. Han berättade
hur han mindes byns första motorbåt som gick sex knop och hur segelbåtar undan för
undan försvann i takt med ibruktagandet av motorer.66 Björkwall fortsatte med att
konstatera att utvecklingen i den östra skärgården på Åland gått framåt i snabb takt
sedan sekelskiftet, samt att utvecklingen gällde ”så gott som alla de områden, som man
i någon mån kan överblicka eller göra sig något förtrogen med vid en kortare tids
vistelse på orten”.67 Av citatet kan i och för sig utläsas en viss tveksamhet, en
fullständig utveckling verkar trots allt inte skett. Det var en långsammare utveckling
inom näringslivet i skärgården; öarna hade få arbetsmöjligheter i jämförelse med de
allt mer växande städerna i riket där en industrialisering tagit fart. De områden som
var någorlunda överskådliga för en tillfällig besökare menade Björkwall att kanske
kunde ses som utvecklade, men de som hade ”full insyn” i samhället kunde samtidigt
notera hur utvecklingen ej nått alla områden.
För att få en förståelse för hur yttre faktorer påverkade kommunikation och rörelse
behöver en bild av hur naturen rent konkret såg ut framställas. Gällande den åländska
topografin och bebyggelse noterades följande i en forskningsartikel från år 1954:

63

Peltonen, ”Skärgårdstrafiken”, s. 183–184.
Stig Jaatinen, Regionala drag i befolkningsutvecklingen på Åland 1900–1950 (Helsingfors, 1953),
Karta nr. 9.
65
Börje Österlund, Folkskolan i Kumlinge by 1888–1988: 100-års historik (Kumlinge, 1988), s. 24.
66
24.3.1953 (otydlig datumstämpel), Ha1, Hjalmar Björkwalls arkiv, ÅlLa.
67
”I Finlands radio: Vid tiden omkring senaste sekelskifte”, Ha1, Hjalmar Björkwalls arkiv, ÅlLa.
64

24

[...] kanske oftare är det topografin och kustlinjens konfiguration
(förekomsten av skyddande hamnar) som bestämmer bosättningens
lokalisering inom området (norra Saltvik, Vårdö, Föglö). Bebyggelsen
är här i stort sett glesare, men som en följd av den oländigare topografin
(Vårdö, Föglö) mera koncentrerad till täta grupper än inom det
föregående området.68

Bild 2: Fotografi från Klovskär i Föglö. Åström, Bernhard. En Storbåt I Stranden. (1910): SLS 1555_2212.

Övriga skärgårdskommuner beskrevs enligt följande:
Det yttersta, av skärgårdsnaturen helt dominerade området omfattar de
nordligaste
delarna
av
Saltvik
och
Vårdö
(i söder t.o.m Simskäla-gruppen) samt Kumlinge, Brändö, Sottunga och
Kökar. Vattenarealen utgör en betydligt större del än landarealen, som är
uppdelad på ett otal mindre skär, öar och holmar. De relativa
höjdskillnaderna äro mindre än i de föregående områdena, men spela det
oaktat en om möjligt ännu större roll för människan; den odlingsbara
jorden är sällsyntare och i form av små ytor (klevar) insprängd mellan

68

Stig Jaatinen, De senaste decenniernas befolknings- och näringsgeografiska utveckling på Åland
(Helsingfors: Svenska handelshögskolan, 1954), s. 39.
25

kala berg och magra skogsmarker. Havet utgör en ytterst viktig
näringsyta för befolkningen [...].69

Bild 3: Segerstråle, Curt. Hellsö by på Kökar. (1923): SLS 388_120.

Författaren till artikeln, Stig Jaatinen, påpekade alltså att skärgårdskommunerna Vårdö
och Föglö med sin ”oländigare” topografi fått befolkningen att samlas ytterligare i små
bosättningsområden. Jaatinen beskriver vidare hur de övriga skärgårdskommunerna
Kumlinge, Brändö, Sottunga och Kökar samt till viss del Vårdö, till stort består av
uppdelade landområden med mycket vattenareal. Detta är givetvis en del av den
karakteristiska beskrivningen av begreppet skärgård.70 Havet var ett element som både
gav och tog. Sett ur ett näringsmässigt perspektiv gav det fisket som var mycket
viktigt, men även möjlighet till färdsel. Bo Lönnqvist benämner skärgården som
”halvurbana miljöer” på grund av möjligheten till rörelse.71 Färdvägen var dock inte
alltid tillförlitlig och i storm och menföre blev havet snarare en avskiljare.
Människorna ute i skärgården fick anpassa sig till ett liv där isolering plötsligt kunde
bli ett faktum.

69

Jaatinen, De senaste decenniernas befolknings- och näringsgeografiska utveckling på Åland, s. 39.
”Samling av öar och skär vid kust, arkipelag”, Sökord: ”skärgård” Svenska Akademiens
Ordböckers webbplats. Hämtad 9.12.2020,
https://svenska.se/tre/?sok=sk%C3%A4rg%C3%A5rd&pz=1.
71
Lönnqvist, Ting, rum och barn, s. 252.
70

26

Sett till befolkningen något senare, under 1950-talet, var denna relativt gles på Åland.
Enligt Jaatinen låg befolkningstätheten på tre till sju personer per kvadratkilometer,
baserat på folkräkningen från slutet av 1950 samt insamlat material från
mantalslängder. Samtidigt noterade densamme att ”förhållandena är dock vida
ogynnsammare än vad siffrorna ge vid handen på grund av den starka
söndersplittringen av landarealen i talrika, av svåröverkomliga vatten åtskilda öar och
ögrupper”.72 Detta får räknas som en central poäng i denna studie. Den åländska miljön
beskrivs alltså som tämligen otillgänglig och helt enkelt svår att hantera. Speciellt
skildras skärgården som ett otacksamt område för odlingar och betesmark. Havet
framlyfts dock som en viktig faktor i både karaktäriseringen av det geografiska
området, samt som en vital del av vardags- och näringslivet. Skärgårdsöarna var
relativt karga och skoglösa,73 vilket även kommer att noteras senare i studien där brist
på virke tas upp.
I de allra nordligaste delarna av Vårdö var befolkningen uppdelad på ett mycket
särpräglat vis, med en till två familjer uppdelat på drygt tio skär som var mellan en
halv och en kvadratkilometer rent storleksmässigt. Kumlinge kommun hade, som
tidigare nämnt, en mer koncentrerad bosättning på de större öarna med endast ett färre
antal mindre öar som varit bosatta. Brändö utmärkte sig med en mycket splittrad och
vidsträckt skärgård där det tidigare förekommit en något okoncentrerad bosättning på
uppemot 16 öar, men som mot mitten av 1900-talet koncentrerades allt mer. Föglö
uppdelades befolkningsmässigt upp i fem större landområden samt i några mindre öar
i den nordliga skärgården. Till Sottunga, den minsta av alla kommuner, hör en huvudö
samt två skärgårdsområden med en tidigare relativt isolerad befolkning. Kökar består
i princip av två ”huvudcentran” med nära intill liggande större och mindre öar och
skär.74 Av de kommunerna med mest koncentrerad befolkning ses Kumlinge, Sottunga
och Kökar, medan Brändö och Föglö hade något mindre koncentrerad befolkning och
Vårdö minst, enligt Jaatinens studie från 1953.75

72

Jaatinen, De senaste decenniernas befolknings- och näringsgeografiska utveckling på Åland, s. 40.
Kuvaja et al., Det åländska folkets historia IV, s. 296, 299.
74
Stig Jaatinen, Regionala drag i befolkningsutvecklingen på Åland 1900–1950. s. 26–28.
75
Stig Jaatinen, Regionala drag i befolkningsutvecklingen på Åland 1900–1950. s. 37.
73

27

4. Skolelever och skolväg – en jämförelse
I detta kapitel följer statistiska redogörelser för skolorna i den åländska skärgården.
Av statistiken beträffande folkskoleväsendet kommer första delen att behandla
skolelever och övriga barn medan den andra delen behandlar skolväg och läroplikt.
Den första statistiska delen består, som namnet tyder på, av information om antalet
skolbarn och allmänt om antalet barn i olika kommuner och skoldistrikt. Läroplikt och
skolväg är de ämnen som tas upp i den andra delen, där en redogörelse för när
läroplikten infördes på olika orter behandlas samt skillnader i längden på skolvägen
för eleverna, baserat på det som noterats i den statistik som skickats till
folkskoleinspektören. Syftet med detta kapitel är att kartlägga elevantal, genomsnittlig
längd på skolväg samt läropliktens ibruktagande. Dessutom ser jag på huruvida antalet
barn med lång skolväg minskar, ökar eller hålls på relativt samma nivå under årens
gång.

Förändringar i statistiken
Följande kapitel består av tabeller och diagram över åren 1921–1922, 1925–1926,
1931–1932 och 1937–1938. Som underlag för uppgifterna gäller folkskolornas egna
årsberättelser,

folkskoleinspektörens

statistiska

material

samt

Statistiska

Centralbyråns officiella statistik. Vad gäller det sistnämnda är det dock inte
nödvändigt att för varje enskilt år undersöka de tabeller som utgör en stor del av de
statistiska rapporterna, i och med att även tidigare års uppgifter redovisas i varje
översikt som den Statistiska Centralbyrån utgett årsvis. Det som istället är intressant
är att se på själva inledningen och beskrivningen av vartdera år, där Statistiska
Centralbyrån redogjort för den nya statistiken de publicerat samt tagit upp olika
faktorer som kan ha påverkat resultatet.
Gällande insamling av statistik för folkskoleväsendet kan det vara värt att notera att
det statistiska underlaget varierat mellan år och speciellt mellan decennier. Exempelvis
började information om de lägre folkskolorna i landskommunerna insamlas från och
med läsåret 1917–1918.76 Det som dessutom gör statistiken svårtolkad är att
76
Statistiska centralbyrån, Statistik över folkskoleväsendet: statistisk översikt av folkskoleväsendet för
läsåret 1925–1926, s. 22. Hämtad 8.12.2020,

28

information inte alltid uppgetts enligt samma metod: i statistik fram till år 1925 har
exempelvis lägre folkskolor med 18 veckors lärokurs räknats i par, vilket betyder att
två stycken skolor med förkortad lärokurs räknats samman som en enda skola med 36
lärokurser. Detta innebär att statistik från år 1925 och framåt kan ge en uppfattning om
en ökning av folkskolor, trots att själva skolmängden egentligen kan ha varit
densamma.77 Orsaken till detta står ej nämnd, så när som på att lägre folkskolor
sedermera räknats som ”särskild skola”, vilket jag tolkar som att regleringen gällande
antalet lärokursveckor ändrats och att 18 veckors lägre folkskola således behövde föras
statistik över och därför inte kunde sammanföras med annan skola.
Detaljerade

uppgifter

samlades

inte

in

före

år

1925

angående

fortsättningsundervisningen,78 vilket leder till att någon direkt jämförelse inte kan
framställas korrekt för exempelvis 1921–1937. För läsåret 1931–1932 har vissa
tabeller eller uppgifter lämnats bort för att minska tryckningskostnaderna. Detta gäller
vissa uppgifter om elever i både städers och landsbygdens skolor samt om lärare i
landsbygdens lägre folkskolor. Antalet elever, som erhållit fortsättningsundervisning
i landsfolkskolor, har från och med detta år inkluderats i de officiella statistiska
tabellerna för Finland.79 Fortsättningsundervisning ordnades dock inte i alla skolor och
har i årsberättelserna noterats med viss tveksamhet från lärarna. Under vissa år har
fortsättningsundervisningen nämnts (av lärarna själva) som en del av den läropliktiga
undervisningen, medan den under andra år inte räknats in i denna. Från och med läsåret
1937–1938 blev fortsättningsundervisning dock officiellt obligatoriskt, men ordnades
då i 11 av totalt 21 stycken skolor bland skärgårdskommunerna på Åland.80 Av denna
orsak kommer inte elever som deltog i fortsättningsundervisningen att beräknas in i
det totala elevantalet i de tabeller som sammanställts i detta kapitel.

https://www.doria.fi/bitstream/handle/10024/98976/xkansak_19251926_1927_dig.pdf?sequence=1&isAllowed=y
77
Statistiska centralbyrån, Statistik över folkskoleväsendet: statistisk översikt av folkskoleväsendet för
läsåret 1925–1926, s. 22.
78
Statistiska centralbyrån, Statistik över folkskoleväsendet: statistisk översikt av folkskoleväsendet för
läsåret 1925–1926, s. 22.
79
Statistiska centralbyrån, Statistik över folkundervisningen: folkskoleväsendet läsåret 1931–1932,
s.4. Hämtad 8.12.2020, https://www.doria.fi/bitstream/handle/10024/95659/xkansak_19311932_1934_dig.pdf?sequence=1&isAllowed=y.
80
Statistiska uppgifter Ee3, Folkskoleinspektörens arkiv, ÅlLa.
29

Läropliktig, skolelev eller läropliktig skolelev
I de åländska skärgårdskommunerna såg fördelningen av elever per kommun och
distrikt eller skola ut enligt följande under läsåret 1921–1922, baserat på uppgifter från
folkskoleinspektörens årsberättelser:81

Figur 1: Kommuner och deras skoldistrikt. Uppdelning enligt elevmängd = ju större elevmängd, desto större del i
diagrammet. Källa: Årsberättelser 1920–1923, Ed6, Folkskoleinspektörens arkiv, ÅlLa.82

Föglö och Brändö var de kommuner med flest antal skolor bland de åländska
skärgårdskommunerna, medan Sottunga hade det minsta antalet. Det totala antalet
elever uppgick till 543 för alla skärgårdsskolor, varav det minsta distriktet för läsåret
var Fiskö skoldistrikt i Brändö kommun med 13 elever. De största skolorna sett till
elevmängd fanns på Kökar, där Karlby hade 47 elever åtföljt av Hellsö med 46.83 I alla
folkskolor arbetade en ”egentlig lärare”, som de benämns i de officiella statistiska
81

Siffrorna jämförts med Statistiska centralbyrån, Statistisk översikt av folkskoleväsendet i Finland för
läsåret 1921–1922. Hämtad 8.12.2020,
https://www.doria.fi/bitstream/handle/10024/94603/xkansak_19211922_1924_dig.pdf?sequence=1&isAllowed=y.
82
Jag har valt att ta med Finnö distrikt på Sottunga i beräkningarna, trots att detta var en lägre
folkskola och således inte står med i till exempel Statistiska översikten av folkskoleväsendet i Finland
för läsåret 1921–1922. Orsaken till varför Finnö distrikt inkluderas i denna beräkning, är på grund av
att det tagits med i årsberättelserna för de åländska skoldistrikten. (Årsberättelser Ed6,
Folkskoleinspektörens arkiv, ÅlLa). Notering: Vargskärs distrikt bytte år 1964 namn till Jyddö.
83
För fullständiga siffror se tabell 4 på s. 85.
30

dokumenten, samt en handarbetslärare. Föglö var, som tidigare nämnt i kapitel tre på
sidan 23, den skärgårdskommun med högst invånarantal vilket även avspeglas i
figuren ovan. Trots relativt många distrikt var elevtantalet högt i varje skola, även sett
till lärarresurserna. Hade elevmängden uppgått till 50 hade distriktet varit tvunget att
endera anställa en ny lärare, alternativt sända någon av eleverna till ett annat distrikt.
Att Brändö kommun hade så pass många
skoldistrikt, hela sex stycken, beror på att
kommunen är mycket geografiskt utbredd och
delad i flera öar med fast bosättning.84 Trots det
höga antalet folkskolor hade ändå flertalet barn
lång väg till skolan, exempelvis barnen ute i
Hullberga. Dessa hörde till Jurmo distrikt men
behövde inkvarteras i skolbyn på grund av
avståndet på cirka tio kilometer, till sjöss.85 Det
förefaller att frånvaron varit rimligt låg i Jurmo
distrikt, där barn från bland annat Hullberga deltog
i undervisningen. Läsåret 1921–1922 var det totalt
11 elever som hade en frånvaro på mellan en till tio
dagar.86
Bild 4: Karta över Brändö. Högst upp
Hullberga och Jurmo.
Källa: Lantmäteriverket. Hämtad
15.12.2020,
https://asiointi.maanmittauslaitos.fi/karttapa
ikka/?lang=sv.

Det

inkvartering

förklaras
som

var

troligtvis

med

förekommande

den
bland

Hullbergabarnen och som bland annat Nordman
nämner i sin historiska översikt över Brändö
kommun.87

Från och med årsberättelsen från år 1925 ingick det information om både antalet elever
i folkskola, men även antalet barn i läropliktig ålder inom distriktet, vilket gör
dokumenten snäppet intressantare och även mer användbara än de för läsåret 1921–
1922. Åldern för vad som ansetts tillhöra läropliktig ålder skiljer sig dock åt mellan

84

Dan Nordman, En boning i havet. s. 328; se även Moring, Skärgårdsbor, s. 59.
Nordman, En boning i havet, s. 334; Mätning gjord med lantmäteriverkets mätverktyg,
Lantmäteriverket. Hämtad 15.12.2020, https://asiointi.maanmittauslaitos.fi/karttapaikka/?lang=sv.
86
Årsberättelse för Jurmos folkskola 1921–1922, Ed6, Folkskoleinspektörens arkiv, ÅlLa.
87
Nordman, En boning i havet, s. 334.
85

31

olika mallar av årsberättelsetabeller, i vissa tabeller räknades barn mellan 7–15 år höra
till läropliktsålder medan det i andra tabeller gällt barn mellan 7–16 år.88
Antal och ålder på barnen blir trots allt intressant då det ger en inblick i hur många
barn som stod utanför läroplikten, samtidigt som informationen inte blir fullständigt
komplett då det inte går att stödja ett påstående grundat enbart på faktorerna barn i
läropliktsålder och barn i skola, men det kan åtminstone skapas en någorlunda god
uppfattning om situationen. Det var tyvärr enbart ett fåtal lärare som bifogat
kommentarer angående glappet mellan barnen i läropliktig ålder, samt elevantal. I alla
utom ett distrikt var mängden läropliktiga barn högre än antalet skolelever. Kortfattat
betyder det att de som noterats som läropliktiga men ej inräknats i elevantalet endera
var barn som a) beviljats uppskov på skolstarten b) befriats från läroplikt på grund av
att skolvägens längd var för lång c) befriats från läroplikt på grund av psykiska eller
fysiska men d) redan avklarat undervisning motsvarande läropliktens krav e) fullgjort
undervisning på annat vis än vid folkskola eller f) försummat skolgången.

Diagram 1: Antal skolelever samt antal barn i läropliktig ålder i varje distrikt, läsåret 1925–1926.
Källa: Årsberättelser 1923–1926, Ed7, Folkskoleinspektörens arkiv, ÅlLa. 89

88

Exempelvis i statistiska uppgifter 1931–1933, Ee2, Folkskoleinspektörens arkiv, ÅlLa: barn mellan
7–15 år. Jämfört med Årsberättelser 1923–1926, Ed7, Folkskoleinspektörens arkiv, ÅlLa: från och
med år 1925 och framåt noterat barn mellan 7–16 år.
89
För fullständiga siffror se tabell på s. 85.
32

I diagrammet ovan är det tydligt att till exempel Degerby i Föglö hade en märkbar
skillnad mellan antalet skolelever, som uppgick till 31, och antalet barn i läropliktig
ålder, som var 79 stycken. Hellsö distrikt på Kökar hade inte noterat antal barn i
läropliktig ålder, men detta har kommenterats i årsberättelsen med ”Tabellen kan ej
ifyllas emedan från kyrkoherdeämbetet ej inkommit förteckning över läropliktiga
barn, ehuru begäran gjordes på vårvintern”,90 vilket tyder på att lärarna var beroende
av kyrkans befolkningsuppgifter för att kunna redogöra för all information till
folkskoleinspektören.
Endast Vargskär på Föglö hade samma antal skolelever som antal barn bosatta i
distriktet med en ålder på mellan 7–16 år, totalt 21 stycken. I princip kan det antas att
läraren som fyllt i siffrorna endera inte inkluderat de elever som redan avklarat sin
skolgång, alternativ att alla barn mellan 7–16 år tillhörande Vargskärs distrikt faktiskt
gick i skola detta läsår.

Diagram 2: Antal skolelever samt antal barn i läropliktig ålder i varje distrikt, läsåret 1931–1932.
Källa: Statistiska uppgifter Ee2, Folkskoleinspektörens arkiv, ÅlLa.

Vid jämförelse av ovanstående diagram 2 med diagram 1 på sidan 32 ses en utjämning
av antalet skolelever sett till antal barn i läropliktig ålder. Skoldistrikten har även
minskat i antal, från 20 stycken till 18. Töftö distrikt försvann från Vårdö kommun
och Hellsö och Karlby samarbetade med en uppdelad undervisning. Antecknat om
90

Statistik 1931–1932, Ee2, Folkskoleinspektörens arkiv, ÅlLa.
33

detta finnes i Karlbys redovisning, där Hellsö lägre skola nämns och där fallet tycktes
ha varit att läraren dessutom arbetade i båda skolorna.91 Någon exakt orsak till detta
går inte att finna i det statistiska underlaget, men en händelse vars efterdyningar trots
allt påverkade hela samhället negativt rent ekonomiskt var depressionen 1929, som i
högsta grad även kom att påverka skolverksamheten.92 Att Hellsö och Karlby
samarbetat med undervisningen tycks alltså ha varit ett faktum enligt lärarens egna
noteringar, men huruvida statistiken då stämmer är något jag ifrågasätter. Med tanke
på mängden skolelever som Kökars kommun har under dessa år, se tabell på sidan 85,
ser det märkligt ut med en sådan plötslig nedgång läsåret 1931–1932, för att sedan fyra
år senare, 1937–1938 återgå till liknande tal som 1925–1926.
Som redan tidigare nämndes, bör analysen skilja på barn i läropliktsålder, barn som
faktiskt var läropliktiga samt elever i skola. Det mest relevanta vore en jämförelse av
uppgifter om de barn som faktiskt var läropliktiga i jämförelse med antalet skolelever.
Det som gör det vanskligt för statistiken är det faktum att vissa barn trots allt gick
frivilligt i skola och att lärarna ej tydligt noterat detta i materialet. Med andra ord var
inte de barn som noterats vara i läropliktig ålder, alltid läropliktiga, så som tidigare
konstaterats. Barnen kunde exempelvis ha för lång skolväg, vilket innebar enligt lag
att de inte var läropliktiga. Ett exempel på hur lärarnas anteckningar ibland var något
svårtolkade ses i Lappo distrikts statistik för läsåret 1931–1932, där följande
information antecknats: totalt 48 barn i läropliktsålder, varav 22 barn gick i skola. Utan
undervisning stod 22 barn, varav 12 barn på grund av för lång skolväg, samt 9 på grund
av att fortsättningsskola saknas. Detta blir det första felet, då summan av 12 och 9 blir
21. Vidare noteras det att två barn gick i skola på annan ort och att tre barn påbörjar
undervisning under vårtermin. Slutsumman bli rätt, men antagligen har läraren noterat
något fel, då barn utan undervisning totalt blir 21, inte 22 som noterats i materialet.93
Det som åtminstone kan utläsas från ovanstående exempel är att det förekom både barn
som hört till ett visst distrikt, i detta fall Lappo, men som deltog i undervisning i annat

91
”Om i distriktet arbetar en fast lägre skola med 18 v. lärokurs bör uppgivas med vilken lägre skola
av samma slag i annat distrikt denna skola har gemensam lärare: med Hellsö lägre skola.”. Statistik
1931–1932, Ee2, Folkskoleinspektörens arkiv, ÅlLa.
92
Tudeer, Det åländska folkets historia V, s. 86; Tuomaala, Työtätekevistä käsistä puhtaiksi ja
kirjoittaviksi, s. 94–95.
93
Lappo folkskolas statistik för läsåret 1931–1932, Ee2, Folkskoleinspektörens arkiv, ÅlLa.

34

distrikt. Det fanns flera orsaker till varför ett barn kunde delta i undervisning i annat
distrikt. Ifall ”hemdistriktet” var fullt, kunde kommunen bli tvungen att se till så att
barnet fick delta i undervisning vid annat distrikt.94 Det kunde även vara så, att
föräldrarna hade arbete i ett annat område som hörde till ett annat skoldistrikt. Barnet
kunde således få sin skola beviljad på dessa grunder. Ett tredje alternativ kunde vara
att eleven i princip hade kortare väg till sitt egentliga distrikt, men att vägen var
svårare, exempelvis längre väg till havs. Möjligtvis kan ett problem även ha handlat
om inkvartering för de barn som hade lång skolväg. Inkvarteringen skedde oftast hos
släkt eller andra bekanta.95 Ett problem som kan ha uppstått var att familjen helt enkelt
inte hade sådana nära den givna skolan eller annan brist på frivilliga med plats för
inhysning av skolbarn.
Orsaken till varför punkterna om Antalet barn i läropliktig ålder samt Antal barn som
deltar i undervisning är de mest relevanta att utgå från vad gäller årsberättelser och
statistiska dokument, är på grund av att det tycks finnas viss tendens till inkorrekt
information vid de övriga punkterna som enbart försvårar en sammanfattning. Detta
kan statueras med ett exempel från folkskolan i Brändö by, där den statistiska tabellen
från skolans årsberättelse 1925–1926 är komplicerad att förstå.96 Totala antalet barn
mellan 7–16 år i distriktet uppgår till 48, medan det totala elevantalet uppgår till 40.
Samtidigt är det inte möjligt att utgående från den nedtecknade informationen veta
varför alla barn ej deltog i undervisningen. Två är noterade som elever i lärdomsskola,
men läget för de resterande sex förblir okänt. Det är givetvis svårt att göra ett antagande
för tabeller som blivit ifyllda likt denna. För denna avhandling betyder det dock att det
varit svårt att kontrollräkna alla siffror.

94

Enligt lagen om läroplikt 101/1921.
Nordman, En boning i havet, s. 336.
96
Se bild 10, s. 86.
95

35

Diagram 3: Antal skolelever samt antal barn i läropliktig ålder i varje distrikt, läsåret 1937–1938.
Källa: Statistiska uppgifter Ee3, Folkskoleinspektörens arkiv, ÅlLa.

Läsåret 1937–1938 hade allt fler distrikt infört fortsättningsundervisning, men även
själva distriktmängden hade återigen förändrats något. Från att skärgårdskommunerna
under läsåret 1931–1932 haft 18 skoldistrikt, hade summan fem år senare ökat till 21
stycken. Sonboda distrikt tillkom Föglö kommun år 1936 och Sottunga delades in i
Lillsottunga och Storsottunga. Den största skillnaden ses i princip i hela Vårdö
kommun, där Grundsunda noterat tio elever, men 23 barn i läropliktig ålder, Simskäla
med tio elever och 18 barn i läropliktig ålder samt Vårdö skoldistrikt med 16
skolelever men 36 barn i läropliktig ålder. Sottunga var däremot den kommun med
minst marginal; Lillsottunga med jämt antal: 15 läropliktiga barn varav alla var
skolelever samt Storsottunga med 39 barn i skolålder, varav 38 var elever vid skolan.
Särskilt på Sottunga och på Föglö ledde tillkomsten av ett skoldistrikt till mindre antal
elever per skola, 97 vilket säkerligen var tacksamt för lärarna som fortfarande oftast var
ensamma om att ha hand om alla elever. Trots en ökning av distrikt tycks det ha skett
en minskning i antal barn och skolelever, vilket kan bero på en allmänt nedåtgående
befolkningsmängd. Både till följd av emigration och i takt med att skärgården
moderniserades, särskilt inom kommunikation och transport, tog en utflyttning fart
som ledde till att skärgården upplevde en avfolkning. Detta styrks rent statistiskt då

97

Se tabell på sidan 85.
36

den bosatta befolkningen studeras efter kommun mellan år 1910 fram till 2019, enligt
uppgifter från Ålands statistik- och utredningsbyrå.98 Dock bör det påpekas att de mest
perifera områden på Åland inte hade en lika drastisk avfolkning under första halvan
av 1900-talet sett till avfolkningen på fasta Åland.99
Vid annan form av undervisning än den vid folkskola, noterades detta av läraren. Det
tycktes dock inte vara särskilt förekommande, det allra vanligaste var att besöka den
allmänna folkskolan. Från läsåret 1925–1926 noteras endast ett barn som enligt
uppgifter i årsberättelserna skulle ha fått hemskolning, detta i Sanda distrikt på
Föglö.100 Av försummad skolgång antecknades 11 i Vårdö distrikt, ett barn i
Grundsunda, 13 på Sottunga, tre i Karlby, ett i Sanda samt ytterligare ett barn i Åva,
totalt 30 barn. Det förekom även anteckningar om barn som befriats från skolgång till
följd av hälsorelaterade skäl samt barn som besökte skola i annat distrikt, lärdomsskola
eller dövstum skola.
Läsåret 1931–1932 var det enbart Vårdö folkskoledistrikt som meddelat att sex
stycken barn åtnjöt hemundervisning. Av försummad skolgång uppgick summan till
totalt fyra barn; ett i Hummersö och tre på Simskäla. År 1937–1938 var det enbart barn
i Vårdö distrikt som enligt uppgifter skulle ha åtnjutit hemundervisning, totalt 11
stycken. Försummat läroplikten hade två barn i Karlby samt sju barn i Grundsunda.
Vid överblick av de tre läsåren, 1925–1926, 1931–1932 och 1937–1938, kan det
konstateras att Vårdö kommun stod för flest antal barn med hemundervisning men
även flest antal barn som försummat skolgången.

98

Ålands statistik- och utredningsbyrå, Bosatt befolkning efter kommun 1910–2019. Excel fil hämtad
17.12.2020,
https://www.asub.ax/sv/statistik/befolkning-befolkningens-storlek-och-struktur.
99
Jaatinen, Regionala drag i befolkningsutvecklingen på Åland 1900–1950, s. 80.
100
Årsberättelser läsåret 1925–1926, Ed7, Folkskoleinspektörens arkiv, ÅlLa.
37

Skolvägen i Finland
Enligt Finlands officiella statistik över folkundervisningen som utgavs för läsåret
1925–1926 har den genomsnittliga skolvägens längd under åren 1915–1926 uppmätts
enligt följande:
År

Under 3 km

3–5 km

Mer än 5 km

Totalt antal barn

1915–1916

108 163

33 873

10 607

152 643

1920–1921

135 908

42 457

12 783

191 148

1921–1922

161 261

51 059

14 346

226 666

1922–1923

169 226

52 421

13 956

235 603

1923–1924

166 069

51 272

13 329

230 670

1924–1925

165 672

50 343

12 786

228 801

1925–1926

163 221

45 052

12 001

220 274

Tabell 1: Skolvägens längd skolåren 1915–1926, skolor i landsbygdskommuner i Finland.
Källa: Statistiska centralbyrån Statistik över folkskoleväsendet: statistisk översikt av folkskoleväsendet för läsåret

1925–1926, s. 1. Hämtad 12.12.2020,
https://www.doria.fi/bitstream/handle/10024/98976/xkansak_19251926_1927_dig.pdf?sequence=1&i
sAllowed=y.

Under alla år var det en tydlig majoritet av skolbarnen i de finländska
landsbygdskommunerna som hade en skolväg som låg på under tre kilometer. Läsåret
1921–1922 var antalet runt 70 procent. Andelen skolbarn med lång skolväg på över
fem kilometer var jämförelsevis låg, ungefär sex procent, under samma läsår.
För läsåret 1925–1926 påpekades det i den officiella statistiken för folkskoleväsendet
att antalet barn som ansågs vara i läropliktig ålder efter år 1921 rent procentuellt fick
en ökning. Det berodde dock snarare på att barnen ansågs bli läropliktiga omedelbart
ifall skolvägen uppgick till maximalt tre kilometer.101 Det berodde alltså inte på att det
exempelvis skulle ha varit en större årskull av barn i åldern 7–16 dessa år.

101

Statistiska centralbyrån, Statistik över folkskoleväsendet: statistisk översikt av folkskoleväsendet för
läsåret 1925–1926, s. 11, hämtad 12.12.2020,
https://www.doria.fi/bitstream/handle/10024/98976/xkansak_19251926_1927_dig.pdf?sequence=1&isAllowed=y.
38

Brister i Statistiska centralbyråns uppgifter finnes i inledningen av Statistik över
folkundervisningen för läsåret 1931–1932, något som de alltså själva påpekat. Följande
citat hämtat ur inledningen:
Av övriga tidigare publicerade uppgifter, vilka icke mer insamlas, kunna
nämnas sådana om elever, vilka erhållit dimissionsbetyg från städernas
och landsbygdens högre folkskolor samt uppgifter om fördelningen av
landsfolksskolornas elever efter om de besökte skola i egenskap av
läropliktiga eller frivilligt, ehuru läroplikten icke gällde dem exempelvis
på grund av skolvägens längd. Det har nämligen visat sig svårt att erhålla
säkra uppgifter om sistnämnda omständighet. 102
På grund av att flertalet elever besökte skolan frivilligt, är det svårt att sammanställa
korrekta uppgifter. Det beror helt enkelt på att de elever som besökte skolan trots
skolväg som översteg det maximala, inte egentligen var läropliktiga. Det kan antas att
det varit svårt att korrekt sammanställa information då det dessutom ansågs som så, att
de elever med skolväg på under tre kilometer omedelbart omfattades av läroplikt.
Detta är något som jag åtminstone anser mig ha sett tendenser till i de ifyllda
årsberättelserna av lärarna själva, där antalet läropliktiga barn inte alltid överensstämt
med det antal barn som enligt lagens definition skulle ha ansetts vara läropliktiga.

102

Statistiska centralbyrån, Statistik över folkundervisningen: folkskoleväsendet läsåret 1931–1932, s.
4. Hämtad 12.12.2020,
https://www.doria.fi/bitstream/handle/10024/95659/xkansak_19311932_1934_dig.pdf?sequence=1&isAllowed=y.
39

Bland åländska skolvägar
Skolvägens längd bland de åländska skärgårdskommunerna år 1921–1922 såg däremot
ut så som följande diagram visar:

Diagram 4: Antal elever (st) med skolväg på endera mindre är 3 km, mellan 3 och 5 km eller mer än 5 km. Källa:
Årsberättelser Ed6, Folkskoleinspektörens arkiv, ÅlLa.

Det som kan utläsas ur diagrammet ovan är inte bara hur elevmängden skiljde sig åt
kommunvis, utan även skillnaden på skolvägens längd och hur denna skiljde sig från
genomsnittet

bland

landsbygdskommunerna

i

Finland,

se

sidan

38.

Av

folkskolebarnen för läsåret 1921–1922 på Brändö, Föglö, Kumlinge, Kökar, Sottunga
och Vårdö hade lite över 60 procent en skolväg på under tre kilometer, runt 30 procent
en skolväg på mellan tre och fem kilometer och ungefär sex procent en skolväg på mer
än fem kilometer.103 Det går alltså att konstatera att procenten för andelen skolbarn
med mer än fem kilometers skolväg låg på densamma i riket som på de åländska
skärgårdskommunerna. I skärgården var det dock cirka tio procent fler som hade en
skolväg på mellan tre och fem kilometer, alltså blir medellängden på skolvägen ändå
längre än det genomsnitt som presenterats för landsbygdskommunerna i Finland.
I Sottunga kommun noteras en avsaknad av barn med skolväg mellan tre och fem
kilometer, alltså hade Sottungabarnen endera en relativt kort skolväg på maximalt tre
kilometer, alternativt en längre skolväg på över fem kilometer. Av de barn med längst

103

Baserat på uppgifter från tabell 4, s. 85 samt Årsberättelser Ed6, Folkskoleinspektörens arkiv,
ÅlLa.
40

skolväg (över fem kilometer) gick en majoritet av dessa elever i folkskolan i Sottunga
by, 13 av totalt 15. De övriga två elever som hade lång skolväg var elever i den fasta
lägre folkskolan på Finnö, Sottunga.104 De barn som hade en skolväg på över fem
kilometer och som deltog i undervisning i Sottunga by, bodde sannolikt inte på
huvudön i och med att den längsta sträckan från gamla skolans byggnad till utkanten
av ön låg på strax under tre kilometer.105
Vårdö, vars skolelever hade den procentuellt längsta skolvägen med väldigt få barn
som hade en skolväg på under tre kilometer, var uppdelat enligt följande: Grundsunda
skola med 25 elever varav tio stycken hade skolväg mellan tre och fem kilometer,
Vårdö skola med 28 elever varav 27 stycken hade en skolväg mellan tre och fem
kilometer och Simskäla med 19 elever varav 17 hade en skolväg mellan tre och fem
kilometer. Procentuellt sett motsvarar siffrorna 40 procent av eleverna i Grundsunda
skola, 96 procent av Vårdö skola och 89 procent av Simskäla. Med läropliktslagen från
1921 i åtanke betydde detta att totalt 11 barn på Vårdö, alla dåvarande elever vid
Grundsunda skola, var direkt berörda av läroplikten i och med att deras skolväg
understeg tre kilometer; resterande elever gick i princip frivilligt till skolan, åtminstone
tolkat rent lagmässigt och teoretiskt. Detta blir intressant sett till det faktum att Vårdö
kommun var den kommun med högst antal hemskolade barn samt högst antal elever
med försummad skolgång.106
Återigen sticker Vårdö kommun vad gäller skolvägen för läsåren 1925–1926, 1931–
1932 samt 1937–1938, något som ses i diagrammen 5, 6 och 7 på följande sidor.
Skolvägen blev i genomsnitt kortare, med ett bortfall av den tidigare majoriteten av
barn med skolväg mellan tre och fem kilometer, som kan noteras i diagram 4 på sidan
40. Kumlinge hade slutligen knappt något barn med längre skolväg än tre kilometer
läsåret 1931–1932, alltså förkortades den genomsnittliga skolvägen även där. I
diagrammen bör noteras följande brister: för läsåret 1925–1926 har Brändö bys
folkskola inte noterat skolvägens längd för åtta stycken barn i lägre folkskola, vilket
betyder att diagrammet är baserat på 100 elever, istället för 108 som var det korrekta
104

Årsberättelse för Sottunga folkskolor läsåret 1921–1922, Ed 6, Folkskoleinspektörens arkiv, ÅlLa.
Enligt lantmäteriverkets mättjänst, där avstånd mätts mellan gamla skolans placering vid dagens
hembygdsgård samt södra änden av Storsottunga. Hämtat 6.1.2021,
https://asiointi.maanmittauslaitos.fi/karttapaikka/?lang=sv.
106
Årsberättelser Ed6, Folkskoleinspektörens arkiv, ÅlLa.
105

41

totalantalet skolelever. Kökars elevmängd år 1931–1932 ser i jämförelse mellan
tabeller 4, 5 och 7 inte fullständigt korrekt ut. Hellsö och Karlby samarbetade men
baserat på elevmängden tidigare och senare år, finns det risk för att lärare antecknat
inkorrekt information i uträkningarna alternativt att något fattas från arkivet.
Detsamma syns även i tabellen med totala antalet elever och läropliktiga elever på
sidan 85, där det närmast liknar ett bortfall av en hel folkskola och dess elever.

Diagram 5: Antal elever (st) sett till skolvägens längd. Källa: Årsberättelser Ed7, Folkskoleinspektörens arkiv, ÅlLa

Diagram 6: Antal elever (st) sett till skolvägens längd. Källa: Statistiska uppgifter Ee2, Folkskoleinspektörens arkiv, ÅlLa.

42

Diagram 7: Antal elever (st) sett till skolvägens längd. Källa: Statistiska uppgifter Ee3, Folkskoleinspektörens arkiv, ÅlLa.

Det bör dock poängteras att en majoritet av alla åländska skolelever hade en skolväg
på maximalt tre kilometer, baserat på uppgifter från årsberättelserna. Frågan som
återstår är givetvis huruvida läropliktslagen i tillräcklig mån beaktade de barn som
hade relativt kort skolväg, men som hade desto svårare eller rent av farligare skolväg.
Detta kan inte analyseras utgående från enbart statistiskt material och kommer därför
att belysas i senare kapitel.

Läropliktens införande
I tabellen på nästa sida finns alla skärgårdskommuner med skoldistrikt. Den mittersta
kolumnen visar årtalet för läropliktens införande i varje skoldistrikt och i kolumnen
till höger om denna noteras antal elever med en skolväg som överstiger fem kilometer.
Läropliktslagen fastställde skäl för uppskov av läroplikt för ”glest befolkade eller
geografiskt ogynnsamt belägna kommuner”,107 vilket tabellen visar att vissa
kommuner utnyttjade i och med att flertalet skoldistrikt införde läroplikt efter 1937.
Av alla sex skärgårdskommuner med tillhörande skoldistrikt var det enbart Vårdö
kommun med folkskolorna i Grundsunda och Vårdö by som hade skolelever med en
längre skolväg än fem kilometer. Det som bör påpekas är att folkskolan i Vårdö år

107

Lagen om läroplikt,101/1921, 19§.
43

1941 enligt de statistiska uppgifterna var ambulatorisk, vilket kan förklara den långa
skolvägen för de totalt 13 barn som inskrivits i tabellen.108

BRÄNDÖ
Brändö
Fiskö
Jurmo
Lappo
Torsholma
Åva
KUMLINGE
Enklinge
Kumlinge
Seglinge
SOTTUNGA
Lill-Sottunga
Stor-Sottunga

Skolväg
längre än 5
Läropliktens km, antal
införande, år barn

1942
1937
1942
1942109
1937
1937

0
0
0
0
0
0

1937
1928
1937

0
0
0

1937
1937

0
0

FÖGLÖ
Degerby
Hummersö
Sanda
Sonboda
Vargskär
KÖKAR
Helsö
Karlby
VÅRDÖ
Grundsunda
Simskäla
Vårdö

Skolväg
längre än 5
Läropliktens km, antal
införande, år barn

1936
1937
1936
1937
1937

0
0
0
0
0

1938
1938

0
0

1941
1941
1941

3
0
13

Tabell 2: Läropliktens införande bland åländska skärgårdsskolor samt elever med skolväg längre än 5 km det år
läroplikten infördes.
Källa: Årsberättelser och statistiska uppgifter Ee8, Ee2, Ee3, Folkskoleinspektörens arkiv, ÅlLa.

Nedan följer en tabell med enbart årtal för införandet av läroplikten i de övriga
landsbygdskommunerna på fasta Åland.110
ECKERÖ
Storby
Torp
Överby
FINSTRÖM
Bergö
Emkarby
Godby
Pålsböle
Svartsmara
Tjudö

1937
1937
1937
1937
1937
1937
1937
1937
1937

JOMALA
Björsby
Gottby
Kyrkby
Sviby
Södersunda
Ytternäs
Överby
LEMLAND
Flaka
Järsö

1936
1936
1936
1936
Grund. 1939
1930? [sic]
1936
1937
1937

108

Vårdö folkskolas statistiska uppgifter läsåret 1941–1942, Statistiska uppgifter Ee3,
Folkskoleinspektörens arkiv, ÅlLa.
109
Enligt originaldokumentet ska Lappo folkskolas läroplikt ha införts redan 1937, men ett uppskov
för fortsättningsundervisningen beviljades till 1942 enligt Statistiska uppgifter Ee3,
Folkskoleinspektörens arkiv, ÅlLa.
110
Mariehamn är den enda kommunen på Åland som inte räknades som en landsbygdskommun och är
således inte med i tabellen.
44

GETA
Finnö
Olofsnäs
Östergeta
HAMMARLAND
Frebbenby
Näfsby
Sålis
Torp

1937
1937
1937
1930
1930
1930
1930

Rörstorp
Söderby
LUMPARLAND
Lumparland
SALTVIK
Bertby
Bertbyvik
Haraldsby
Strömma
Tengsöda
Ödkarby
SUND
Finby
Mångstekta
Tosarby

1937
1937
1937
1937
1937
1937
1937
1937
1937
1937
1937
1937

Tabell 3: Övriga åländska landsbygdskommuner, årtal för införande av läroplikt.
Källa: Årsberättelser och statistik Ed8, Ed11, Ee3, Folkskoleinspektörens arkiv, ÅlLa.

En intressant iakttagelse kan göras utifrån detta: först ut med en fullskalig läroplikt
bland alla åländska landsbygdskommuner var Kumlinges folkskola i Kumlinge
kommun. Redan år 1928 har skolan meddelat att läroplikten införts, vilket i jämförelse
med de andra kommunerna var tidigt. Endast i Hammarland och troligtvis i Jomala
fanns det skolor som också infört läropliktslagen relativt tidigt sett till de övriga
distrikten. Orsaken till osäkerheten kring Jomala baseras på källmaterialet, där ett
frågetecken skrivits in efter årtalet för införandet. Det blir ur ett jämförandeperspektiv
tydligt att läropliktslagens särskilda uppskov på fem år heller inte behövdes i andra
landsbygdskommuner på Åland, än de ute i skärgården. De övriga kommunerna höll
sig alltså inom tidsfristen på 16 år som lagen från första början angav. En majoritet
införde läroplikt år 1937.
Själva ansvarsbärandet för genomförandet av läroplikten tycks inte ha varit strikt
lagstadgat, vilket märks i bland annat olika dokument ifyllda av folkskolorna själva
och som sänts till Ålands landskapsnämnd. Dessa dokument innehåller kommunernas
preliminära planer kring genomförandet av läroplikten. I ett exempel från Kumlinge
kommun kan en inblick i processen av planeringen fås genom att studera första sidan
i ett dokument:

45

Ålands Landskapsnämnds resolution med anledning av det förslag till
plan för läropliktens genomförande i Kumlinge kommun, som av
Kommunalfullmäktige därstädes antagits genom beslut av den 21 april
1923 och till Landskapsnämnden insänts. Given i Mariehamn, å
Landskapskansliet, den 25 maj 1926. Ovannämnda förslag, som är
uppgjort i samråd med inspektorn i landskapet Åland, är sålydande[...]111
Men själva genomförandet av läroplikten låg på folkskoledirektionens ansvar,
åtminstone i Kumlinges fall. Det betyder, att det inte var kommunen Kumlinge som
ansvarade för detta, utan varje enskilt distrikt inom kommunen, något som samma
dokument från 25 maj 1926 bestyrker. Även årtalen för själva införandet av läroplikten
i de olika kommunerna och distrikten vittnar om ansvarsrollen. Ifall Kumlinge haft en
gemensam myndighet inom kommunen som ansvarat för detta, hade det troligtvis varit
så att alla folkskolor infört läroplikt samma år.
Samtidigt hade kommunfullmäktige tydligt en roll i att godkänna planen. I detta fall
behövde planen alltså gå från folkskolans direktion till kommunfullmäktige, vidare till
landskapsnämnden som i samråd med folkskoleinspektören gjorde beslut i frågan.
Slutdestinationen var Skolstyrelsen.

Förkortad skolväg och avvikande kommuner
Baserat på de statistiska uppgifterna går det att konstatera att en utjämning mellan barn
i läropliktig ålder samt faktiskt antal skolelever skedde mellan läsåren 1925–1926 och
1931–1932. Detta var dock inte ihållande, då glappet återigen höjs 1937–1938. Antal
distrikt ligger på jämt 20 stycken läsåret 1921–1922 och 1925–1926, för att sedan
minska till 18 stycken år 1931–1932. En höjning till 21 distrikt hade skett till läsåret
1937–1938.
Vårdö stack ut som en kommun med hög grad av elever som endera var frånvarande
eller som åtnjöt hemskolning. Många elever, en majoritet, hade en skolväg som
översteg tre kilometer, vilket betyder att de flesta elever gick frivilligt i skola efter år
1921 fram tills läroplikten togs i bruk 1941. Det är möjligt att detta faktum var en av
orsakerna till att Vårdö kommun införde läroplikt så pass sent. Sett till tabell 2 på sidan
44 var det dock fortfarande tre barn i Grundsunda folkskola och 13 barn i Vårdö
111

Inkomna brev Brändö, Ea6, Folkskoleinspektörens arkiv, ÅlLa.
46

(ambulerande) folkskola som hade längre skolväg än fem kilometer efter läroplikten
införts. Hur föräldrar, skoldirektion och folkskoleinspektör ställde sig till detta förblir
okänt.
Kumlinge folkskola införde läroplikt först av alla landsbygdskommuner på Åland år
1928 och var trots allt en folkskola med relativt högt elevantal under de läsår som
studerats i avhandlingen. Det som dock bör noteras och som kan ses särskilt tydligt i
diagram 7 på sidan 43 är det faktum att skolelever i Kumlinge kommun hade en kort
skolväg, där nästan alla bodde maximalt tre kilometer från skolan.
Utgående från diagrammen på sidorna 42 och 43 kan det även konstateras att det
överlag

skett

en

nedgång

i

skolvägens

längd

bland

de

resterande

skärgårdskommunerna, alltså har skolvägen blivit kortare läsåret 1937–1938 i
jämförelse med läsåren 1925–1926 och 1931–1932.

47

5. Genomförandet av läroplikten
Detta kapitel består av insamlat material från folkskoleinspektörens arkiv vid Ålands
landskapsarkiv. Materialet är av varierande typ, både brev, cirkulär och olika protokoll
har tagits med. Kapitlet lyfter fram planering, komplikationer och diskussioner om
skolgången samt genomförandet av läroplikten i de för denna studie aktuella
skärgårdskommuner. Syftet med kapitlet är att få med de vuxnas perspektiv i frågor
som rörde skolgång bland barnen. De olika ärenden som tas upp i kapitlet är i huvudsak
karaktäriserade av något kritiska åsikter och spörsmål, ofta riktade till diverse
myndigheter. ”De vuxna” består i denna avhandling av lärare, direktioner,
myndigheter och föräldrar, alltså de vuxna som troligtvis hade mest att säga till om
gällande allmän läroplikt och kommunal skolgång, sett till en tid då kyrkan tappade
allt mer befogenhet över undervisningsväsendet.

Försummad skolgång
Redan innan läropliktslagen infördes 1921 hade statistik beträffande elevantal och
skolverksamhet insamlats av myndigheter. Folkskoleinspektören hade en central roll i
detta, då dennes uppgift var att kontrollera skolornas verksamhet.112 Själva
elevmängden i skolorna tycks ha haft en väsentlig betydelse. Detta baseras på bland
annat innehållet i ett brev skickat av Överstyrelsen för folkskoleväsendet i Finland,
daterat 28 december 1917 och adresserat folkskoleinspektören i Ålands distrikt. I
brevet står det följande:
Med anledning av innevarande läseårs terminsanmälan från Edert
distrikt uppmanas Ni att i överenstämmelse med Överstyrelsens
cirkulär av den 17 december 1909 hit inkomma med utredning över
orsakerna till det ringa elevantalet vid Fiskö, Lappo, Jurmo och
Torsholma folkskolor i Brändö kommun, vid Vargskär folkskola i
Föglö kommun, [...] vid Enklinge och Seglinge folkskolor i
Kumlinge kommun, [...] samt vid Simskäla folkskola i Vårdö kommun
även som med uppgift över elevantalet vid Björkboda
folkskola i Dragsfjärd kommun.113

112

Nikander, ”Kirkollisen ja maallisen kouluhallinon eroaminen”, s. 148.
Brev från Överstyrelsen för Skolväsendet i Finland 28.12.1917, Inkomna brev 1895–1946, Ea1,
Folkskoleinspektörens arkiv, ÅlLa.

113

48

Överstyrelsen hade i brevet formulerat sig som att det fanns ett önskemål om förklaring
till varför det gick så pass få elever i nämnda skolor. Det kan alltså tänkas handla om
att det fanns flertalet barn i området som inte var inskrivna i skolorna trots att barnen
var i skolålder. Orsaken till varför detta var av intresse för Överstyrelsen hade
troligtvis en ekonomisk bakgrund, då flertalet skärgårdskommuner på Åland mottog
statsbidrag för skolors verksamhet.114 Det fanns även risk för indragande av skolor
ifall elevantalet var för litet och då skulle barnen istället få nöja sig med hemskolning,
eller eventuellt undervisning i ambulerande skola om sådan fanns tillgänglig. Det är
dock intressant att se att cirkuläret som omnämns i brevet är ett från år 1909, då brevet
är daterat år 1917, alltså åtta år senare. Det som överlag noteras i flertalet cirkulär är
hur många ämnen förekommer flera gånger, vilket även tycks gälla i detta fall. Ofta
behandlades alltså samma ärenden gång på gång, vilket kan tyda på långsam eller
utebliven förändring. I och med att originalcirkuläret från 1909 inte studerats i denna
avhandling går det inte att peka på exakta orsaker till önskan om utredning.
I vissa fall går det att spåra det låga elevantalet till meddelanden om olika
sjukdomsepidemier, som noterats endera i lärarnas dagböcker eller som
kommunicerats genom brev till folkskoleinspektören. Exempelvis påverkade en
mässlingsepidemi i februari 1939 skolgången i Jurmo på Brändö på så vis, att en
tredjedel av klassen insjuknade och var därmed frånvarande. Läraren förberedde
således inspektören på en period av stagnation i skolarbetet på två och en halv
månad.115 I andra fall, speciellt bland folkskolor där läroplikten redan införts, kunde
det hända att elevantalet skulle kontrolleras för att se till så att ingen försummade sin
skolgång. Skoldirektionen som ansattes för varje skoldistrikt hade huvudansvaret i
uppföljningen av elevernas närvaro, men det var på målsmans ansvar att se till att
läroplikten fullföljdes.
Ett brev skickat från Jurmo folkskoledirektion till folkskoleinspektören sommaren
1939, vittnar om en anmälan gentemot målsmän till två barn vid lägre folkskolan i
Jurmo. Anmälan gäller ”försumlighet beträffande sina till lägre folkskolan läropliktiga

114

Baserat på godkända statsbidragsansökningar, ses ex. i Folkskoleinspektören, Inkomna brev 1895–
1941, Ea1, ÅlLa.
115
Brev till folkskoleinspektören 28.2.1939, Inkomna brev Brändö, Ea6, Folkskoleinspektörens arkiv,
ÅlLa.
49

barn”.116 Uppföljning på detta hittas i ett brev sänt senare på hösten samma år, där
läraren då menar att de två barn som försummat undervisningen i lägre folkskola
infunnit sig på lektioner i högre folkskola samt att ”deras förmåga att tillgodogöra sig
undervisningen framgår under läsårets förlopp och efter vad jag tyckt mig märka
kunna de följa med de andra”.117 Med andra ord fick barnen alltså påbörja högre
folkskola trots att läroplikten i lägre folkskola försummats. Det är troligt att
direktionen tänkte likt principen för undervisning på annat håll, som diskuteras i
avhandlingen på sidan 19, alltså att barnens kunskapsnivå mättes efterhand för att se
huruvida läroplikten kunde sägas ha följts eller ej.
Det förekom även andra orsaker till försummad skolgång och ibland var orsaken ej
tydligt angiven. Speciellt i de äldre dagböckerna fram till början av 1920-talet
förekommer det en del noteringar om elever som utan lov frånvarat från lektioner och
hela skoldagar, men även noteringar om menföre, storm och snöyra som orsaker till
bortfall i klassen.118 Det är dock mycket knappt förekommande med officiella brev
skickade exempelvis till folkskoleinspektören angående föräldrar som försummat
barnens skolgång. Det tolkar jag som att barnen både fick och skulle delta i
skolundervisning enligt föräldrarna, något som kan kopplas till synen på undervisning
och skolan som byggsten i samhällets utveckling.119 Hjälp i hemmet kunde givetvis ha
varit tacksamt och nödvändigt, men med tanke på att lärokurserna i skärgårdsskolorna
var förkortade/reducerade, något som diskuteras mer senare i detta kapitel, fanns det
troligtvis möjlighet för barnen att bistå med hjälp under de skolfria veckorna tillika
under de olika lov som inföll under ett skolår.

Ekonomiska hinder
Att samhället hade ett intresse för skolorna ses inte endast utifrån den relativt höga
elevmängden, utan även, något oväntat, från bidragsansökningarna. Dessa ger
116

Brev 29.6.1939, Inkomna brev Brändö, Ea6, Folkskoleinspektörens arkiv, ÅlLa.
Brev 30.10.1939, Inkomna brev Brändö, Ea6, Folkskoleinspektörens arkiv, ÅlLa.
118
Exempelvis i dagböcker från Fiskö folkskola Aa1, Aa2, Brändö kommunarkiv; dagböcker från
Vårdö folkskola Aa3, Vårdö kommunarkiv; dagböcker från Degerby folkskola Aa5, Föglö
kommunarkiv, ÅlLa.
119
Kuvaja, Hårdstedt & Hakala, Det åländska folkets historia IV, s. 441; Anja Heikkinen & Pirkko
Leino-Kaukiainen (red.), Valistus ja koulupenkki: Kasvatus ja koulutus Suomessa 1860-luvulta 1960luvulle, s. 11; Marja Jalava, ”Kansanopetuksen suuri murros ja 1860-luvun väittely kansakoulusta”.
Anja Heikkinen & Pirkko Leino-Kaukiainen (red.), Valistus ja koulupenkki, s. 79.
117

50

självfallet en god inblick i den ekonomiska situationen i kommunen, men även annan
information kan utläsas ur dem. I ett brev till Skolstyrelsen sänt från Åva skoldistrikt
den 30 mars 1921 önskar distriktet motta bidrag för brädfodring och målning av
skolhuset och motiverar stödet med bland annat förklaringen att ”distriktet visat
intresse för sin skola” samt att ”distriktet gjort så stora uppoffringar för sin skola och
lärare som i dess förmåga för närvarande står”. Vidare framkommer det att distriktet
inköpt en orgel för 4000 mark och att distriktet därför nu saknar medel för skolans
renoveringsprojekt.120

Bidragsansökningarna

hade

rimligtvis

välmotiverade

redogörelser för varför bidraget skulle beviljas till distriktet. Att fånga Skolstyrelsens
uppmärksamhet genom att framhäva byns stora intresse för skolväsendet kunde
troligtvis bidra till möjligheten att beviljas stöd.
Flera av distrikten i den åländska skärgården räknades till några av de fattigaste
distrikten i landskapet under sekelskiftet och tidigt 1900-tal. Skärgården hade inte
mycket skog, vilket gjorde både byggandet och uppvärmningen av skolhus dyrt och
svårt. I den historiska tillbakablick som Dan Nordman gör i En boning i havet tycks
detta även ha varit motiveringar som användes mot att överhuvudtaget grunda skolor
på Brändö under mitten av 1800-talet.121 På grund av snarlika förhållanden kan ett
antagande göras av att liknande diskussioner fördes bland övriga skärgårdskommuner.
Likt bidragsansökan från Åva distrikt förekommer det flertal brev inskickade till
Skolstyrelsen med yrkan på bidrag i form av olika penningsummor, ofta för
beklädningshjälp till elever och dylikt.122 De fattiga kommunerna hade knappt råd med
ved till uppvärmning av skolorna och skulle enligt lag även stå för övrig
skolverksamhet, barnens framtagande/transport till skolan och lärarlöner. Situationen
förbättrades inte då världen rammades av den ekonomiska krisen 1929, då efterspelet
av denna bland annat ledde till minskade statliga understöd och bidrag.123 Minskade
understöd och bidrag ledde i sin tur till ännu svårare situationer för de olika skolorna i
skärgården. Knappa bidrag kom att påverka hela skolverksamheten, med allt från

120

Brev 30.3.1921, Inkomna brev Brändö, Ea6, Folkskoleinspektörens arkiv, ÅlLa; Enligt Ålands
författningssamling 1924, Förordning angående ordnandet av undervisningsväsendet i landskapet n:o
24, skulle landskapsnämnden ta över ansvaret för undervisningsväsendet den 1 augusti 1924.
121
Nordman, ”En boning i havet”, s. 326–327.
122
Inkomna brev 1895–1946, Ea1, Folkskoleinspektörens arkiv, ÅlLa.
123
Cavonius, Från läroplikt till grundskola, s. 33.
51

skolbyggnadernas underhåll till undervisningsmaterial, hälsovård, bespisnings- och
beklädnadshjälp och läroböcker.124 Listan över de utgifter som skolorna kunde få
statligt bidrag för vittnar om att bidragen täckte så gott som hela verksamheten. Att
skolhusen redan ansågs vara undermåliga och i stort behov av renovering var knappast
en tacksam faktor i sammanhanget. I flertalet cirkulär noteras det att skolutrymmen
var mycket kalla och att detta speciellt i kombination med våta skor/kläder inte var en
önskvärd omständighet.125 I ett exempel från Fiskö folkskola daterat 30 januari 1920,
har läraren noterat i skolans dagbok att det varit 1,5 grader köld inomhus, då det
utomhus varit 17 minusgrader samt sydostlig storm.126
Lärarnas löner och arvode var ett omdiskuterat ämne under många år. En lärare som
tjänstgjort vid den lägre folkskolan på Kökar hade den 7 november 1925 sänt ett brev
till folkskoleinspektören, där läraren i fråga önskade be om råd och upplysning om den
knappa lön hon mottog, samt om lärarbostaden hon då fått tillgång till. Det
framkommer att hon önskade extra tillägg retroaktivt då hon i brevet undrade huruvida
hennes lön överhuvudtaget varit lagenlig. Läraren arbetade vid Hellsö och Karlby
folkskola och berättade att hon i den förstnämnda endast hade tillgång till en lite
kammare utan hällspis eller skafferi. I Karlby hade läraren tillgång till ”ett rum, men
bara ett”. I brevet refererade lärarinnan till läropliktsplagen samt vad en lärarinna vid
lägre folkskola borde ha haft rätt till som anställd ”[...]minst två rum samt en jordbit,
brunn, badstuga m.m.”.127 Läraren menade att hon inte åtnjutit dessa förmåner och
undrade huruvida kommunen istället skulle ersätta detta i penningförmåner, då
kommunen inte tycktes ha haft tillräckligt av de resurser hon enligt lag haft rätt till:
Kökarbor har ju så litet jord, att det ej tyckes räcka åt skolan. Men
borde ej kommunen i penning ersätta dem, som brister. Kökar kommer
att varje år få byta om lär[are]: emedan kommunala lönen är så liten mot
den å andra kommuner. Av detta ombyte lida barnen den största skadan.
Kunde ej sakerna ordnas på ett lyckligare sätt? [...] Nu lovas en
lagstadgad lön; men är den lönen som de ge lagenlig?128

124

Handling 18.10.1924, Inkomna brev och cirkulär från landskapsstyrelsen, Handlingar om
verksamhet 1878–1972, Ha1, Kumlinge folkskola, Kumlinge kommunarkiv, ÅlLa.
125
Inkomna brev och cirkulär från landskapsstyrelsen, exempelvis åren 1924, 1928 & 1938,
Handlingar om verksamhet 1878–1972, Ha1, Kumlinge folkskola, Kumlinge kommunarkiv, ÅlLa.
126
Fiskö folkskolas dagböcker, Aa2, Fiskö folkskola, Fiskö kommunarkiv, ÅlLa.
127
Inkomna handlingar Kumlinge & Kökar, Ea9, Folkskoleinspektörens arkiv, ÅlLa.
128
Inkomna handlingar Kumlinge & Kökar, Ea9, Folkskoleinspektörens arkiv, ÅlLa.
52

I ovanstående stycke menade läraren att barnen kunde ta skada av att inte ha en och
samma lärare under en längre tid. De knappa löner och förmåner som kommunen
erlade riskerade att leda till att få önskade stanna i tjänst. Läraren menade att lärarbyte
till och med skulle kunna komma att ske varje år på grund av detta. Dessvärre kom
även lärarlönerna att påverkas av den ekonomiska depressionen. Likt många andra
sektorer sänktes lönerna för de anställda inom skolväsendet.129

Förkortade lärokurser
I och med den nya läropliktslagens bestämmelse om lägre folkskolans inrättning ledde
detta till att ytterligare en lärare oftast hade behövts anställas vid folkskolorna.
Samtidigt blev lokalerna för små för att inhysa både lägre och högre folkskola. Detta
problem löstes genom att införa förkortade lärokurser, så att en och samma lärare
kunde undervisa såväl lägre som högre folkskola; den förstnämnda 12 veckor per läsår
och den sistnämnda 28 veckor per läsår.130
I de till folkskoleinspektören inkomna breven kan en viss osäkerhet kring själva
tillämpningen och agerandet inför den nya läropliktslagen observeras. Exempelvis i
följande brev från 23 juli 1923, skickat från föreståndaren på Seglinge folkskola, tycks
det råda oklarhet gällande antal skoldagar då den då nya lagen ej stadgat antal dagar i
skola med förkortad lärokurs:
Med anledning av Hr Inspekt. avfordrade förkl. av den 13/VII aug.
skoldagarna andra läsåret 1922–23 vid Seglinge folkskola, att de 228 till
antalet ej skulle fylla minimibeloppet 200, får undertecknad meddela att
något skärskilt [sic] avseende vid dagarnas antal ej blivit fått
enär lagen talar endast om veckor. Det är sant, att i gamla lagen stadgas
nogsamt om dagar jämte veckor, och denna lag är gällande i vissa delar
ännu, men då ingenting är sagt i nya lagen om dagar i skola med
förkortad lärokurs och denna skolform är ny, kan väl ej gamla lagen gälla
för sådan skola. Med detta som stöd har jag tänkt att gamla lagen ej är
gällande mera med avseende på skoldagar i vanlig skola heller utan
endast veckor131
Antal skoldagar ses även diskuteras i andra frågor rörande förkortad lärokurs, något
som flertalet skärgårdsskolor tillämpade. Ovan ses alltså ett exempel på hur lagen
129

Tudeer, Det åländska folkets historia V, s. 86.
Cavonius, Från läroplikt till grundskola, s. 29; Nordman, En boning i havet, s. 331.
131
Årsberättelse Torsholma folkskola 1920–1921, Folkskoleinspektörens arkiv, ÅlLa.
130

53

åtminstone till en början inte tydlig stadgat antalet skoldagar, men i följande exempel
förs diskussionen angående själva mängden undervisning med oro för barnens
kunskapsnivå. Folkskoleinspektören Hjalmar Björkwall intervjuades i tidningen
Åland med rubriken Färre folkskolor med förkortad lärokurs. Intervjun publicerades
så sent som i juli 1948, men är värd att nämnas med tanke på att problemet som belyses
var en följd av resursbrist i form av personal och ekonomi. Ett omdiskuterat ämne
inom skolväsendet gällde hur omfattande undervisningen skulle vara, eller snarare
kanske hur ringa den inte borde vara, specifikt med tanke på de förkortade
lärokurserna. Björkwall menade att det år 1948 var runt 30 skolor av totalt 60 som
hade förkortad lärokurs på Åland.132 Han fortsatte med att kommentera ärendet enligt
följande:
Om man undantager Lappland har ingen annan landsdel procentuellt sett
ett så stort antal dylika skolor som Åland. Det är visserligen svårt att göra
något åt detta sorgliga faktum, som närmast beror på skärgårdens glesa
bosättning och de stora avstånden mellan dess holmar och skär, men man
får dock tro, att en ändring till det bättre snart skall kunna genomföras.133
Av Björkwalls ordval att döma var de förkortade lärokursen inte att föredra, vilket på
sätt och vis ter sig logiskt. De förkortade lärokurserna innebar att eleverna skulle
inneha samma kunskaper som de elever i fullständig skola, där läsåret bestod av 36
veckor.134 Detta förde säkerligen med sig mycket arbete både för elever och lärare. Att
lärarna redan hade det svårt, då de i princip ensamma ansvarade över alla elever i
skolan, hittas exempel på i stort sett från allt material och ofta som korta noteringar
om verksamheten alternativt som fullständiga brev. Ett exempel på detta hittas i
årsberättelsen från Hellsö läsåret 1921–1922 där läraren för Hellsö skola på Kökar
önskar framföra klagomål angående det höga elevantalet och ”den enda lärarkraften”.
Enligt årsberättelsen för samma läsår låg elevantalet på 46 elever tätt efterföljt av
Karlby skola, även denna på Kökar, med flest antal elever av alla skärgårdsskolor,
totalt 47 stycken.135 Problemet tycks ha fortsatt även läsåret därpå, då Hellsö lärare
återigen kommenterade situationen ”över femtio elever intagna utan förkunskaper
utarma totalt lärarkraften”136. Ifall den låga lärarlönen tas i beaktande tillsammans med
132

Tidningsurklipp daterat juli 1948, Ha2, Hjalmar Björkwalls arkiv, ÅlLa.
Tidningsurklipp daterat juli 1948, Ha2, Hjalmar Björkwalls arkiv, ÅlLa.
134
Cavonius, Från läroplikt till grundskola, s. 10.
135
Hellsö och Karlby folkskolors årsberättelse 1921–1922, Ed6, Folkskoleinspektörens arkiv, ÅlLa.
136
Hellsö folkskolas årsberättelse 1922–1923, Ed6, Folkskoleinspektörens arkiv, ÅlLa.
133

54

den stora ansvarsmängd som läraren innehade, kan det antas att arbetet var tämligen
krävande. Klassiska skildringarna om stränga lärare kan kanske förstås bättre utifrån
detta perspektiv, men det betyder trots allt inte att de alla gånger kan rättfärdigas.

Barnens skolväg ur de vuxnas perspektiv
Genom att studera olika typer av cirkulär och brev kan en god inblick fås i det
dåvarande läget inom folkskoleväsendet. Landskapsnämnden på Åland har år 1924
sänt ut ett cirkulär, noterat som ankommet den 18 oktober 1924 till Kumlinge
folkskola, angående frågor som rör kostnader för folkskolor. I detta cirkulär noteras
att ”elevernas frambefordrande och inkvartering” var en del av de verkliga
årsutgifterna för vardera landskommuns folkskoleväsende, samt att kommunen bland
annat för denna utgiftspunkt var berättigad bidrag av landskapets allmänna medel.
Enligt cirkuläret var kommunerna berättigade bidrag uppemot två tredjedelar av de
fullständiga årsutgifterna.137 Det som alltså går att utläsa ur cirkuläret berör det ansvar
kommunerna hade för att sörja för elevernas färd till skolan och även för möjlig
inkvartering. Ämnet inkvartering hittas som anmärkning i flera årsberättelser samt
omnämndes av de tidigare skoleleverna i skärgården.138
I Skolstyrelsens reglemente för folkskolorna på Kökar stadfästes bestämmelser
angående inkvartering av skolbarn. Enligt reglementet skulle målsman underrätta
skoldirektionen gällande barnets inkvartering eller frambefordran till skolan. Ifall detta
ansågs lämpligt och korrekt, kom kommunalnämnden att besluta över huruvida
kommunen skulle deltaga i kostnaderna för de utgifter målsman kom att ha på grund
av detta. Kommunens bidrag skulle inte täcka mer än två tredjedelar av utgifterna.
Skulle målsman inte ha vidtagit åtgärder för barnets inkvartering eller transport till
skolan trots att behov för detta skulle ha funnits, kunde skoldirektionen påpeka detta
till målsman ifråga och erbjuda hjälp.139 Det fanns alltså fastslaget bestämmelser
gällande barnens inkvartering och frambefordran till skolan, även till den grad att
skoldirektionen kunde ingripa ifall målsman inte engagerat sig i saken. Något bevis på
att skoldirektionen ingripit i sådana frågor under tidsperioden som denna studie

137

Cirkulär 18.10.1924, Handlingar om verksamhet 1878–1972, Ha1, Kumlinge kommunarkiv, ÅlLa.
Se kapitel 6 på s. 60.
139
Reglemente 19.3.1924, Inkomna brev 1893–1968, Ea9, Folkskoleinspektörens arkiv, ÅlLa.
138

55

sträcker sig över har inte hittats, vilket tyder på att målsmännen i fråga ”skött sig” eller
att stora problem med inkvartering eller skolväg inte uppdagats.
Utifrån ett brev ankommet till folkskoleinspektören 10 september 1930, inskickat av
medlemmar från ”Västra sockens folkskoledistrikt i Föglö som bo på Prestlandet och
vars barn besöka folkskolan i Hummersö” togs frågan om kommunens ansvar för
skolvägen upp. Skribenterna, vars barn tycks ha berörts av en lång skolväg, var
besvikna på att de redan flera gånger lyft upp frågan till skolans direktion under
distriktsstämma utan att ha fått något gensvar. Frågan om huruvida distriktet ville
deltaga i kostnaderna för skjuts till skolan under vinter då det var dåligt före, samt höst
och vår då det var vått, togs upp i brevet.140 Detta tyder alltså på att målsmän till
eleverna varit tvungna att själva ordna så att barnen kunde ta sig till skolan och helt
enkelt blev trötta på att distriktet inte tog sitt ansvar i elevernas frambefordrande. De
hänvisade även till lagen beträffande kostnader för folkskoleväsendet från 1926,
troligtvis med en förhoppning om att folkskoleinspektören satt på mer makt och
således kunde nå ut till den då aktuella skoldirektionen i distriktet för en förändring i
situationen.
Ovanstående brev kan ses i kontrast till det föregående stycket angående reglemente
om målsmans ansvar. I reglementet stadfäste Skolstyrelsen alltså att skoldirektionen
kunde ingripa ifall målsman försummat ansvar i barnens inkvartering och
frambefordran, medan målsmännen i brevet till folkskoleinspektören lyfter upp
bristande handlingskraft från såväl kommun som folkskoledistrikt. Det kan tolkas som
att ansvarsfrågan trots allt var relativt otydlig. Givetvis är det svårt att enbart utgå ifrån
ett brev från föräldrar på Föglö, det kan också tänkas ha handlat om att detta specifika
distrikt inte hade en särskilt aktiv skoldirektion under tiden som klagomålen framförts.
Det jag dock vill påpeka är det faktum att föräldrarna trots allt tycks ha lagt ner en del
tid på ärendet i och med att de dessutom hänvisar till lagparagrafer och även kontaktat
folkskoleinspektören. Barnens skolgång sågs troligtvis som betydelsefull och därav
gjorde målsmän flera försök till att förbättra och förenkla skolgången, samt se till så
att berörda parter blev lagenligt behandlade.

140

Brev 10.9.1930, Inkomna brev 1890–1974, Föglö Ea7, Folkskoleinspektörens arkiv, ÅlLa.
56

Samtidigt kan det poängeras att det särskilt på landsbygden var vanligt förekommande
att barnen aktivt deltog i det arbete som krävdes i hemmet och på gården.141 Barnarbete
förekom redan från femårsåldern och fortsatte upp till vuxen ålder, där arbetet kunde
bestå av allt från räfsning av gård till vallning av djur samt hushållssysslor som
städning och diskning. Särskilt potatisupptagningen lyfts fram som ett arbete där alla
behövde hjälpa till, något som i skolan även gavs ett särskilt lov för; potatislov.142 I ett
exempel från Kumlinge vittnas det om att små flickor i åttaårsåldern kunde skickas till
en annan by för att arbeta som barnpigor, alltså ta hand om yngre småbarn, medan
pojkar i nioårsålderns ofta kunde få delta i fiskefärder tillsammans med sin far;
stundvis långväga till Åbo eller Stockholm.143
Med tanke på läropliktens införande fick familjerna och gårdarna troligtvis planera om
arbetsmässigt, då barnen inte längre kunde delta i uppgifterna till fullt lika hög grad
som förut. Dock tycks det i vissa fall ha beviljats speciallov. Exempelvis i Hellsö
folkskola på Kökar fick 13 elever uppskov på skolstarten till vårterminen, på grund av
att barnen skulle hjälpa till med strömmingsfisket under höstterminen.144 Under
höstfisket på Kökar slog man läger ute vid havsbandet och bodde där under hela
fiskesäsongen,145 vilket troligtvis ledde till att barnen då inte hade tid att besöka skolan.
På Kökar var fisket den dominerande näringen på grund av bristen på odlingsmark och
skog,146 vilket gav skäl nog att låta barnen dröja med sin skolstart.

141

Lönnqvist, Ting, rum och barn, s. 195–199; Tuomaala, Työtätekevistä käsistä puhtaiksi ja
kirjoittaviksi, s. 88–89.
142
Tuomaala, Työtätekevistä käsistä puhtaiksi ja kirjoittaviksi, s. 111.
143
Lönnqvist, Ting, rum och barn, s. 197; Moring, Skärgårdsbor, s. 43–49.
144
Statistiska uppgifter Ee3, Folkskoleinspektörens arkiv, ÅlLa.
145
Tudeer, Det åländska folkets historia V, s. 77–78.
146
Kuvaja et al., Det åländska folkets historia IV, s. 299.
57

Bild 5: Åström, Bernhard. Äggfrukost. (1919): SLS 1555_167.

Slutligen vittnar ytterligare ett ärende om skolvägens möjliga olägenheter, detta bland
inkomna brev och cirkulär i folkskoleinspektörens arkiv. År 1932 utskickades ett
cirkulär där ett förslag framlyftes om att tillverka isdubbar under slöjdlektionerna i
skolan, ”för de många som färdas över isarna till skolan, och annors”.147 I och med att
kommunerna ansvarade för elevernas färd till skolan, kan detta ses som ett aktivt beslut
för främjandet av säkerheten under skolvägen. Ifall isarna var tunna och risk för
menföre förekom, hade barnen åtminstone isdubbar som de kunde ta till hjälp ifall de
gick igenom isen. Dessutom hade folkskolorna redan före läroplikten 1921 haft en
relativt stark praktisk inriktning med slöjd- och handarbetsundervisning, som skulle
bidra till att förstärka den finska produktiviteten och gynna ekonomin som hade en
långsam tillväxt i landet.148

Knappa resurser och försvårande omständigheter
Ekonomiska hinder och elever som uteblev tycks ha varit faktorer som i allra högsta
grad påverkade folkskoleverksamheten. De fattiga landsbygdsskolorna var beroende
av statsbidrag och andra statliga understöd och behövde ansöka om dessa från
147
148

Cirkulär från 1932, Handlingar om verksamhet 1878–1972, Ha1, Kumlinge kommunarkiv, ÅlLa.
Juha Tähtinen, ”Moraali ja terveys kansalais- ja koulukasvatuksen polttopisteessä”, s. 189.

58

Skolstyrelsen. Det framkommer att planering och förslag krävde många mellanhänder,
vilket tillsammans med bidragsansökningarnas motiveringar belyser vikten av
folkskoleväsendet och utbildningen i det dåtida samhället. De ekonomiska resursernas
knapphet märktes även av i den höga omfattning av skolor med förkortad lärokurs,
vilket var ett sätt att spara in på kostnader för såväl personal som utrymme. En och
samma lärare fick då ha hand om både lägre och högre folkskola, där eleverna i de
olika klasserna turvis besökte skolan för att undvika utrymmesbrist.
Det framkommer knapphändigt med information om elevers inkvartering och skolväg
bland ärenden hos folkskoleinspektören. I Kökar kommuns handlingar hittas ett
reglemente angående detta, som troligen var ett standarddokument som användes
bland flera kommuner. I reglementet stipuleras ansvarsroller för målsman, skola och
kommun. Något som dock vittnar om att bestämmelserna inte alltid följdes likt
planerat är det brev som blev sänt från målsmän på Föglö. I detta riktades klagomål
angående den långa skolvägen och hur ärendet ignorerats flertalet gånger, vilket
belyser ett önskemål om förändring. I brevet tas ärendet om skolskjuts upp och även
frågan om möjlighet till bidrag för detta, vilket tyder på att barnen fått gå till fots
alternativt att målsmännen stått för skolskjutsen själva. De var tydligt medvetna om
att det inte enbart skulle vara på familjens egna ansvar att eller hur barnet skulle ta sig
till skolan.

59

6. Barnens perspektiv
Hur barnen själva upplevde sin skoltid varierade säkerligen stort från barn till barn och
var givetvis en konstruktion av personliga tankar och senare minnen, som under tidens
gång dessutom kunde förändras och försvagas. Av de minnen och berättelser som
återgetts från både de som själva varit elever under det tidiga 1900-talet i skärgården
samt av deras närstående såsom barn eller barnbarn, vittnas det ändå om en hård
skolgång. Disciplinen var åtstramad och regler var till för att följas, samtidigt som
förutsättningarna inte alltid var de bästa.
Det vittnas om otrevliga lärare som inte lärde eleverna särskilt mycket och som inte
tillgodosåg varje elevs behov. Slag på fingrar kunde förekomma, ibland även utan
någon vidare förklaring.149 Samtidigt vill jag påpeka att de utvalda minneshistorierna
i denna avhandling återges på ett relativt kritiskt sätt av personerna som sänt in sina
bidrag. Detta behöver givetvis inte betyda att alla skolminnen var negativa och dessa
berättelser ska således inte nödvändigtvis få stå för en allmän uppfattning om skoltiden
under tidigt 1900-tal, snarare som ett urval av personer som uttryckt besvär angående
skolvägen.

”När vi sutto i vår bänk”
De bidrag som insamlats i materialet När vi sutto i vår bänk ger en mycket god inblick
i skolbarnens vardagsliv under sekelskiftet 1800–1900 samt den tidigare hälften av
1900-talet. Minnesmaterialet i denna samling är original och således oredigerade och
inkom som svar på Svenska Litteratursällskapets Folkkultursarkivs pristävling år
1969. I utskicket står det att tävlingen gällde minnen från skolåren och att skildringar
tagna från skriftliga källor inte var av intresse för arrangörerna. Det stod också att de
inkomna

bidragen

inte

skulle

offentliggöras,

utan

enbart

användas

av

”vetenskapsmän”,150 vilket redan i sig är intressant. Poängen var alltså inte att Svenska
Litteratursällskapet skulle dela med sig av berättelserna för omvärlden, trots att detta
både handlade om en tävling med pris, samt att de inskickade bidragen kan tänkas ha

149
150

Ulla Tunedal, mejlintervju, 7.10.2020.
Folkkultursarkivets pristävling 1969, 960, Svenska Litteratursällskapet, Helsingfors. (SLS)
60

varit av intresse för allmänheten på ett lokalhistoriskt plan. Kriterierna för att vinna
var inte uppräknade, antagligen var det var upp till arkivets nämnd att helt enkelt välja
det bidrag de ansåg var mest utmärkande. De bidrag som inkom från Åland var totalt
21 till antalet. Utifrån dessa, var 11 bidrag inskickade från någon person boende eller
född i en åländsk skärgårdskommun.
Från innehållsförteckningen noteras att den äldsta skärgårdsbon och brevskrivaren var
född 1891 och den yngsta 1915, vilket betyder att en uppskattning kan göras från att
skoltiden skildras från de allra sista åren av 1800-talet fram till strax före 1930-talet,
då den yngsta torde ha slutfört sin skolgång. Det framkommer inte huruvida de tidigare
eleverna slutförde sina studier, eller hur många år de deltog i undervisning, vilket gör
att exakta årtal inte kan fastställas för skolgång.
Följande stycke kommer från ett brev inskickad av en kvinna född 1915. Brevet är
markerat med Seglinge i Kumlinge kommun. Kvinnan skriver följande i brevet:
På Finnö finns det än idag inga grusade vägar alltså var skolvägen
bara en körväg som vagnshjulen hade gjort. Vi gick till skolan. De som
bodde på Södö rodde själva över fjärden till Finnö. I menförs tid
inackorderades de på Finnö. Barnen från Husö och Hästö bodde hela
terminerna på Finnö. De barn som hade långt till skolan var befriade
från skolplikt i min barndomstid. Från skolan sprang vi ofta i kapp.151
I stycket beskrivs den fysiska vägen, att den inte var fullt så platt och enkel att gå på,
då den i princip bestod av hjulspår som barnen följde likt en stig. De öar kvinnan
nämner hör till Sottunga, inte till Seglinge, alltså kan det göras ett antagande att hon i
ett senare skede flyttade bort från Sottunga. Södö, Hästö och Husö är öar strax utanför
Finnö där den lägre folkskolan huserade, se karta på nästa sida.

151

När vi sutto i vår bänk, SLS 960.
61

Bild 6: Terränkarta över södra Sottunga, där Finnö, Södö, Husö och Hästö är markerade.
Källa: Lantmäteriverket, https://asiointi.maanmittauslaitos.fi/karttapaikka/.

Södö ligger närmast Finnö och barnen kunde således ro själva till skolan enligt
skildringen; den kortaste sträckan över sundet uppgick till nästan 700 meter.152 Vid
istäckt vatten kunde barnen relativt enkelt vandra över isen, men under menföre borde
det rimligtvis ha blivit krångligare att ta sig fram. Så som kvinnan själv konstaterar var
barn med lång skolväg befriade från ”skolplikt”, men de som bodde på andra sidan
vattnet fick ro eller inackorderas. Kvinnans berättelse bestyrks även i
landskapsstyrelsens Kulturmiljöinventering; Kökar, Sottunga författad av Per-Ove
Högnäs, där Gruvängs manbyggnad presenteras. Under 1910- och 1920-talet
fungerade byggnaden som folkskola på ön Finnö, södra Sottunga. De barn som bodde
på öarna i södra Sottungas skärgård besökte Finnö folkskola och det bekräftas även att
barnen på Hästö och Husö inackorderades hos familjer bosatta på Finnö samt att
Södöbarnen rodde över fjärden till och från skolan.153

152

Enligt lantmäteribyråns mätverktyg, mätt från de närmaste punkterna mellan ön Finnö och ön Södö
på Kumlinge, Lantmäteriverket, kartblad L3113D4, hämtad 19.12.2020,
https://asiointi.maanmittauslaitos.fi/karttapaikka/.
153
Per-Ove Högnäs, Kulturmiljöinventering; Kökar, Sottunga (Mariehamn: Ålands landskapsstyrelse,
Museibyrån, 2004), s. 90.
62

Både inkvartering och de olika transportsätten i skärgården bör ses i ett tidsenligt
perspektiv. Att små barn idag skulle bo hemifrån för att delta i skolundervisning eller
ensamma ro över hav var en del av vardagen ute till sjöss. Exempelvis finns det
skildringar om fyråriga barn som, innan småskolan blev allmän, fick inackorderas hos
släktingar för att lära sig läsa. Detta för att klara av husförhöret av katekesen men även
för att förbereda sig för folkskolan.154
En kvinna född 1899 på Simskäla, Vårdö beskriver väglaget inte bara för skoleleverna,
utan nämner byborna på samma ort:
Skolvägen var stigar över berg mosse och sänkor. Stigar sen öarna blev
bebygda Någon lands väg fanns ej sommar tid. Vintern kördes nog ty
då var det stora kärr som var isbelagda. Var väl upprensad skog för
vinterväg. Byborna gick den vägen vinter tid. Ingen hade något
fortskaffningsmedel endast fötterna. Men man sprang som stengetter.
Ingen drog sig för vägen vare sig i höstmörker eller snö.
Man var härdad som martallen i bergskrevan.155
I stycket ovan ses kvinnan ha använt uttrycket ”härdad som martallen i bergskrevan”
och beskriver byborna likt ”stengetter”. Ur denna skildring framkommer något som
närmast kan liknas vid en mentalitet, något som även Tuomaala diskuterar i sin studie
om landsbygdsbarnens möte med skolvärlden. Tuomaala driver fram slutsatsen om att
skolvägen och själva skolbarnen ofta får närmast metaforiska liknelser, där olika starka
adjektiv införs i berättandet. Ord som ihärdiga, flitiga, starka, tåliga och liknande
används ofta, även historiskt av personer som Zacharias Topelius, påpekar
Tuomaala.156
Kvinnan på Simskäla framställde byborna, i grupp, som tåliga och vana vid väder och
vind samt goda till att ta sig an krångligt väglag. Topelius beskrev det finska folket i
Boken om vårt land, bland annat genom citatet ”Det har arbetat i en hård jordmån och
under ett strängt, nordiskt klimat: – det måste vara ett härdadt och starkt folk”.157
154

Lönnqvist, Ting, rum och barn, s. 248.
När vi sutto i vår bänk, SLS 960.
156
Tuomaala, Työtätekevistä käsistä puhtaiksi ja kirjoittaviksi, s. 349.
157
Zacharias Topelius, Naturens Bok och Boken om Vårt Land, Magnus Nylund (utg.), ZTS XVII,
(Helsingfors: Svenska litteratursällskapet i Finland, 2017), s. 140. Hämtad 8.4.2021,
http://www.topelius.fi/index.php?p=texts&bookId=10#itemId=10_2&sectionId=ch3&positionId=pos7
0&columns=[[|ih|,-1],[|lt|,-1]].
155

63

I fortsättningen av brevet berättade kvinnan om att skolvägen förändrades då de fick
en ny skola på en annan ö. Problemet som då uppstod var att hemmet och skolan
skiljdes åt av ett sund som var mellan sex och sju meter brett. Enligt kvinnan bodde en
”snäll tant” intill sundet. Denna tant brukade ro över med barnen till skolan, något som
efter en tid avslutades av okänd orsak. Istället fick öborna dejourera vid sundet under
var sin vecka berättade kvinnan från Simskäla. Det var ofta svår ström och under
vintertid ”både snö och is i och utanför båten”. Även barn tycks alltså haft hand om
dejoureringen baserat på personens yttrande ”[...]var ej roligt för 11–12 åringar. De
yngsta kunde ju ej ha uppdraget”. Slutligen kommer direktionen att bygga en bro för
att ”få bort denna barn pina”, som lyckligtvis underlättade skolvägen mycket trots att
bron var i det enklaste slaget och endast lämplig för gångtrafik.158
Skildringen, som troligen härstammar från tidigt 1900-tal då personen i fråga var född
1899, belyser hur situationen kunde se ut för vissa barn som behövde korsa vatten för
att ta sig till skolan. Det är även intressant att fundera kring huruvida ansvaret för
skolgången här faktiskt kunde läggas på barnen själva, då de enligt kvinnans brev
tycktes behöva ha hand om att förbindelsen över sundet var tillgänglig. Till en början
och under en okänd tid hade skoleleverna turen att få hjälp av en person bosatt strax
intill sundet som på, enligt egen tolkning, frivillig basis bedrev en slags enkel
skolskjuts över vattnet. Det verkar sist och slutligen inte ha handlat om att sundet var
extremt brett, utan att det särskilt vid öppet vatten utgjorde ett stort hinder som krävde
en lösning. Enligt kvinnans skildring ska problemet ha tagits upp genom att samla
direktionen, troligtvis skolans, och övriga bybor för att komma fram till en lösning. De
som hade skog fick skänka material och övriga fick stå för arbetet, ”nog var glädjen
stor när var och en fick springa över” konstaterade kvinnan, då bron var färdigställd.159
I fotografiet på nästa sida, tillhörande Ålands museum och daterat till ett 1930-talets
Simskäla, ses människor ståendes i sina båtar samt några på land som tillsammans
tycks bära eller stödja upp någon form av stock eller stolpe. Fotobeskrivningen från
Ålands museum är noterat med texten ”Strömrensning”. Under 1800-talet var
Strömrensningsdirektionen ett ämbetsverk med ansvar över bland annat kanal- och
158
159

När vi sutto i vår bänk, SLS 960.
När vi sutto i vår bänk, SLS 960.
64

brobyggen samt rensning av vattendrag och andra praktiska uppdrag.160 I och med att
kvinnans skildring om brobygge troligtvis härstammar från ett par decennier före
fotografiet tagits, är det mer sannolikt att människorna på bilden snarare har hand om
sundet och skötseln av detta än att det skulle handla om Stömrensningsdirektionens
brobygge. Sundet i fråga kallas dessutom för ”Strömmen”.161
I bakgrunden syns något som närmast kan beskrivas som en enkel bro, som
möjliggjorde att till fots korsa vattnet. Detta är troligtvis passagen som kvinnan från
Simskäla berättade om i brevet, baserat på utlåtanden från personer med
lokalkännedom.162 I vilket fall som helst kan bilden skapa en uppfattning om hur en
eventuell förbindelse såg ut i en tidig fas samt hur även smalare sund och vattendrag
kunde leda till besvär då dessa behövde korsas. I enlighet med tidigare beskrivningar
av geografiska förhållanden, bland annat av Stig Jaatinen, kan det konstateras även här
att havet både enade och splittrade skärgården och dess befolkning.

Bild 7: Strömrensning på Simskäla, Vårdö. 1930-tal. Källa: Ålands museum, Börje Moliis samling.

160

Sökord: ”Kejserliga strömrensningsdirektionen”, Förvaltningshistorisk ordbok på Svenska
litteratursällskapet i Finlands webbplats, hämtad 21.2.2021,
https://fho.sls.fi/uppslagsord/11425/kejserliga-stromrensningsdirektionen/.
161
Aslög Granlid, mejlintervju 2.3.2021.
162
Mikael Lindholm, mejlintervju 6.3.2021; Aslög Granlid, mejlintervju 3.3.2021.
65

Att skolvägens längd i sig inte alltid var det som var avgörande skildras i en berättelse
från sekelskiftet på Seglinge, inskickad av en man född 1894. En del barn hade enligt
dennes utsago en kilometer till skolan och det var i princip bara vintern som sågs som
svår; ofta var vintrarna mer snörika förr och någon snöplogning fanns ej, liksom
egentliga vägar. Det hände ibland att någon frivillig från byn kunde skjutsa eleverna
till skolan på häst, men det förekom även att vissa barn fick inkvarteras närmare skolan
under de mest snörika dagarna.163 Seglinge är en relativt liten ö, men sett till övriga
skärgårdsöars areal inte särskilt avvikande. I ett brev inskickat av en som tidigare
arbetat som folkskollärare styrks den tidigare berättelsen gällande Seglinge och
skolväg. I detta brev står det skrivet att de flesta hade en kort väg till skolan och att de
med längst skolväg hade omkring 1,5 kilometer. Skribenten till brevet fortsätter enligt
följande:
Höst och vår var skolvägen i mycket bedrövligt skick. Under rika
snövintrar fick man vandra på oplogade vägar och stigar. Ibland näranog
fastnade man i en stor driva, särskilt de flickor som var klena eller sådana
som haltade.164
Eleverna med en längre skolväg gick hem i grupp, eller i flock, som skribenten
benämnde det i brevet. Vid blidväder hade barnen snöbollskrig och promenaden
kantades av ”eljest ett knuffande och nojsande”,165 utan att varken stanna för rast eller
paus. Det tycks alltså inte enbart ha varit ett pina att ta sig till och från skolan, baserat
på skildringarna. Ifall vädret var inbjudande för lek, kunde olika aktiviteter
förekomma.
En kvinna född 1906 som varit tidigare skolelev vid Enklinge skola i Kumlinge
kommun påvisar detta påstående i sin historia om skolvägens nästan hinderbaneliknande karaktär. Vid lättare väglag och väder gick barnen till fots längs byvägen
berättade hon, men ibland hände det att barnen fick hitta genvägar. ”Över berg genom
åkrar krypa bredvid gärdesgårdar gå på dem hoppa på stenar och trädbitar som var
utlagda ibland missa man och kom på sidan dåligt resultat nersmord av träck”, skrev
den tidigare skoleleven i sitt bidrag. Ifall bäckarna längs vägen frusit kunde tiden
fördrivas med att skrinna, fortsatte hon. Detta var något som troligtvis pågick efter
skoldagens slut, liksom övrig lek. Lekandet i sig fick dock till viss mån läggas till
163

När vi sutto i vår bänk, SLS 960.
När vi sutto i vår bänk, SLS 960.
165
Att föra oväsen, bråka, tjata enligt Ralf Svenblad, Lilla åländska ordboken, (PQR, 2013), s. 79.
164

66

sidan, då både läxläsning och arbete behövde utföras.166 I en skildring från Österbotten
har till och med en skolelev från tidigt 1900–tal konstaterat att ”Vid 11 år började man
i folkskolan och då var lektiden slut”,167 vilket ytterligare förstärker tanken om att
skolåldern blir en allt starkare framväxande period under barndomens år.
Trots lek och promenad i grupp fick de som bodde i utkanten av byn starta så pass
tidigt att det var mörkt då de gick, för att återigen vandra hem i mörkret efter
skoldagens slut. Under den tid då vädret och mörkret var som svårast var vissa barn
inkvarterade hos släkt och bekanta. Detta vittnas det även om i skildringen från
Seglinge som framfördes på föregående sida samt lyftes fram i tidigare kapitel där de
vuxnas perspektiv står i fokus. Inkvartering belyses också av Nordman i En boning i
havet, där han menar att många barn behövde inhysas närmare skolan och att detta ofta
skedde hos släktingar.168 Nordman diskuterar dock inte inkvarteringen desto mer, utan
påpekar endast att detta förekom, vilket bestyrker uppfattningen om att detta inte är ett
särskilt väldokumenterat ämne.

”Man fick nog knoga på, så man hann fram i tid”
Rubriken, som är ett citat från en kvinnas skildring från Enklinge by under tidigt 1900tal, belyser många barns vardag; särskilt för dem som bodde i utbyarna, alltså avsides
från byns mitt eller vid kommunens utkant.169 Exakta färdmedel och tillvägagångssätt
för att ta sig till skolan har i avhandlingen hittills skildrats bäst i barnens egna
berättelser. Det har framkommit att barnen oftast fick gå till fots och att vägen då
ibland kunde gå över berg, stenar, mossar och sänkor. För att få mer information om
fortskaffningsmedel och skolvägen kommer ett par bilder presenteras under följande
sidor.
Liksom berättelserna från Sottunga och Simskäla på sidorna 63–66, som skildrade
skolelever som tog båten till skolan, ses ett illustrerat exempel på detsamma i

166

Tuomaala, Työtätekevistä käsistä puhtaiksi ja kirjoittaviksi, s. 92.
Lönnqvist, Ting, rum och barn, s. 251.
168
Nordman, En boning i havet, s. 336.
169
När vi sutto i vår bänk, SLS 960; Sökord: ”utby”, Svenska Akademiens Ordböckers webbplats,
hämtad 2.3.2021, https://svenska.se/saob/?id=U_0905-0014.B59P&pz=7.
167

67

tidskriften EOS från år 1928.170 På pärmen finns en illustration av ett litet barn som
sitter i en skuta och ror. Under illustrationen står det ”Så här se skärgårdsbarnens
skolvägar ut, och så här lyder deras glada sommarvisa” åtföljt av Skärgårdsgossens
visa. Hur vanligt det faktiskt var att barn använde båt som färdmedel till skolan är
givetvis svårt att säga, då det inte är möjligt att baserat på det material som använts i
denna avhandling göra en full kartläggning, men det fråntar inte möjligheten att
konstatera att det hände och var en vardag för vissa skolbarn. Tidskriften EOS var i
sig inte särskilt inriktad på Åland som ett landskap och därför kopplas inte
illustrationen enbart till Åland, men utgör ett intressant perspektiv på de vuxnas syn
på skolelevers färd till skolan.

Bild 8: EOS, 01.01.1928, nr 3, s. 1.
Källa: Nationalbibliotekets digitala samlingar,
https://digi.kansalliskirjasto.fi/aikakausi/binding/900858?page=1.

Faktum är ju att Finland har flertalet skärgårdsområden, men i stort sett var
omständigheterna sånär som på likadana med tanke på geografiska förutsättningarna.
Av Skärgårdsgossens visa skapas en bild av att roendet i skären varit något glatt och
trevligt, vilket ger en ny synvinkel till studien. Givetvis behöver väder och vind tas i
beaktande och dess påverkan på färden, men med ovanstående illustration och visa i

170

EOS, 01.01.1928, nr 3, s.1, Nationalbibliotekets digitala samlingar, hämtad 11.12.2020,
https://digi.kansalliskirjasto.fi/aikakausi/binding/900858?page=1.
68

kombination med exempelvis skildringarna av snöbollskrig och skrinning om
vintrarna, växer det fram en mer idylliserad bild av skolvägen. Det är givetvis tacksamt
att få ta del av båda sidorna, såväl positiva som negativa. Det bör dock påpekas att
EOS kanske snarare ville motivera de eventuella skolbarn som läste tidskriften till flit
och munterhet, än att visa upp menförestider och båtar som läckte in vatten.171
Kuvaja et al. belyser dock det faktum att det trots idealiskt väder förekom olyckor och
försvinnande till havs, särskilt bland de som arbetade inom postväsendet och rodde
eller tog sig över isarna mellan Åland till Sverige och/eller fasta Finland.172
Ovanstående tidningsurklipp kan också ses som ett sätt att framlyfta skola och
undervisning i ett positivt sken, för att uppmuntra befolkningen (barnen) att delta i
denna. I ett cirkulär utsänt 1918 från Finlands folkkommissariat utropas ”skolans
frigörelse”, i vilket kommissariatet menar att arbetarklassen och de mindre bemedlade
äntligen ska få sin ”rättvisa andel” av ”vetandets och bildningens rikedomar”.173 Med
tanke på att dylik information sänts ut samt att illustrationen med skärgårdsgossen
publicerats syns ett fokus på en större del av befolkningen. I det då självständiga
Finland skulle skola och undervisning inte enbart vara tillgängligt för rika familjer
eller barn boende i städer; folkskolan skulle vara allmän och jämlik.

171

Enligt kvinnan född 1899 på Simskäla blev skorna ofta blöta och läckte in vatten då gummistövlar
inte ännu fanns. Eleverna var således tvungna att sitta med blöta skor genom hela skoldagen.
När vi sutto i vår bänk, SLS 960.
172
Kuvaja et al., Det åländska folkets historia IV, s. 368–377.
173
Cirkulär 3.2.1918, Handlingar om verksamhet 1878–1972, Ha1, Kumlinge folkskola, Kumlinge
kommunarkiv, ÅlLa.
69

Bild 9: Sottunga folkskola. Foto: Ålands museum.

Ovanstående bild visar en svartvit bild av skolelever uppradade vid Sottunga folkskola
under från ett tidigt 1900-tal. Det är vintertid då bilden tagits och barnen har på sig
mössor och stövlar och befinner sig i en snötäckt miljö. Bakom skaran av barn, vissa
till synes klädda enbart i yllekoftor ovantill, ses ett trähus som troligtvis var rött till
färgen med vita knutar. Längre bak till höger skymtar ytterligare ett hus som dock
tycks åtskiljas med något slags enkelt staket. Under tiden som fotot är taget har ingen
läroplikt införts, vilket betyder att eleverna i princip deltar frivilligt i undervisningen,
och någon lägre folkskola har möjligtvis ännu inte tagits i bruk.
Barnen ser ut att stå endera på eller strax framför istäckt vatten, då underlaget längst
ner till höger i bild ser mörkare och slätare ut än snön. I samma hörn noteras även en
sparkstötting som är av särskilt intresse för avhandlingen. Den vittnar nämligen om
ytterligare ett sätt att ta sig till skolan på. Särskilt för barnen som tog sig över isar till
skolan kan sparkstöttingen ha fungerat som ett snabbt och effektivt färdmedel. Någon
skildring om sparkstöttingar har inte hittats i avhandlingens övriga material och
överlag kan det konstateras att olika transportmedel inte varit tydligt förekommande i
materialet.

70

Stig Jaatinens forskning om geografiska förhållanden beskriver Sottungas miljö och
omgivning som till stor del dominerad av vattenområden och enligt Kjell Andersson
bedöms Sottungas vattenareal ha uppgått till totalt 92,3 procent av kommunens
totalyta.174 Särskilt under vintertid knyter isen tacksamt ihop landområden och gör
det möjligt att färdas med exempelvis skidskor och sparkstötting. Skidning till och
från skolan var ofta förekommande om vintrarna då det fanns gott om snö.175 Detta
är dock inget som skildras i avhandlingens källmaterial.

Skolvägens realiteter
Hela skoltiden under det tidiga 1900-talet kantades av diverse svårigheter, där
skolvägen givetvis bara var en del av helheten. Utgående från de tidigare skolelevernas
egna skildringar blir det tydligt att upplevelsen och uppfattningen om skolvägens
vansklighet inte enbart berodde på själva längden på skolvägen. Gemensamma
nämnare för skoltidens minnen var bland annat bristen på ordentliga vägar att gå på,
blött, lerigt och/eller snöigt väglag som ledde till blöta skor och fötter, samt det mörker
som särskilt under höst- och vintertid var utmärkande både på vägen till och från
skolan. Många berättade även att det var vanligt att gå tillsammans i ett större sällskap
till skolan. I vissa fall vittnas det om havet som skiljde åt barnen och skolan och där
någon form av båt blev nödvändig för att kunna ta sig fram.176 Även häst och
sparkstötting förekommer som transportmedel i källmaterialet, liksom berättelsen om
skrinning längs bäckarna. Det förefaller dock ha varit allra vanligast att färdas till fots.
Skildringarna vittnar om något som närmast kan förstås som en mentalitet bland de
tidigare skoleleverna. Skärgårdsborna var härdade och vana vid väder och vind. De
stundvis dåliga förbindelserna var en del av livet och för skolbarnen fick de i värsta
fall inkvarteras för att slippa den svåra och/eller långa färden till skolan. Sett till
cirkuläret och målsmännens brev som togs upp i tidigare kapitel på sidan 56 och
framåt, tycks det trots allt ha funnits önskemål om förändring och förbättring vad
gällde barnens skolväg.

174

Kjell Andersson, Den finländska skärgårdspolitikens framväxt och utveckling: Strukturell
bakgrund, aktörer och institutioner (Helsingfors: Helsingfors universitet, 1997). s. 24. Notering:
studie från år 1997. Även Kökar beräknades ha en vattenareal på 92,9 % av totala kommunarealen.
175
Lönnqvist, Ting, rum och barn, s. 254.
176
När vi sutto i vår bänk, SLS 960.
71

7. Framåtsträvande; kortfattat om framtiden
I Kumlinge folkskolas hundraårshistorik som sammanställts av Börje Österlund
omnämns elevskjutsningsbidraget som ett första steg till organiserad skolskjuts. Detta
utbetalades år 1955 för första gången till en person som fick ansvara för att med häst
skjutsa barn till skolan. Personen i fråga tycks dock inte ha åkt runt på Kumlinge, utan
i princip skjutsat de barn som bodde i dennes hemkrets.177 Diskussion om elevskjuts
framkommer mer under 1940- och 1950-talet. Särskilt i frågan om en centralisering av
skolorna på Åland ses en möjlighet att införa skolskjuts. En centralisering skulle bidra
till att lättare göra upp bestämmelser och se över standarden på folkskolorna.
Exempelvis tas detta upp i en artikel från den 7 juli 1949 i Ålandstidningen, om
skoljubileum på Seglinge. Folkskoleinspektör Erik Bertell hade besökt festligheterna
och höll där ett tal där han bland annat belyste vikten av att centralisera folkskolorna
på landsbygden. Enligt förslaget ansåg Bertell att man kunde införa den planlagda
sjundeklassen till Kumlinge kyrkoby och att elever från Seglinge och Enklinge således
skulle få elevskjuts.178
Slutligen kan det framlyftas hur folkskolan fungerat som en viktig del av kedjan i
utvecklingen av hela samhället i sig. Folkskoleinspektören Hjalmar Björkwall belyser
olika faktorer som bidragit till utvecklingen i skärgården i sina minnesanteckningar
från 1953:
De förbättrade kommunikationerna, framför allt motorn och
ångbåtstrafiken, har gjort sitt. Folkskolorna har kanske gjort mest,
ungdomsföreningar självstudier och folkhögskolkurser en god del, och
den livligare förbindelsen med omvärlden bör även nämnas.179
Att Björkwall kommenterar att folkskolorna kanske till och med gjort mest i samhället
rent utvecklingsmässigt säger en del om vikten av folkskoleväsendet. Undervisningen
bidrog till en ökad utveckling av skärgårdskommunerna men även till en möjlighet till
vidareutbildning och utflyttning.

177

Österlund, Folkskolan i Kumlinge by 1888–1988, s. 24.
Urklipp ur Ålandstidningen 7.7.1949, Ha1, Hjalmar Björkwalls arkiv, ÅlLa.
179
Minnesanteckning 24.3.1953, Ha1, Hjalmar Björkwalls arkiv, ÅlLa.
178

72

Något paradoxalt tycks skärgårdskommunernas utveckling leda till både en förbättring
och en försämring av serviceutbudet, detta diskuteras även av Ulla Elo i antologin
Skärgård i omvandling.180 I de tidigare stundvis isolerade tillstånd som
skärgårdssamhällen befann sig i, fanns det trots allt en drivkraft i att hålla igång såväl
skolor som övrig verksamhet i och med att det knappt fanns andra möjligheter att tillgå.
Detta är något som kom att rubbas i och med nya och enklare möjligheter till
kommunikation och förbindelse med omvärlden. Ett annat dilemma som belyses i
samma antologi är det faktum att ju högre utbildning befolkningen hade, desto större
var chansen att dessa flyttade från skärgården, helt enkelt på grund av att
arbetsmöjligheterna inte motsvarade utbildningsnivån.181

180
181

Ulla Elo ”Serviceproblem”. Skärgård i omvandling, (Nordenskiöld samfundet, 1974), s. 180.
Från citat i Skärgård i omvandling, (Nordenskiöld samfundet, 1974), s. 173–174.
73

8. Avslutning
Att ge sig på ett ämne som både är ringa avhandlat rent akademiskt och dessutom med
fokus på Åland som område har varit mer krävande än förväntat. Mycket av den
åländska historieskildringen baseras på muntliga traditioner och lokalkännedom,
”allmänt vetande” om hembyns historia och lokalhistoria invävt i skönlitterära verk.
Detta har inte alltid gynnat arbetet, då olika berättelser, teser och tankar lagts fram som
dels gått emot mina skriftliga källor samt inte i större utsträckning kunnat påvisas.
I denna avhandling har syftet varit att undersöka införandet av läroplikt bland de sex
olika skärgårdskommunerna på Åland under åren 1921–1937. För att fullskaligt förstå
processen har en kartläggning gjorts av både de geografiska förutsättningarna och
statistisk. Statistiken har dels fokuserat på antalet elever ämnet berörde, dels antalet
skolor och skoldistrikt under tiden i fråga, samt den genomsnittliga längden på
skolvägen bland skolorna i de olika kommunerna. Överlag syns en minskning i
elevmängden under de sexton år som studien sträcker sig över. Orsaken till en minskad
elevfrekvens kan bero både på naturliga fluktuationer i nativiteten med mindre eller
större årskullar, men även på en högre grad avfolkning av skärgården som dock i
princip brukar räknas ”komma igång” ordentligt under mitten av 1900-talet, men som
kan anas redan från 1920-talet. Antalet skoldistrikt ändrar också under studiens
tidsspann, med en till början nedåtgående trend som sedan vänder, vilket syns under
det sista läsåret som studeras. Orsaken till att skoldistrikten ändrar i antal kan ha berott
på ekonomiska eller andra resursmässiga orsaker, då distrikt kunde bildas ifall det
fanns för många elever endera i en befintlig skola eller för många barn utan
undervisning överhuvudtaget.
Den statistiska sammanställningen kompletteras av icke-empiriskt material i form av
officiella handlingar som cirkulär och brev mellan lärare, myndigheter som var
ansvariga för folkskolor samt föräldrar. Utifrån dessa handlingar framkommer det att
resursbrist var mycket vanligt och att detta i allra högsta grad påverkade skolornas
verksamhet. Brist på såväl statliga som kommunala bidrag ledde till att lärarnas arvode
var lågt, liksom anställningsgraden. Många lärare hade ensamt ansvar över en hel
skola. Förkortade lärokurser var ett sätt att spara på utgifterna genom att inte behöva
bygga större utrymmen eller anställa fler lärare. Detta ledde i sin tur att eleverna med

74

förkortad lärokurs måste ta in samma mängd kunskap som elever i en folkskola med
full tids undervisning.
Bristande ekonomi ledde även till undermåliga skolhus och bortfall av stöd för elevers
inkvartering eller transport till skola. Det kan ifrågasättas huruvida de elever som
bodde på geografiskt ofördelaktiga områden togs i beaktande i lagen om läroplikt, som
stipulerade skolvägens längd till maximalt fem kilometer samt angav kommunen som
huvudansvarig för elevens färd till skolan. Detta gällde dessutom i kommuner som
flera gånger i olika bidragsansökningar antogs höra till landets fattigaste. I princip var
det enbart genom tillverkning av isdubbar som ett statligt initiativ till främjandet av en
trygg skolväg kunde åtskiljas i materialet som använts. Överlag framkom det mycket
få bevis på att konkreta åtgärder vidtogs för att försäkra att eleverna hade en trygg och
lagenlig skolväg. Det kan dock skönjas ett missnöje från såväl lärare som målsmän,
där de oroade sig för barnens långa skolväg. Detta tyder på att inte särskilt mycket
gjordes, åtminstone inte innan klagomål framförts. Sett ur ett inkluderings- och
exkluderingsperspektiv kan det även diskuteras huruvida de barn, som på grund av för
lång skolväg, inte kunde delta i undervisningen således även gick miste om den
”moraliska fostran” som skolan kunde stå för. Argument för att den fysiska rörelsen,
att ta sig från en plats till en annan (i detta fall från hemmet till skolan), har en stor
betydelse i kontexten av inkludering. I ljuset av forskning som har fokus på skolan
som fostrare kan frågan ställas huruvida de barn som stod utanför skolutbildning
hamnade utanför ideal, exempelvis att uppfostras till en medborgare som främjade och
bidrog till samhällsutveckling och modernisering.
Skolvägen var enligt min bedömning något som tycks ha varit viktig att omnämna i
lagtext, men som i praktiken inte togs på lika stort allvar. Trots att skolgången ansågs
vara frivillig för de som bodde längre bort än fem kilometer, var det flera av dessa barn
som deltog i undervisningen. Inhysning närmare skolan var en lösning, trots att det
förekommer få uppgifter om hur detta gick till i praktiken och ifall någon finansiering
eller något utbyte faktiskt skedde till följd av detta. Det är i huvudsak i lärarnas egna
noteringar som detta framkommer.
Skolelevernas egna upplevelser väver ihop källmaterialet på så vis, att de olika delarna
kompletterar varandra. Skolelevernas skildringar förstärker bilden av de geografiska
75

förutsättningarna och den del av det vardagliga livet som skolan trots allt var. Det
ingick såväl lekfulla som mindre trevliga stunder på vägen till skolan. Oftast var det
vädret som påverkade hur angenäm färden var. Något som förvånat mig är bristen på
skildringar av olika transportmedel. I princip har bara färd till fots och båt skildrats av
eleverna, vilket kompletteras av sparkstötting i bilden från Sottunga skola. Det har inte
framkommit något om exempelvis skidor eller hästskjuts bland skolbarnens egna
skildringar. Det sistnämnda förekommer dock i Kumlinges hundraårshistorik. Överlag
skildras inte skolvägen som väldigt angenäm bland skoleleverna. Givetvis varierade
upplevelsen beroende på årstid och väder, i princip var skolvägen stundvis enkel och
stundvis mycket besvärlig. Det sistnämnda främst på grund av en kombination av
dåligt väglag, menföre, undermålig klädsel eller skodon och kalla skolutrymmen.
För vidare forskning kunde mikrohistoriska studier utgående från en kommun eller ett
skoldistrikt utföras. Det finns även, som nämnts, mycket information att hämta ur
diverse material från folkskolorna och folkskoleinspektören och studier med fokus på
exempelvis normer kunde vara ett mycket intressant tema. Det vore även en idé att
fokusera på målsmännen i frågan om utbildning i skärgården: hittas deras åsikter och
tankar angående läroplikt? Hur påverkades vardagslivet i hemmet av att barnen deltog
i undervisning? Särskilt vore de barn som inkvarterades vid skolorna ett väl avgränsat
område att studera.
Som en kortfattad sammanfattning skedde försöket till upprättandet av en fullskalig
läroplikt under en tid då samhället var både ekonomiskt och politiskt ostabilt, med krig
både före och efter övergångsperioden på sexton år. Sjukdomsepidemier var mycket
vanliga och ledde till hög frånvaro i skolorna. Trots en samhällsutveckling och modernisering sker en befolkningsstagnation som övergår till en avfolkning av
skärgården, vilket syns i mängden barn och elever. Då skärgården får bättre
möjligheter till rörelse och transport sker en utflyttning. Allt detta leder till att
utvecklingen av skolväsendet efter att läroplikten fullständigt införts inte riktigt tar fart
i den åländska skärgården. Ökad centralisering leder till nedstängda skolor och en
sammanföring av olika distrikt. På grund av detta har skolskjutsens betydelse ökat,
något som trots allt fungerar bättre idag än för hundra år sedan.

76

Slutligen vill jag kommentera att det trots omständigheterna tycks ha skapats och
upprätthållits en skolkultur i ett tidigt skede i den åländska skärgården, decennier före
läroplikten infördes. Skolorna var och blev en självklar del av samhället och ansågs
vara betydelsefulla. Inte minst bidrog de barn, som själva var elever under tiden i fråga,
till att förstärka detta. De barn, som fick ta båten över sund eller kämpa sig igenom
tider av menföre och mörker, för att slutligen hamna i ett kanske nollgradigt klassrum
med genomfrusna fötter.

77

Källor och litteratur
Arkivkällor
Ålands landskapsarkiv (ÅlLa)
Björkwall Hjalmars arkiv
Ha1, Ha2.
Folkskoleinspektörens arkiv
Inkomna brev Ea1, Ea6, Ea7, Ea9.
Folkskolornas årsberättelser Ed6, Ed7, Ed8.
Statistik Ee2, Ee3.
Kommunernas arkiv
Brändö kommun.
Föglö kommun.
Kumlinge kommun.
Kökar kommun.
Sottunga kommun.
Vårdö kommun.
Tryckta källor
Lag om läroplikt 101/1921,
https://www.eduskunta.fi/pdf/saadokset/101-1921-sv.pdf.
Statistisk översikt av folkskoleväsendet i Finland för läsåret 1921–1922, Statistiska
centralbyrån,
https://www.doria.fi/bitstream/handle/10024/94603/xkansak_19211922_1924_dig.pdf?sequence=1&isAllowed=y.
Statistik över folkskoleväsendet: statistisk översikt av folkskoleväsendet för läsåret
1925–1926, Statistiska centralbyrån,
https://www.doria.fi/bitstream/handle/10024/98976/xkansak_19251926_1927_dig.pdf?sequence=1&isAllowed=y.
Statistik över folkundervisningen: folkskoleväsendet läsåret 1931–1932, Statistiska
centralbyrån,
https://www.doria.fi/bitstream/handle/10024/95659/xkansak_19311932_1934_dig.pdf?sequence=1&isAllowed=y.
Ålands författningssamling 1924, Förordning angående ordnandet av
undervisningsväsendet i landskapet n:o 24,
https://www.regeringen.ax/sites/www.regeringen.ax/files/attachments/law/afs1924nr24.pdf.

78

Forskningslitteratur
Andersson, Kjell. Den finländska skärgårdspolitikens framväxt och utveckling:
Strukturell bakgrund, aktörer och institutioner. Helsingfors: Helsingfors universitet,
1997.
Cavonius, Gösta. Från läroplikt till grundskola:Finlandssvensk folkskola under ett
halvsekel: 1921–1972. Helsingfors: Svenska litteratursällskapet i Finland, 1978.
Elo, Ulla. ”Serviceproblem”. Skärgård i omvandling. Nordenskiöld samfundet, 1974.
Heywood, Colin. A History of Childhood: Children and Childhood in the West From
Medieval to Modern Times. Cambridge: Polity, 2001.
Jaatinen, Stig. De senaste decenniernas befolknings- och näringsgeografiska
utveckling på Åland. Helsingfors: Svenska handelshögskolan, 1954.
Jaatinen, Stig. Regionala drag i befolkningsutvecklingen på Åland 1900–1950.
Helsingfors, 1953.
Jalava, Marja. ”Kansanopetuksen suuri murros ja 1860-luvun väittely
kansakoulusta”. Anja Heikkinen & Pirkko Leino-Kaukiainen (red.), Valistus ja
koulupenkki. Helsingfors: Finska litteratursällskapet, 2011.
Korkiakangas, Pirjo. Muistoista rakentuva lapsuus. Helsingfors: Kansatieteellinen
Arkisto, 1996.
Kuikka T., Martti, Lindström Aslak et al. Koko kansan koulu – 80 vuotta
oppivelvollisuutta. Suomen Kouluhistoriallisen Seuran vuosikirja. Helsingfors:
Utbildningsstyrelsen, 2001.
Kuvaja, Christer; Hårdstedt, Martin; Hakala, Pertti. Det åländska folkets historia: IV,
Från finska kriget till Ålandsrörelsen 1808–1920. Mariehamn: Ålands kulturstiftelse,
2008.
Larsson, Anna (red.) Fostran i skola och utbildning: Historiska perspektiv.
Årsböcker för svensk undervisningshistoria, vol. 212. Uppsala: Föreningen för
svensk undervisningshistoria, 2010.
Lantrådet. Berättelse angiven till Ålands landsting över förvaltningsperioden 1922–
25. Mariehamn, 1925.
Lindh, Kurt. Från fjäderpenna till dator. Ålands lärarförening 1903–2003. Saltvik:
Lifam, 2003.
Lönnqvist, Bo. Ting, rum och barn: Historisk-antropologiska studier i kulturella
gränser och gränsöverskridande. Helsingfors: Finska fornminnesföreningen, 1992.
Moring, Beatrice. Skärgårdsbor: Hushåll, familj och demografi i finländsk kustbygd
på 1600-, 1700- och 1800-talen. Helsingfors: Finska vetenskaps-societeten, 1994.
79

Nikander, Esko. ”Kirkollisen ja maallisen kouluhallinon eroaminen”. Anja
Heikkinen & Pirkko Leino-Kaukiainen (red.), Valistus ja koulupenkki: Kasvatus ja
koulutus Suomessa 1860-luvulta 1960-luvulle.
Nilsson, Roddy. Kontroll, makt och omsorg: Sociala problem och socialpolitik i
Sverige 1780–1940. Lund, 2003.
Nordman, Dan. En boning i havet: Brändös historia till 1945. Brändö: Brändö
kommun, 2006.
Peltonen, Arvo. ”Skärgårdstrafiken”. Skärgård i omvandling. Nordenskiöld
samfundet, 1974.
Soikkanen, Hannu. Kunnallinen itsehallinto kansanvallan perusta: Maalaiskuntien
itsehallinnon historia. Helsingfors, 1966.
Svenblad, Ralf. Lilla åländska ordboken. PQR, 2013.
Topelius, Zacharias. Naturens Bok och Boken om Vårt Land. Magnus Nylund (utg.),
ZTS XVII, Helsingfors: Svenska litteratursällskapet i Finland, 2017.
http://www.topelius.fi.
Tudeer, Erik. Det åländska folkets historia V:1 1920–1990. Mariehamn: Ålands
kulturstiftelse, 1993.
Tuomaala, Saara. ”Maalaislasten ja - nuorten moninaiset koulutiet”. Kasvatus & Aika
(2007:1),
http://elektra.helsinki.fi/oa/1797-2299/1/1/maalaisl.pdf.
Tuomaala, Saara. Työtätekevistä käsistä puhtaiksi ja kirjoittaviksi: Suomalaisen
oppivelvollisuuskoulun ja maalaislasten kohtaaminen 1921–1939. Helsingfors:
Finska litteratursällskapet, 2004.
Tuomaala, Saara. ”Polkupyörällä pääsee. Suomalaisen maalaisnuoruuden siirtymiä ja
symboleita 1920–1940-luvuilla”. Sinikka Aapola & Mervi Kaarninen (red.),
Nuoruuden vuosisata. Suomalaisen nuorison historia. Helsingfors: Finska
litteratursällskapet, 2003.
Tähtinen, Juha. ”Moraali ja terveys kansalais- ja koulukasvatuksen polttopisteessä”.
Anja Heikkinen & Pirkko Leino-Kaukiainen (red), Valistus ja koulunpenkki:
Kasvatus ja koulutus Suomessa 1860-luvulta 1960-luvulle. Helsingfors: Finska
litteratursällskapet, 2011.
Österlund, Börje. Folkskolan i Kumlinge by 1888–1988: 100-års historik. Kumlinge,
1988.

80

Fotografier
Svenska litteratursällskapet i Finland, Helsingfors, Språk- och traditionssamlingen
(SLS)
Samling 388, Fotografier av fiske eller båtar.
Samling 420 a, Fotografier av båtar.
Samling 1555, Veterinär Bernhard Åströms glasplåtsamling.
Ålands museum
Foto: Börje Moliis samling.
Foto: Ålands museum.

Intervjuer
Granlid, Aslög, mejlintervju, 3.3.2021.
Lindholm, Mikael, mejlintervju, 6.3.2021.
Tunedal, Ulla, mejlintervju, 7.10.2020.
Kartor
Lantmäteriverket, terrängkarta,
https://asiointi.maanmittauslaitos.fi/.
Lantmäteriverket, karta,
https://kartta.paikkatietoikkuna.fi/.
Tidskrifter
Eos 1928
Digitala resurser
Justitieministeriet, ändringar i lag 101/1921,
https://finlex.fi/sv/laki/smur/1921/19210101#saadosmuutokset.
Svenska Akademiens Ordbok,
https://svenska.se.
Förvaltningshistorisk ordbok, Svenska litteratursällskapet i Finland,
https://fho.sls.fi/uppslagsord.
Ålands statistik- och utredningsbyrå. Bosatt befolkning efter kommun 1910–2019,
https://www.asub.ax/sv/statistik/befolkning-befolkningens-storlek-och-struktur.
Ålands statistik- och utredningsbyrå, Åland i siffror 2020,
https://www.asub.ax/sites/www.asub.ax/files/attachments/page/alsiff20_sv.pdf.
81

Bilagor
Bland bilagorna på sidan 82–84 finns diagram över skolvägens längd för varje
skoldistrikt i de åländska skärgårdskommunerna läsåret 1921–1922. Dessa är
sammanställda utifrån uppgifter från årsberättelserna i folkskoleinspektörens arkiv
(Ed6). På sidan 85 ses en tabell över alla faktiska skolbarn samt barn i läropliktsålder
i varje skoldistrikt. På sidan 86 följer en kopia av en sida från Brändö bys årsberättelse
1925.

82

83

Diagram 8–13: Antal barn med x antal kilometers längd på skolväg.
Källa: Ed6, Folkskoleinspektören, ÅlLa.

84

Kommun

Distrikt

Brändö

Föglö

Fiskö

1921–
1922
13

1925–
1926
10 | 13

1931–
1932
14 | 24

1937–
1938
13 | 20

Jurmo

23

20 | 28

24 | 38

25 | 33

Brändö
by/Kyrkoby
Lappo

28

40 | 48

24 | 37

21 | 29

24

20 | 48

22 | 48

25 | 40

Torsholma

15

11 | 18

14 | 17

12 | 17

Åva

14

7 | 19

16 | 18

18 | 24

Degerby

41

31 | 79

42 | 61

24 | 42

Hummersö

40

39 | 52

45 | 57

31 | 50

Sanda

44

34 | 38

44 | 71

23 | 35

Vargskär

20

21 | 21

24 | 32

22 | 31

Sonboda
Kumlinge Enklinge

Kökar

Sottunga

Vårdö

29 | 39
18

18 | 40

16 | 21

20 | 27

Kumlinge kyrkoby

34

33 | 76

42 | 52

42 | 64

Seglinge

18

15 | 29

24 | 27

12 | 17

Hellsö

46

55 | ?

48 | 56

45 | 63

Karlby

47

51 | 97

Finnö

14

Sottunga

32

39 | 52

34 | 54

45 | 73

Lillsottunga

15 | 15

Storsottunga

30 | 39

Grundsunda

25

13 | 23

18 | 25

10 | 23

Simskäla

19

13 | 27

16 | 24

10 | 18

Vårdö

28

23 | 57

28 | 43

16 | 36

Töftö
Totala antalet
elever:
Totala antalet
distrikt:

15 | 19
543

508 | 784

506 | 724

477 | 716

20

20

18

21

Tabell 4: Antal skolelever kommunvis efter läsår. Från och med 1925 även antalet barn i läropliktig ålder
bosatta i distriktet, se tal i kursiv. Källa: Årsberättelser Ed6, Ed7 & statistik Ee2 & Ee3, Folkskoleinspektören,
ÅlLa.

85

Bild 10: Årsberättelse för Brändö bys folkskola läsåret 1925–1926, Ed7, Folkskoleinspektören. ÅlLa.

86

