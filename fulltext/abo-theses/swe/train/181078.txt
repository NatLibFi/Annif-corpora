Profilgrupper inom specialundervisningen i årskurs
7–9 med fokus på depressiva symtom och
inlärningssvårigheter

Katrina Nylund

Avhandling för magisterexamen
Fakulteten för pedagogik och
välfärdsstudier
Åbo Akademi
Vasa, 2021

Författare

Årtal

Nylund, Katrina Lovisa

2021

Arbetets titel

Profilgrupper inom specialundervisningen i årskurs 7–9 med fokus på depressiva
symtom och inlärningssvårigheter.
Opublicerad avhandling i pedagogik för pedagogie magisterexamen

Sidoantal (tot)

Vasa: Åbo Akademi.

25 (30)

Fakulteten för pedagogik och välfärdsstudier
Referat

Psykisk ohälsa och depressiva symtom bland ungdomar är ett växande problem i
årskurserna 7–9 i Finland. Lärare i Finland står inför en stor utmaning när det gäller
att upptäcka tecken på psykisk ohälsa i ett tidigt skede och ge eleven rätt typ av stöd.
Ju tidigare psykisk ohälsa upptäcks och behandling påbörjas desto troligare är det
att få bukt med den. Lärare och speciallärare behöver därför ha kunskap om vilka
elever som löper större risk att insjukna i psykisk ohälsa så att de kan hålla ett extra
öga på dem.
Tidigare forskning visare att det finns ett samband mellan inlärningssvårigheter och
depressiva symtom. Elever som har större inlärningssvårigheter uppvisar också
högre förekomst av depressiva symtom. Därför läggs fokus i avhandlingen på att
undersöka förekomsten av depressiva symtom bland elever i årskurs 7-9 som får
specialundervisning.
Syftet med den här avhandlingen är att identifiera profilgrupper inom
specialundervisningen i årskurs 7–9 med fokus på förekomsten av depressiva
symtom och inlärningssvårigheter samt hur dessa grupper skiljer sig från varandra
jämfört med elever som inte får specialundervisning. Utifrån avhandlingens syfte
formulerades två forskningsfrågor.
1. Vilka profilgrupper, baserat på depressiva symtom och
inlärningssvårigheter, finns bland elever i årskurs 7–9 som får
specialundervisning?
2. Hur skiljer sig profilgrupperna åt med tanke på depressiva symtom och
inlärningssvårigheter jämfört med elever som inte får specialundervisning?
Resultaten visar att elever som får specialundervisning kan delas in i två
profilgrupper, de som har högre förekomst av depressiva symtom och mindre
inlärningssvårigheter och en grupp som har lägre förekomst av depressiva symtom
och mera inlärningssvårigheter. I jämförelsen av de två profilgrupperna som får
specialundervisning och elever som inte får specialundervisning kunde konstateras
att inga signifikanta skillnader i förekomsten av depressiva symtom fanns mellan

elever som inte får specialundervisning och elever som får specialundervisning men
har mindre inlärningssvårigheter. Det kunde även konstateras att elever som inte får
specialundervisning och elever som får specialundervisning men har mindre
inlärningssvårigheter uppvisade signifikant mera depressiva symtom än elever som
får specialundervisning och har större inlärningssvårigheter.
Sökord / indexord
Specialundervisning, depressiva symtom, inlärningssvårigheter, special education,
depressive symtoms, learning difficulties

Innehåll
1 Inledning .................................................................................................................. 1
2 Teoretisk bakgrund................................................................................................. 3
2.1 Depressiva symtom ................................................................................................ 3
2.2 Inlärningssvårigheter .............................................................................................. 4
2.3 Specialundervisning ............................................................................................... 6
2.4 Depressiva symtom och inlärningssvårigheter ...................................................... 7
3 Metod ........................................................................................................................ 8
3.1 Syfte och forskningsfrågor ..................................................................................... 8
3.2 Kvantitativ forskningsmetod .................................................................................. 8
3.3 Datainsamling och respondenter ............................................................................ 9
3.4 Mätinstrument ...................................................................................................... 11
3.5 Analysmetoder ..................................................................................................... 12
3.6 Reliabilitet ............................................................................................................ 13
3.7 Validitet ................................................................................................................ 13
3.8 Forskningsetiska aspekter .................................................................................... 14
4 Resultat .................................................................................................................. 15
4.1 Vilka profilgrupper, baserat på depressiva symtom och inlärningssvårigheter,
finns bland elever i årskurs 7–9 som får specialundervisning? ................................. 15
4.2 Hur skiljer sig profilgrupperna åt med fokus på depressiva symtom och
inlärningssvårigheter jämfört med elever som inte får specialundervisning? ............ 15
5 Diskussion .............................................................................................................. 17
5.1 Resultatdiskussion ................................................................................................ 17
5.2 Metoddiskussion .................................................................................................. 19
5.3 Slutsatser .............................................................................................................. 21
Litteraturförteckning............................................................................................... 22

Tabeller
Tabell 1: Bortfall……………………………………………………………………11
Tabell 2: Mätinstrumentens deskriptiva statistik och korrelationer…………………12
Tabell 3: Profilgruppernas deskriptiva värden………………………………………16

1 Inledning
I inledningen av denna avhandling kommer fokus att vara på att ge läsaren en
inledande överblick av temaområdet för avhandlingen samt förklara varför området
är ett viktigt område för forskning. I inledningen inkluderas också avhandlingens
disposition.
Psykisk ohälsa är ett fenomen som en längre tid har varit väldigt aktuellt i vårt
samhälle. I en artikel av Svenska Yle hänvisar Melin (2020) till en rapport av WHO
där man har konstaterat att så mycket som var fjärde ungdom känner sig nedstämd,
irriterad och nervös. Var fjärde ungdom uppgav också att de under den senaste veckan
hade haft svårt att sova (Melin, 2020). Den psykiska ohälsan bland unga ökar och
enligt WHO (u.å) uppkommer hälften av fallen av psykisk ohälsa före 14 års ålder och
75 % drabbas innan de fyllt 25 år. Om den psykiska ohälsan inte behandlas i unga år
är risken stor att psykisk ohälsa även kommer att påverka en person senare i livet (von
Knorring, 2012). Den psykiska ohälsan påverkar också ungdomsåren och kan leda till
att bland annat utvecklingen och skolgången blir lidande vilket i sin tur kan leda till en
sämre levnadsstandard och stigmatisering (WHO, u.å.). Att värna om den psykiska
hälsan redan i unga år är därför viktigt.
Institutet för hälsa och välfärd (2019) kallar den psykiska hälsan en resurs som är viktig
för individens välbefinnande. Enligt Grunderna för läroplanen för den grundläggande
utbildningen (Utbildningsstyrelsen, 2014) är det skolans uppdrag att stödja elevers
utveckling och välbefinnande, vilket alltså innefattar även den psykiska hälsan. Det är
således skolans uppdrag att ta till vara och hjälpa eleverna att utveckla den resurs som
god psykisk hälsa utgör. Elevvården spelar en stor roll i att hjälpa och stöda elever som
drabbas av psykisk ohälsa. Olika interventionsprogram för att förebygga psykisk
ohälsa och främja en god psykisk hälsa används redan i många skolor, men frågan är
om det räcker till. Maag och Reid (2006) betonar vikten av att upptäcka psykisk ohälsa
i skolan, även om det inte är möjligt att diagnostisera till exempel depression enbart
genom observationer i skolan.
Tidigare forskning tyder på att det finns ett samband mellan inlärningssvårigheter och
depressiva symtom vilket ledde mig in på tanken att undersöka hur situationen är i de
1

finlandssvenska skolorna. I det finländska skolsystemet används trestegsstödet för att
fånga upp och stödja elever med inlärningssvårigheter. Genom olika typer av tester
och screeningar fångas elever med svårigheter i skolan upp och får specialpedagogiskt
stöd för att uppnå de lärandemål som finns i läroplanen eller de mål som fastställs i
elevens individuella plan för lärande. Det finns redan en del forskning kring
ungdomars psykiska hälsa, men eftersom den psykiska ohälsan bland unga fortsätter
att öka är det ett viktigt område att fortsätta forska kring.
Psykisk ohälsa är ett brett ämne och för att avgränsa ämnet lite kommer jag i den här
avhandlingen att lägga fokus på depressiva symtom. Eftersom det är viktigt att sätta in
hjälp så fort som möjligt åt en person med psykisk ohälsa är det också viktigt att
skolans personal har kompetensen att se vilka elever som behöver hjälp med den
psykiska hälsan. Enligt von Knorring (2012) är det bland ungdomar vanligt att
nedstämdheten som uppkommer i samband med en depression inte visas utåt vilket
gör att det är svårare för utomstående att få syn på depressiva symtom. Det är därför
viktigt att lärare vet vilka elever det lönar sig att hålla ett öga på i fråga om depressiva
symtom. På grund av detta har jag valt att skriva min avhandling om förekomsten av
depressiva symtom bland elever som får specialundervisning. Eftersom så många
drabbas redan kring 14 års ålder behöver lärare i årskurserna 7–9 veta om det finns
grupper där förekomsten av depressiva symtom är vanligare än i andra grupper.
Avhandlingens syfte
Syftet med den här avhandlingen är att identifiera profilgrupper inom
specialundervisningen i årskurs 7–9 med fokus på förekomsten av depressiva symtom
och inlärningssvårigheter samt hur dessa grupper skiljer sig från varandra jämfört med
elever som inte får specialundervisning.
Avhandlingens disposition
Denna avhandling är indelad i fem kapitel: (1) Inledning, (2) Teoretisk bakgrund, (3)
Metod, (4) Resultat och (5) Diskussion. Kapitel ett består av en inledning för att ge
läsaren en överblick av temat för avhandlingen, syftet med avhandlingen och en
genomgång av avhandlingens disposition. I kapitel två presenteras tidigare forskning
om depressiva symtom, specialundervisning och inlärningssvårigheter och även
tidigare forskning om sambandet mellan dessa. I det tredje kapitlet presenteras
2

avhandlingens tillvägagångssätt, sampel och vilka analysmetoder som har använts. I
kapitel fyra presenteras resultaten för avhandlingens forskningsfrågor var för sig. I det
femte kapitlet diskuteras slutligen resultaten i relation till tidigare forskning och
metoderna som användes i avhandlingen diskuteras

2 Teoretisk bakgrund
I detta kapitel presenterar jag tidigare forskning kring ungdomars depressiva symtom,
inlärningssvårigheter och specialundervisning samt vad forskare har kommit fram till
i fråga om de kopplingar som finns mellan de olika områdena.

2.1 Depressiva symtom
Alla kan någon gång känna sig extra nedstämd, ledsen eller orkeslös. Speciellt i
tonåren är humörsvängningar och förändringar i självkänslan vanlig, men det behöver
inte betyda att det handlar om en klinisk depression. För att med säkerhet veta att det
handlar om depression behöver en diagnos fastställas av en psykolog eller läkare. En
person ska uppvisa vissa symtom kontinuerligt i minst två veckor för att det med
säkerhet är fråga om en depression (Olsson, 2004). Detta innebär alltså att man kan
lida av depressiva symtom även om det inte är frågan om en klinisk depression.
von Knorring (2012) listar symtomen som kan förekomma vid depression och delar
samtidigt in dem i tre kategorier, emotionella symtom, kognitiva symtom och
kroppsliga symtom. Emotionella symtom kan vara nedstämdhet, irritation och
ointresse. De kognitiva symtomen innefattar obeslutsamhet, låg självkänsla,
skuldkänslor, självmordstankar och minnes- och koncentrationssvårigheter. De
kroppsliga symtomen som förekommer vid depression kan vara ökat eller minskat
sömnbehov, ökad eller minskad aptit, psykomotoriska hämningar och agitation.
För att fastställa en depressionsdiagnos använder man sig oftast av DSM-V
(Diagnostic and Statistical manual of Mental Dissorders, femte versionen) eller ICD11 (International Classification of Dissorders, elfte versionen). Kraven för att en
diagnos ska kunna ställas är enligt American Psychiatric Association (2016) att
personen ska ha upplevt minst fem av nio symtom (se lista nedan) i minst två veckor i
sträck.
3

•

Nedstämdhet

•

Minskad glädje och minskat intresse

•

Sömnstörningar

•

Minskad eller ökad aptit, förändringar i vikten

•

Psykomotorisk agitation eller hämning

•

Känsla av värdelöshet och skuldkänslor

•

Brist på energi, svaghetskänsla

•

Minskad koncentrations- eller tankeförmåga, obeslutsamhet

•

Självmordstankar, självmordsplaner eller självmordsförsök

Symtomen ska inte orsakas av annan medicinering eller sjukdom och de ska orsaka
betydande svårigheter i det vardagliga livet (American Psychiatric Association, 2016).
Depressiva symtom och depression är vanligt förekommande. WHO (2020) beräknar
att upp till 246 miljoner personer världen över lider av depression. Depression eller
depressiva symtom uppkommer vanligtvis ganska tidigt i livet. Enligt Institutet för
hälsa och välfärd (2019) är det vanligt att symtom på depression uppkommer för första
gången redan vid 15–18 års ålder. I Finland lider ca 20 % av unga av depressiva
symtom och 5–10 % av unga insjuknar i depression. (Institutet för hälsa och välfärd,
2019) Depressiva symtom och depression är betydligt vanligare hos flickor än hos
pojkar (Institutet för hälsa och välfärd, 2019; Newcomer et al., 2016) Vid svårare fall
av depression ökar risken för att utveckla ett självskadebeteende (Institutet för hälsa
och välfärd, 2019). I svåra fall kan depression leda till självmord, bland unga
människor (15–29 år) är självmord den näst vanligaste dödsorsaken. (WHO, 2020)

2.2 Inlärningssvårigheter
Inlärningssvårigheter kan definieras ur ett neuropsykologiskt perspektiv, ur ett
pedagogiskt perspektiv eller ur en blandning av dessa perspektiv. De många olika
definitionerna har lett till att det är svårt att med säkerhet säga exakt hur många barn
som upplever inlärningssvårigheter. Ungefär 10–20 % av eleverna upplever någon
form av svårigheter i skolan. Enligt det neuropsykologiska perspektivet utgår man från
att 5–10 % av eleverna i skolan har inlärningssvårigheter, medan siffran ligger på 5–
20 % ur det pedagogiska perspektivet. (Ström & Linnanmäki, 2015)
4

Inlärningssvårigheter kan enligt ICD-10 definieras som specifika fördröjningar i
utvecklingen av eller nedsättningar av språkliga, motoriska eller skolastiska
färdigheter. (World Health Organization, 2019) Enligt det pedagogiska synsättet på
inlärningssvårigheter

tas

också

andra

faktorer

med

i

förklaringen

av

inlärningssvårigheter, så som elevens intresse och motivation samt elevens uppfattning
om den egna förmågan att lära sig. (Ström & Linnanmäki, 2015)
Enligt Arrhenius (2017) är det vanligt att personer med inlärningssvårigheter samtidigt
har någon neuropsykiatrisk diagnos. Rapporter om komorbiditet varierar dock ganska
stort eftersom olika forskare använder sig av lite olika kriterier. Arrhenius (2017)
menar att komorbiditeten mellan inlärningssvårigheter och ADHD ligger på mellan 30
och 60 %, medan Taanila et al (2014) i sin undersökning kom fram till att
komorbiditeten är 3 %.
Depression eller ångest är diagnoser som har en hög komorbiditet med tanke på
inlärningssvårigheter (Arrhenius, 2017). Willcut & Pennington (2000) kunde
konstatera att mellan 20–25% av flickor i tonåren med lässvårigheter även led av
depression eller ångest. I fråga om komorbiditeten mellan inlärningssvårigheter och
depression kunde Jaffee et al. (2002) konstatera att det spelar roll i vilken ålder som
depressionen uppkommer. Depression som uppkom första gången i vuxen ålder hade
inget samband med inlärningssvårigheter, medan depression som uppkom i ungdomen
kunde påvisas ha ett samband med inlärningssvårigheter.
Arrhenius (2017) poängterar vikten av tidigt ingripande för barn och unga med
inlärningssvårigheter för att förhindra och minimera långtgående konsekvenser. Men
även om tidigt ingripande prioriteras i de flesta skolor kunde Stein et al. (2011)
konstatera att elever som har både inlärningssvårigheter och någon form av psykisk
ohälsa har negativa framtidsutsikter både akademiskt och inom kommande arbetsliv
vilket i sin tur kan leda till sämre socioekonomiska förhållanden. Även Taanila et al.
(2014) kunde konstatera att inlärningssvårigheter i kombination med ADHD hade en
negativ inverkan på elevers skolprestationer.

5

2.3 Specialundervisning
Genom tiden har specialundervisningen genomsyrats av flera olika synsätt på
spceialpedagogik och specialundervisning. Enligt det traditionella synsättet har det
handlat om att särskilja det onormala från det som ansetts vara normalt och på så sätt
åtgärda problemen. Inom det traditionella synsättet anses svårigheterna finnas hos
eleven och specialundervisningen strävade efter att kompensera och till så stor del som
möjligt tillintetgöra det som avviker från det normala.
Under åren har flera alternativa perspektiv på specialpedagogik vuxit fram. Enligt de
alternativa

synsätten

läggs

fokus

på

att

sociala

konstruktioner

skapar

specialpedagogiska behov. Ett annat fokus inom de alternativa synsätten är att stödet
som ges inom specialundervisningen behöver samverka och samarbeta med resten av
skolans verksamhet. De olika synsätten behöver dock inte ses som varandras motsatser
utan kan ses som synsätt som kompletterar varandra för att få en så heltäckande bild
som möjligt av en elevs svårigheter samt vilka stödåtgärder som behövs. (Ström &
Linnanmäki, 2015)
I dagens Finland är specialundervisningen organiserad enligt trestegsstödet.
Trestegsstödet är indelat i allmänt stöd, intensifierat stöd och särskilt stöd. Det
allmänna stödet sker i klassrummet och det är i regel klassläraren eller ämneslärarens
uppgift att administrera det allmänna stödet. Intensifierat stöd sätts in när det allmänna
stödet inte räcker till och det särskilda stödet läggs in om det intensifierade stödet i sin
tur inte räcker till. Det intensifierade och särskilda stödet ges oftast av en speciallärare
och i den här avhandlingen används specialundervisning som ett samlingsnamn för
intensifierat och särskilt stöd.
Andelen elever som fick endera intensifierat eller särskilt stöd var 2019 17 % bland
finlandssvenska elever och 20 % i hela landet. 11,3 % av de finlandssvenska eleverna
fick intensifierat stöd medan 5,8 % fick särskilt stöd. På nationell nivå är siffrorna 11,6
% respektive 8,5 %. Bland de finlandssvenska eleverna är således andelen som får
intensifierat stöd aningen lägre än nationellt och det särskilda stödet omfattar betydligt
färre finlandssvenska elever jämfört med nationella medeltalet. (Utbildningsstyrelsen,
u.å.)
6

2.4 Depressiva symtom och inlärningssvårigheter
Det finns flera olika uppfattningar om hur inlärningssvårigheter och depressiva
symtom samverkar. Vissa forskare anser att depressiva symtom kan vara en orsak till
inlärningssvårigheter medan andra menar att inlärningssvårigheter kan orsaka
depressiva symtom.
Mayers och Calhoun (2005) påpekar att för att kunna förstå sambandet mellan
inlärningssvårigheter

och

kliniska

diagnoser

behöver

man

förstå

att

inlärningssvårigheter kan vara ett symtom på flera olika kliniska diagnoser.
Koncentrationssvårigheter och svårigheter att minnas är exempel på depressiva
symtom som kan försvåra inlärningen (von Knorring, 2012; WHO, 2020).
Olika studier har blivit gjorda för att ta reda på om elevens inlärningsmiljö påverkar
elevens depressiva symtom. Howard och Tryon (2002) kom i sin undersökning fram
till att elevers självrapporterade depressiva symtom inte skiljde sig signifikant från
varandra beroende på vilken typ av undervisning de fick (allmän undervisning eller
specialundervisning). I samma undersökning fyllde elevernas studiehandledare också
i en rapport om elevernas depressiva symtom och där kunde konstateras att elever som
deltog endast i allmänundervisningen (men hade specialpedagogiska behov)
uppfattades av studiehandledarna som mera deprimerade än de som fick
specialundervisning i en liten klass eller jobbade ensamma med speciallärare (Howard
& Tryon, 2002).
En liknande undersökning har gjorts av Newcomer et al. (2016) i fråga om att jämföra
självrapporterade depressiva symtom kontra depressiva symtom upplevda av lärare.
Newcomer et al. (2016) konstaterade att när elever själva rapporterade om sina
depressiva symtom fanns inga signifikanta skillnader mellan elever med
inlärningssvårigheter och elever utan inlärningssvårigheter. Däremot fanns skillnader
mellan

förekomsten

av

depressiva

symtom

hos

elever

med

och

utan

inlärningssvårigheter när elevernas lärare eller handledare utvärderade elevernas
mående. (Newcomer et al., 2016) Enligt lärarnas utvärdering uppvisade elever med
inlärningssvårigheter signifikant högre nivåer av depressiva symtom än elever utan
inlärningssvårigheter. (Newcomer et al., 2016)
7

I en studie av Maag och Reid (2006) undersöktes om elever med inlärningssvårigheter
upplevde mera depressiva symtom än elever utan inlärningssvårigheter. Resultaten
visar att elever med inlärningssvårigheter uppvisade flera depressiva symtom än elever
utan inlärningssvårigheter. Även Kiuru et al. (2011) kunde konstatera att förekomsten
av inlärningssvårigheter kunde förutspå förekomsten av depressiva symtom och även
att sambandet mellan inlärningssvårigheter och depressiva symtom medierades av
känslor av otillräcklighet i skolan.

3 Metod
I avhandlingens tredje kapitel beskrivs avhandlingens syfte och forskningsfrågor samt
hur valet av forskningsansats har gått till. I kapitlet presenteras också hur
datainsamlingen gått till, deskriptiv statistik för samplet och vilka metoder som
använts för att analysera data. I slutet av kapitlet presenteras hur reliabilitet, validitet
och etiska aspekter har tagits i beaktan i avhandlingen för att garantera ett trovärdigt
resultat.

3.1 Syfte och forskningsfrågor
Syftet med den här avhandlingen är att identifiera profilgrupper inom
specialundervisningen i årskurs 7–9 med fokus på förekomsten av depressiva symtom
och inlärningssvårigheter samt hur dessa grupper skiljer sig från varandra jämfört med
elever som inte får specialundervisning. Utifrån avhandlingens syfte formulerades två
forskningsfrågor.
1. Vilka profilgrupper, baserat på depressiva symtom och inlärningssvårigheter,
finns bland elever i årskurs 7–9 som får specialundervisning?
2. Hur skiljer sig profilgrupperna åt med fokus på depressiva symtom och
inlärningssvårigheter jämfört med elever som inte får specialundervisning?

3.2 Kvantitativ forskningsmetod
Enligt Olsson och Sörensen (2011) kan alla vetenskapliga frågeställningar beaktas ur
både kvalitativt och kvantitativt perspektiv. Utgående från vad forskaren vill veta kan
8

hen sedan välja endera en av metoderna eller en kombination av båda. Kvantitativ
metod innebär att forskaren genom att fråga ett stort antal individer kan ta reda på hur
utbrett ett visst fenomen är genom statistisk analys av ett begränsat antal variabler. En
kvalitativ ansats hjälper å sin sida forskaren att på ett ingående sätt ta reda på hur färre
individer upplever ett visst fenomen.
Eftersom frågeställningarna i den här avhandlingen handlar om att ta reda på hur
individer kan delas in i olika grupper beroende på ett antal variabler passar den
kvantitativa forskningsmetoden bättre för att få fram relevanta resultat. Detta eftersom
den kvantitativa forskningsmetodens resultat är generella och går att applicera i ett
vidare perspektiv. (Olsson & Sörensen, 2011)

3.3 Datainsamling och respondenter
I kvantitativa studier är det viktigt att avståndet mellan forskaren och informanterna
hålls, detta för att få en så neutral mätning som möjligt som inte påverkas av forskaren
själv. Mätningen ska vara så objektiv som möjligt och kunna utföras igen utan att det
påverkar resultatet. (Olsson & Sörensen, 2011) Data som används i den här
avhandlingen har samlats in genom projektet FRAM, således har jag som skribent inte
varit delaktig i mätningarna vilket gör att mitt omdöme inte påverkat de data som
samlats in samt att jag inte har en personlig koppling till data.
FRAM- projektet
Jag

skriver

min

magistersavhandling

inom

FRAM-projektet

(Ungdomars

välbefinnande och kunskap i framtidens samhälle). Data samlades in mellan 2016 och
2019 av forskare inom specialpedagogik vid Åbo Akademi. Utöver Åbo Akademi var
också

Utbildningsstyrelsen,

utbildningsväsendet,

Regionförvaltningsverkets

Föregångarna

och

en

extern

svenska

enhet

för

med

som

expertgrupp

samarbetspartners.
I FRAM- projektet deltog fem högstadieskolor i Svenskfinland i fyra mättillfällen.
Mättillfällena skedde 2016 på höstterminen, 2017 på vårterminen, 2018 på
höstterminen och 2019 på vårterminen. I denna studie används resultat från det första
mättillfället på höstterminen 2016. I årskurs sju deltog 583 elever och i årskurs nio
deltog 497 elever. FRAM- projektet är en accelererad longitudinell studie.
9

Syftet med FRAM projektet är att undersöka olika variabler som påverkar elevens
välbefinnande och elevers skolprestationer, utöver det har även sambandet mellan
dessa variabler undersökts samt hur variablerna påverkar elevens akademiska utfall.
Undersökandet av elevers välbefinnande i skolan är enligt forskarna viktigt eftersom
ungdomars välmående har försämrats under de senaste åren. En annan viktig
motiverande faktor för projektet är att bidra till att skolorna kan utveckla fungerande
sätt att stödja elevers välmående i skolan.
Respondenter
Respondenterna (N = 1080) utgörs av elever i årskurs 7 (N = 583, 293 flickor och 290
pojkar) och årskurs 9 (N = 497, 261 flickor och 236 pojkar) i fem finlandssvenska
högstadieskolor. Inom samplet har elever som fått specialundervisning i form av
intensifierat eller särskilt stöd (N = 95) valts ut för att svara på avhandlingens syfte
och forskningsfrågor.
Bortfall
I undersökningar med en stor mängd respondenter är det inte ovanligt att ett visst
bortfall sker. Man brukar prata om externt och internt bortfall. Externt bortfall är när
någon/några inte vill delta i undersökningen alls av olika skäl medan internt bortfall är
när vissa frågor lämnas obesvarade. (Olsson & Sörensen, 2011) Det viktiga är att
analysera bortfallet och bortfallets påverkan på resultatet (Hair et.el., 2010).
Ett visst bortfall som varierade lite mellan olika variabler kunde observeras i den här
studien på grund av att alla respondenter inte deltagit i alla test som gjordes inom
datainsamlingen. Slutligen kunde 76 elever av sammanlagt 95 inkluderas i
forskningsfråga ett. I forskningsfråga två varierade antalet respondenter mellan KTLT,
LSLP, LSOP och DEPS. Studiens interna bortfall varierade mellan 8,5 % och 10,4 %,
bortfallet synliggörs i tabell 1.

10

Tabell 1
Bortfall
Variabel

Antal respondenter Bortfall

Procent

KTLT

991

102

9,3%

LSLP

979

114

10,4%

LSOP

1000

93

8,5%

DEPS

985

108

9,9%

3.4 Mätinstrument
Mätinstrumenten som har använts i avhandlingen är DEPS som mäter förekomsten av
depressiva symtom, KTLT som mäter matematikprestationer och LSLP och LSOP
som

mäter läsfärdigheter.

Nedan följer en noggrannare redogörelse för

mätinstrumenten som har använts i avhandlingen.
Depressiva symtom- DEPS
I FRAM- projektet har DEPS- enkäten använts för att mäta elever depressiva symtom.
Enkäten innehåller tio frågor som eleven ska ta ställning till med hjälp av en skala
mellan ett och fyra (1= inte alls, 4= väldigt mycket). Via DEPS- enkäten är det möjligt
att mäta förekomsten av depressiva symtom inom den närmaste månaden.
(Salokangas, Stengård, Poutanen, 1994)
Matematikprestationer- KTLT
KTLT är ett standardiserat elektroniskt räknefärdighetstest som mäter elevers
matematikfärdigheter i årskurs 7–9. Testet är uppdelat i tre stadier. I första stadiet
bedömer eleven svårighetsgraden av en uppgift. I det andra stadiet väljer systemet
uppgifter åt eleven baserat på elevens bedömning av svårighetsgrad i första skedet. I
det tredje stadiet anpassar sig systemet efter elevens svar och väljer ut uppgifter åt
eleven. Testet resulterar i poäng som används för att beskriva nivån av elevens
matematikfärdigheter (M= 100, SD= 15). (Räsänen et.al., 2013)
Läsfärdigheter- LSLP och LSOP
LS-instrumentet har utvecklats av Johansson (2005) och är ett screeningmaterial för
att upptäcka elever med risk för dyslexi. Testet är uppdelat i flera olika moment som
11

mäter olika aspekter av en elevs läs- och skrivförmåga. I FRAM- projektet användes
en version av testet som är normerat för finlandssvenska förhållanden (utkom 2008).
För mätinstrumentet LSLP användes deltestet för läsförståelse. Testet går till så att
elever läser fem korta texter och ska sedan välja ut påståenden som stämmer överens
med textens innehåll och ge texterna en passande titel. För mätinstrumentet LSOP
användes ett test för att mäta ordförståelse, eleverna läser 40 meningar där sista ordet
i meningen saknas. Eleverna väljer sedan det ord som passar bäst bland fem alternativ
som finns i slutet av meningen. (Johansson, 2005)
Deskriptiv statistik för mätinstrumenten som har använts i studien samt
mätinstrumentens korrelation finns i tabell 2.
Tabell 2
Mätinstrumentens deskriptiva statistik och korrelationer
Variabel

M

SD

KTLT

LSLP

LSOP

KTLT

103.96

14.97

1

LSLP

15.92

6.62

0.176**

1

LSOP

29.03

9.41

0.146**

0.746**

1

DEPS

16.05

5.88

-0.03

-0.03

-0.05

DEPS

1

**. Korrelationen är signifikant på 0.01 nivån

3.5 Analysmetoder
Analysmetoderna som konstaterades passa bäst med syftet för avhandlingen var
klusteranalys och variansanalys. Klusteranalys är en analysmetod som används för att
strukturera upp data och finna mönster. Det finns flera olika typer av klusteranalys. I
denna studie har k-means klusteranalys använts. Individer grupperas så att de har så
mycket som möjligt gemensamt samt att klustren skiljer sig så mycket som möjligt
från varandra. (Djurfeldt & Barmark, 2009; Hair et.al. 2019) För att svara på
forskningsfråga ett har klusteranalys använts. Respondenter som vid mättillfället fått
intensifierat eller särskilt stöd har grupperats enligt respondenternas nivå av depressiva
symtom

(DEPS),

matematikfärdigheter

(KTLT),

läsförståelse

(LSLP)

och

ordförståelse (LSOP). Eftersom avsikten med avhandlingen var att identifiera
12

profilgrupper bland de respondenter som får intensifierat och särskilt stöd är
klusteranalys en lämplig analysmetod.
Variansanalys (ANOVA) används för att ta reda på om medelvärdet i beroende
variabler skiljer sig signifikant mellan fler än två grupper. (Hair et.al., 2019) Därför
ansågs en envägs variansanalys vara en passande analysmetod för att få svar på
forskningsfråga två samt kontrollera variablernas signifikans och effektstorlek för
forskningsfråga ett. I forskningsfråga två har grupperna som uppstod i klusteranalysen
jämförts med gruppen som inte får specialundervisning. Målet med jämförelsen är att
undersöka skillnader mellan grupperna med tanke på variablerna, DEPS, KTLT,
LSOP, LSLP.

3.6 Reliabilitet
Reliabiliteten handlar om hur data för forskning samlas in. Det finns flera olika sätt att
säkerställa en undersöknings reliabilitet. Om flera forskare kommer fram till samma
resultat med samma data är det en faktor som stärker undersökningens reliabilitet.
(Bell & Nilsson, 2006; Bjereld, Demker & Hinnfors, 2018) Genom att använda sig av
flera olika analysmetoder för att kontrollera hur det påverkar resultatet kan man också
stärka reliabiliteten. (Bjereld, Demker & Hinnfors, 2018)
För att på ett objektivt sätt kontrollera mätinstrumentens reliabilitet kan man använda
sig av Cronbachs alfa. Cronbachs alfa antar ett värde mellan 0 och 1, om värdet är
mellan 0,70 och 0,95 anses mätinstrumentet reliabelt. (Tavakol & Dennick, 2011) Med
det data som jag hade tillgång till kunde jag själv kontrollera Cronbachs Alpha för
mätinstrumentet för depressiva symtom (DEPS). Cronbachs alfa värdet för DEPS var
0,911. KTLT har ett Chronbachs alfa värde på 0,89. (Räsänen & Leino, 2005)
Chronbachs alfa för LSLP var 0,72 och för LSOP var värdet 0,88. (Johansson, 2005)
Alla värden fanns inom spannet 0,70–0,95 vilket gör att mätinstrumenten kan anses
reliabla.

3.7 Validitet
Mätinstrumentens validitet är en annan viktig del i en trovärdig studie.
Mätinstrumentens validitet innebär att mätinstrumenten mäter det som de är avsedda
13

att mäta, dessutom förutsätter validitet att reliabiliteten kan säkerställas. (Tavakol &
Dennick, 2011) För att en studie ska vara riktigt bra behöver både reliabiliteten och
validiteten tryggas (Pripp, 2018).
För att säkerställa den här undersökningens validitet kan först konstateras att
mätinstrumenten som används är reliabla (se kap. 3.6). För att säkerställa
mätinstrumentens validitet gjordes en kontroll för att säkerställa att mätinstrumenten
korrelerar med varandra på ett meningsfullt sätt (se tabell 2). Mätinstrumenten LSLP
och LSOP korrelerar med varandra medan resterande mätinstrument inte korrelerar
med varandra. Det kan anses naturligt eftersom läsförståelse (LSLP) och ordförståelse
(LSOP) är nära besläktade med varandra. Mätinstrumenten som används i den här
studien är dessutom vedertagna samt testade och godkända inom ramen för FRAM
projektet vilket ytterligare stärker mätinstrumentens validitet.

3.8 Forskningsetiska aspekter
Etiska aspekter är en viktig del av all vetenskaplig forskning. Forskning ska inte utsätta
personer eller grupper för skada vare sig fysiskt eller psykiskt. De etiska aspekterna
ska beaktas genom hela processen för att garantera en etiskt rätt behandling för alla
informanter. (Olsson &Sörensen, 2011)
Informationskravet, samtyckeskravet, konfidentialiteskravet och nyttjandekravet är
enligt Patel och Davidson (2019) centrala etiska aspekter som forskare behöver ta i
beaktan. Informationskravet innebär att respondenterna får information om
forskningens syfte. Samtyckeskravet innebär att respondenterna har rätt att välja om
de vill medverka i forskningen. Konfidentialitetskravet innebär å sin sida att
deltagarnas anonymitet ska tryggas på ett sådant sätt så att personuppgifter inte lämnas
åt obehöriga. Nyttjandekravet innebär att det data som samlats in endast får användas
för ändamålet som det samlades in för. (Patel & Davidson, 2019)
Avhandlingens data är insamlat i FRAM- projektet, deltagandet i studien har varit
frivilligt och samtycke från vårdnadshavarna har samlats in. Utförlig information om
projektets syfte och hur data ska användas har också delats ut till skolorna, deltagarna
och vårdnadshavarna. Data som samlats in har anonymiserats för att säkerställa
integritetsskyddet för deltagarna i studien.
14

4 Resultat
I detta kapitel presenteras resultaten för de två forskningsfrågorna. Resultaten för
forskningsfrågorna presenteras var för sig.

4.1 Vilka profilgrupper, baserat på depressiva symtom
och inlärningssvårigheter, finns bland elever i årskurs 7–
9 som får specialundervisning?
För att svara på forskningsfråga ett användes k-means klusteranalys. Variablerna som
användes för att identifiera profilgrupperna var matematikfärdigheter (KTLT),
läsförståelse (LSOP), ordförståelse (LSLP) och depressiva symtom (DEPS). Utifrån
klusteranalysen kunde två profilgrupper urskiljas enligt följande:
Profilgrupp1 = Högre poäng i läs- och ordförståelsetest och högre
förekomst av depressiva symtom, matematikfärdigheterna låg på samma
nivå som Profilgrupp2.
Profilgrupp2 = Lägre poäng i läs- och ordförståelsetest och lägre
förekomst av depressiva symtom, matematikfärdigheterna låg på samma
nivå som Profilgrupp1.
I analysen kunde konstateras att KTLT (input predictor importance= 0,04) hade
minst inverkan på klusterindelningen medan LSOP (input predictor importance=
1,00) var den beroendevariabel som påverkade klusterindelningen mest.

4.2 Hur skiljer sig profilgrupperna åt med fokus på
depressiva symtom och inlärningssvårigheter jämfört
med elever som inte får specialundervisning?
För att svara på forskningsfråga två gjordes fyra separata analyser med ANOVA, en
för var beroendevariabel. Grupperna som jämfördes var Profilgrupp1, Profilgrupp2
och EjSpec (elever som inte har fått specialundervisning). Gruppernas deskriptiva
värden finns i tabell 3.
15

Tabell 3
Profilgruppernas deskriptiva värden

KTLT

LSLP

LSOP

DEPS

N

M

SD

P1

41

92,59

12,28

P2

35

88,77

15,57

EjSpec

907

105,27

14,33

P1

41

15,80

5,32

P2

35

6,46

3,47

EjSpec

901

16,30

6,49

P1

41

29,68

6,08

P2

35

16,09

5,79

EjSpec

917

29,54

9,31

P1

41

17,46

5,66

P2

35

13,46

3,81

EjSpec

901

16,78

5,93

P1 = Profilgrupp1, P2 = Profilgrupp2, EjSpec= elever som inte har fått
specialundervisning
På basen av resultaten som fås genom variansanalys kan konstateras att det finns
signifikanta skillnader mellan grupperna för variablerna KTLT [F(2,980) = 36,251, p
< 0,001, η2𝑝 = 0,07], LSLP [F(2,974) = 40,338, p < 0,001, η2𝑝 = 0,08], LSOP [F(2,990)
= 36,932, p < 0,001, η2𝑝 = 0,07] och DEPS [F(2,974) = 4,627, p < 0,001, η2𝑝 = 0,01].
Effektstorleken för variablerna KTLT, LSLP och LSOP var moderata medan
effektstorleken för DEPS var liten.
För att kontrollera vilka grupper som skiljde sig signifikant från varandra gjordes ett
post hoc-test för varje beroendevariabel. Där kunde konstateras att EjSpec hade
signifikant högre medelvärde i KTLT än Profilgrupp1 (MD= 12,68, p < 0,001) och
Profilgrupp2 (MD= 16,50, p < 0,001). I LSLP hade EjSpec (MD= 9,85, p < 0,001) och
Profilgrupp1 (MD= 9,35, p < 0,001) signifikant högre medelvärde än Profilgrupp2.
Även i LSOP hade EjSpec (MD= 13,45, p < 0,001) och Profilgrupp1 (MD= 13,60, p
< 0,001) signifikant bättre resultat än Profilgrupp2. EjSpec (MD= 2,62, p < 0,05) och
16

Profilgrupp1 (MD= 4,01, p < 0,001) hade också signifikant högre förekomst av
depressiva symtom än Profilgrupp2. Inga signifikanta skillnader fanns mellan
Profilgrupp1 och profilgrupp2 i fråga om resultat i KTLT. Mellan EjSpec och
Profilgrupp1 fanns inga signifikanta skillnader i fråga om LSLP, LSOP och DEPS.

5 Diskussion
I detta kapitel diskuteras resultaten för de båda forskningsfrågorna i relation till den
tidigare forskningen som presenterades i kapitel två, därefter följer en diskussion om
avhandlingens metod.

5.1 Resultatdiskussion
Syftet med avhandlingen var att identifiera profilgrupper inom specialundervisningen
med avseende på depressiva symtom, matematikfärdigheter och läs- och
skrivfärdigheter samt identifiera hur de skiljer sig från elever som inte får
specialundervisning. En klusteranalys utfördes för att urskilja profilgrupperna och två
profilgrupper hittades. Profilgrupperna jämfördes sedan med de övriga eleverna som
inte fått specialundervisning för att se vilka skillnader som fanns mellan grupperna.
I forskningsfråga ett kunde två profilgrupper urskiljas. Profilgrupp1 som hade högre
nivåer av depressiva symtom samt högre resultat läsförståelse- och ordförståelsetesten.
Profilgrupp2 hade å sin sida lägre nivåer av depressiva symtom och även lägre resultat
i läsförståelse- och ordförståelsetesten. Matematikprestationerna var väldigt jämna
mellan de båda profilgrupperna.
Det som var intressant i resultatet till forskningsfråga ett var att Profilgrupp2 som
presterade sämre i läsförståelse inte uppvisade högre nivåer av depressiva symtom.
Enligt Arrhenius (2017) är komorbiditeten mellan depressiva symtom och
inlärningssvårigheter vanlig. Och enligt Willcut och Pennington (2000) har upp till
20–25 % av flickor med lässvårigheter också depression eller ångest. Eftersom jag i
den här undersökningen har generaliserat och antagit att de elever som får
specialundervisning har någon typ av inlärningssvårighet och inte definierat dem
närmare är det svårt att dra konkreta slutsatser om huruvida och varför resultaten
skiljer sig från tidigare forskning. Det finns mig veterligen ingen som har undersökt
17

profilgrupper inom specialundervisningen med liknande fokus som denna
undersökning vilket gör det svårare att jämföra resultaten.
Dock har flera undersökningar gjorts där självrapporterade depressiva symtom har
jämförts med lärarrapporterade depressiva symtom. (Howard & Tryon, 2002;
Newcomer et al., 2016) Slutsatserna i dem var att elever som fick specialundervisning
eller som hade inlärningssvårigheter inte hade signifikanta skillnader i nivån av
depressiva symtom jämfört med andra elever när självrapportering av depressiva
symtom jämfördes. Men skillnader mellan elever som fick specialundervisning eller
hade inlärningssvårigheter och andra elever hittades när läraren rapporterade om
elevers depressiva symtom. Därför kan en spekulera i huruvida självrapportering av
depressiva symtom är den bästa datainsamlingsmetoden när det kommer till elever
med specialpedagogiska behov. Det är ändå ganska naturligt att en elev som har
svårigheter med läsning eller koncentration inte har samma förutsättningar att
självrapportera sina egna depressiva symtom.
En annan aspekt som behöver tas i beaktan är att depressiva symtom kan upplevas som
en känslig sak att prata om och för vissa är det ännu tabubelagt att erkänna att en
upplever depressiva symtom. Jag hoppas innerligt att ingen av respondenterna i denna
avhandling kände att depressiva symtom är så tabubelagt att hen inte kunnat rapportera
dem ens via en konfidentiell enkät.
Resultatet av forskningsfråga två, där profilgrupperna jämförs med de elever som inte
får specialundervisning gav inte så många överraskningar i fråga om skillnaderna
mellan grupperna i matematik och läsning och skrivning. Gruppen elever som inte fått
specialundervisning presterade signifikant bättre i matematiktestet samt läs- och
skrivtesten. Resultatet är logiskt eftersom de som inte fått specialundervisning
rimligtvis inte har större svårigheter inom matematik och läsning och skrivning.
Det som däremot var intressant var att ingen signifikant skillnad i fråga om depressiva
symtom hittades mellan Profilgrupp1 och elever som inte fått specialundervisning.
Inga signifikanta skillnader fanns heller mellan grupperna i fråga om läsning och
skrivning. Däremot presterade Profilgrupp1 sämre i matematiktestet än gruppen av
elever som inte fått specialundervisning.
18

Baserat på resultaten i den här avhandlingen är förekomsten av depressiva symtom
högre bland elever som inte får specialundervisning och elever som får
specialundervisning men är bättre på läsförståelse än andra elever som får
specialundervisning. Som lärare är det därför viktigt att hålla koll på dessa elever lite
extra och guda eleven vidare till rätt sorts hjälp och stöd om hen uppvisar depressiva
symtom.
Lite försiktighet behöver dock beaktas i tolkningen av resultaten. Tidigare forskning
har visat på ett samband mellan inlärningssvårigheter och depressiva symtom
(Arrhenius, 2017), vilket inte stämmer överens med resultaten i min avhandling. Det
som också behöver observeras är att det inte heller fanns skillnader mellan
Profilgrupp1 och elever som inte fått specialundervisning i resultaten i läsförståelse.
Det i sin tur leder tankarna vidare till om Profilgrupp1 möjligtvis kan få
specialundervisning i just matematik, eftersom det är den enda variabeln där resultaten
skiljer sig signifikant mellan Profilgrupp1 och elever som inte får specialundervisning.
Men huruvida det finns något samband mellan matematiksvårigheter och depressiva
symtom finns mig veterligen ingen tidigare forskning om.

5.2 Metoddiskussion
Denna studie bygger på data från FRAM projektet som är ett projekt som samlade in
data mellan 2016–2019. Projektet drivs av forskare inom ämnet specialpedagogik vid
fakulteten för pedagogik och välfärdsstudier vid Åbo Akademi. Eftersom jag inte själv
har deltagit i insamlandet av data eller konstruktionen av datainsamlingsmetoderna
som användes kan jag inte personligen garantera att data är insamlat på ett regelrätt
sätt. Däremot kan jag anta att projektet uppfyller kraven eftersom projektet gjordes
inom ett internationellt respekterat universitet, samt att de i ansvarsposition inom
projektet är anställda som universitetslärare vid universitetet.
Enligt Olsson & Sörensen (2011) ska kvantitativ metod användas när forskaren strävar
efter att genom statistisk analys ta reda på hur utbrett ett visst fenomen är bland en stor
mängd respondenter. Data från FRAM projektet, samt den här avhandlingens syfte
lämpar sig därför väl för en kvantitativ forskningsansats. Klusteranalys och
variansanalys lämpade sig väl som analysmetoder. Detta eftersom syftet med
19

avhandlingen var att

ta reda på vilka

profilgrupper som

fanns

inom

specialundervisningen samt vilka skillnader som fanns mellan profilgrupperna och
elever som inte fick specialundervisning.
Det finns en del aspekter som skulle ha varit intressanta att ta med i avhandlingen men
som inte gjordes denna gång. Eftersom flickor oftare drabbas av depressiva symtom
(Institutet för hälsa och välfärd, 2019; Newcomer et.al. 2016) skulle det ha varit
intressant att undersöka eventuella könsskillnader i förekomsten av depressiva
symtom. På grund av att samplet av elever som fick specialundervisning var så litet
gjordes ingen jämförelse av könen eftersom grupperna då skulle ha blivit ännu mindre
och möjligheten att applicera resultaten på en större population skulle ha minskat
ytterligare.
Att göra en klusteranalys för gruppen som inte får specialundervisning skulle också ha
varit intressant med tanke på att det kunde ha resulterat i mera specifika indikationer
om vilka grupper av elever i årskurs 7–9 som riskerar att ha högre förekomst av
depressiva symtom. Men eftersom fokus i denna avhandling låg på att undersöka och
jämföra förekomsten av depressiva symtom hos elever som får specialundervisning
gjordes inte någon klusteranalys av elever som inte får specialundervisning. En annan
intressant aspekt skulle vara att göra om undersökningen och undersöka hur
förekomsten av depressiva symtom förändras över tid.
Reliabiliteten i den här undersökningen säkerställs eftersom mätinstrumenten är
vedertagna inom tidigare forskning. För att ytterligare kontrollera mätinstrumentens
reliabilitet användes Cronbachs alfa och värdena för samtliga mätinstrument låg inom
det rekommenderade intervallet 0,70–0,95 (Tavakol & Dennick, 2011). Vilket innebär
att mätinstrumenten kan anses reliabla.
Validiteten i en undersökning hänger nära ihop med reliabiliteten. Tack vare att
mätinstrumenten som används kan konstateras vara reliabla kan man även anta med
stor säkerhet att mätinstrumenten uppfyller kraven för validitet. Det vill säga att de
mäter det som avses med studien (Tavakol & Dennick, 2011). Studiens genomförande
och resultat har noggrant redovisats för att undersökningen ska kunna göras om på ett
annat sampel. Utmanande här är att samplet för forskningsfråga ett var relativt litet
20

vilket behöver tas i beaktan när resultaten tolkas, med fördel behövs mera forskning
på ett större sampel för att kunna applicera resultatet på en större population.
De forskningsetiska aspekterna har tagits i beaktan redan i inledningsskedet av FRAM
projektet vilket gör att jag som avhandlingsskribent kan vara trygg i att data är insamlat
på ett etiskt sätt. I valet av ämne, avhandlingens syfte och forskningsfrågor har tagits i
beaktan att forskning enligt Olsson & Sörensen (2011) inte ska orsaka psykisk eller
fysisk skada för respondenterna eller grupper i samhället. Syftet med avhandlingen är
att ta reda på mera om vilka elever som får specialundervisning för att belysa och
förhoppningsvis leda till förbättring i undervisningen.

5.3 Slutsatser
Sammanfattningsvis kan konstateras att forskning kring elevers välmående är ytterst
aktuellt och viktigt för att säkerställa att alla elever får den hjälp och det stöd som hen
behöver för att lyckas i studierna. I den här avhandlingen kunde det konstateras att
elever som får specialundervisning och uppvisar bättre resultat i läsförståelse är elever
som kan vara i behov av stödtjänster eftersom de också uppvisade högre förekomst av
depressiva symtom. Eftersom eleverna spenderar en stor del av sin tid i skolan är det
viktigt att lärare och skolpersonal har kompetens och verktyg för att upptäcka psykisk
ohälsa och depressiva symtom hos eleverna (Maag & Reid, 2006). Den psykiska
ohälsan kan nämligen påverka livet på ett negativt sätt med stigmatisering och sämre
levnadsstandard som påföljd (WHO, u.å).
I en avhandling som skrivits under åren 2020–2021 känns det också som ett måste att
säga någonting om den rådande coronapandemin. På grund av att data som ligger till
grund för undersökningen som har gjorts i den här avhandlingen samlades in före
coronapandemin kan jag inte dra slutsatser om hur pandemin har påverkat elevers
psykiska hälsa. Men från flera håll kommer nu rapporter och indikationer på att unga
mår allt sämre till följd av coronarestriktionerna som påverkar både skolgången och
det sociala umgänget (Johansson, 2021). Det blir därför ännu viktigare att hitta sätt att
fånga upp och stöda elever som lider av psykisk ohälsa. Men det blir även mera
utmanande att göra just det eftersom det kan vara svårare att som lärare upptäcka
elevers psykiska ohälsa när undervisningen sker på distans.
21

Elevvården i Finland har redan utvecklade system för hur elever med psykisk ohälsa
ska upptäckas och ges stöd och även skolans dagliga verksamhet används
preventionsprogram för att förebygga psykisk ohälsa. Men trots allt som redan görs är
det fortfarande viktigt att sträva efter att utveckla hanteringen av elevers psykiska
hälsa. Detta för att kunna bryta trenden med ökande psykisk ohälsa bland unga och
istället jobba för att alla elever som upplever psykisk ohälsa ska få den hjälp och det
stöd som hen behöver.

Litteraturförteckning
Ahlberg, A. (2009). Specialpedagogisk forskning: En mångfacetterad utmaning.
Lund: Studentlitteratur.
American Psychiatric Association . (2016). Depressive disorders. Virginia:
American Psychiatric Publishing.
Arrhenius, B. (2017). Sambandet mellan inlärningssvårigheter och psykisk ohälsa
hos barn och ungdomar. Finska Läkaresällskapets Handlingar, 177(1), 3640. Hämtat från https://www.fls.fi/handlingarna/
Baraldi, A., & Enders, C. (2010). An introduction to modern missing data analysis.
Journal of School Psykology, 48(1), 5-27. doi:10.1016/j.jsp.2009.10.001
Bell, J., & Nilsson, B. (2006). Introduktion till forskningsmetodik (Fjärde uppl.).
Lund: Studentlitteratur.
Bjereld, U., Demker, M., & Hinnfors, J. (2018). Varför vetenskap? Om vikten av
problem ocu teori i forskningsprocessen (Fjärde uppl.). Lund:
Studentlitteratur.
Blaikie, N. (2003). Analyzing Quantitative Data: From Description to Explanation.
Sage Publications. Hämtat från https://ebookcentral-proquestcom.ezproxy.vasa.abo.fi
Djurfeldt, G., & Barmark, M. (2009). Statistisk verktygslåda 2: Multivariat analys.
Lund: Studentlitteratur.
Finlands officiella statistik. (2019). Specialundervisning. Helsingfors:
Statistikcentralen. Hämtat från
http://www.stat.fi/til/erop/2018/erop_2018_2019-06-19_tie_001_sv.html

22

Folkhälsomyndigheten. (den 11 03 2021). Vad är psykisk hälsa? Hämtat från
https://www.folkhalsomyndigheten.se/livsvillkor-levnadsvanor/psykiskhalsa-och-suicidprevention/vad-ar-psykisk-halsa/
Hair, J., Black, W., Babin, B., & Anderson, R. (2010). Multivariate Data Analysis: A
Global Perspective. United States of America: Pearson Prentice Hall.
Hair, J., Black, W., Babin, B., & Anderson, R. (2019). Multivariate Data Analysis.
Andover: Cengage.
Howard, K., & Tryon, G. (2002). Depressive symptoms in and type of classroom
placement for adolescents with LD. Journal of learning disabilities, 185-190.
doi:10.1177/002221940203500209
Institutet för hälsa och välfärd. (2019). Främjande av psykisk hälsa. Hämtat från
https://thl.fi/sv/web/psykisk-halsa/framjande-av-psykisk-halsa den 22 maj
2020
Institutet för hälsa och välfärd. (2019). Nuorten masennusoireilu ja masennustilat.
Hämtat från https://thl.fi/fi/web/mielenterveys/mielenterveyshairiot/nuortenmielenterveyshairiot/nuorten-masennusoireilu-ja-masennustilat den 8 mars
2021
Jaffee, S., Moffitt, T., Caspi, A., Fombonne, E., Poulton, R., & Martin, J. (2002).
Differences in early childhood risk factors for juvenile-onset and adult-onset
depression. Arch Gen Psychiatry, 59(3), 215-222.
doi:10.1001/archpsyc.59.3.215
Johansson, C. (den 24 februari 2021). Många unga isolerar sig och mår allt sämre
under coronapandemin: "Speciellt de högpresterande har nu tappat hoppet".
Svenska Yle. Hämtat från https://svenska.yle.fi/artikel/2021/02/24/mangaunga-isolerar-sig-och-mar-allt-samre-under-coronapandemin-speciellt-de den
23 april 2021
Johansson, M.-G. (2005). LS. Handledning. Klassdiagnoser för läsning och skrivning
för högstadiet och gymnasiet. Stockholm: M.-G. Johansson &
Psykologiförlaget AB.
Knorring, A.-L. v. (2012). Psykisk ohälsa hos barn och ungdomar. Lund:
Studentlitteratur.
Maag, J., & Reid, R. (2006). Depression Among Students with Learning Disabilities:
Assessing the Risk. Journal of learning disabilities, 39(1), 3-10.
doi:10.1177/00222194060390010201
23

Mayes, S., & Calhoun, S. (2006). Frequency of Reading, Math and Writing
Disabilities in Children with Clinical Disorders. Learning & Individual
differences, 16(2), 145-157. doi:10.1016/j.lindif.2005.07.004
Melin, K. (den 19 maj 2020). WHO: Fler unga drabbas av psykisk ohälsa. Svenska
Yle. Hämtat från https://svenska.yle.fi/artikel/2020/05/19/who-fler-ungadrabbas-av-psykisk-ohalsa den 22 maj 2020
Olsson, G. (2004). Depression i tonåren- ung trött och ledsen. Stockholm: Gothia.
Olsson, H., & Sörensen, S. (2011). Forskningsprocessen: Kvalitativa och
kvantitativa perspektiv (Tredje uppl.). Stockholm: Liber.
Patel, R., & Davidson, B. (2019). Forskningsmetodikens grunder: Att planera,
genomföra och rapportera en undersökning (Femte uppl.). Lund:
Studentlitteratur.
Räsänen, P., & Leino, L. (2005). KTLT: Laskutaidon testi luokka-asteille 7-9.
Jyväskylä: Niilo Mäki Instituutti.
Räsänen, P., Linnanmäki, K., Korhonen, J., Kronberg, N., & Uppgård, A. (2013).
KTLT Mathematical Achievement Test- Finnish-Swedish Version . Jyväskylä:
Niilo Mäki Institute.
Salokangas, R., Stengård, E., & Poutanen, O. (1994). DEPS- uusi väline depression
seulontaan. Duodecim, 110(12), 1141-1148. Hämtat från
https://www.duodecimlehti.fi/duo40242#duo-comments-start
Tavakol, M., & Dennick, R. (2011). Making sense of Cronbach's alpha. International
journal of medical education, 2, 53-55. doi:10.5116/ijme.4dfb.8dfd
Utbildningsstyrelsen. (u.d.). Den grundläggande utbildningen. Hämtat från
https://www.oph.fi/sv/statistik/den-grundlaggande-utbildningen den 10 mars
2021
Willcut, E., & Pennington, B. (2000). Psychiatric comorbidity in children with
reading disability. Journal of child psychology and psychiatry, 41(8), 10391048. doi:10.1017/S0021963099006368
World Health Organization. (2019). International statistical classification of diseases
and related health problems (Elfte uppl.). Hämtat från https://icd.who.int/
World Health Organization. (2020). Depression. Hämtat från
https://www.who.int/news-room/fact-sheets/detail/depression den 25 maj
2020

24

World Health Organization. (u.d.). Mental Health. Hämtat från
https://www.who.int/mental_health/maternal-child/child_adolescent/en/ den
25 maj 2020

25

