”Definitivt skulle det vara bra med en modell för hur flerspråkiga
barn skall bedömas språkligt”
Finländska talterapeuters kunskap och upplevelser kring arbete med flerspråkiga barn med
språkstörning

Ida Bengtfolks, 41184
Handledare: Viveka Lyberg Åhlander
Fakulteten för humaniora, teologi och psykologi
Utbildningslinjen för logopedi
Åbo Akademi
2021

Ida Bengtfolks
  
ÅBO AKADEMI –
FAKULTET FÖR HUMANIORA PSYKOLOGI OCH TEOLOGI
Sammanfattning av avhandling pro gradu

Ämne: Logopedi
Författare: Ida Bengtfolks
Arbetstitel: Finländska talterapeuters kunskap och upplevelser kring arbete med flerspråkiga barn med
språkstörning
Handledare: Viveka Lyberg Åhlander
Sammanfattning:
Flerspråkiga barn som kommer till talterapi för utredning av sin språkförmåga är en växande klientgrupp i
Finland. Tidigare studier har visat att språkutredning och talterapi för denna klientgrupp är tidskrävande
och omfattande samtidigt som det föreligger en risk för över- och underdiagnostisering av språkstörning.
Tidigare studier tyder även på att talterapeuter saknar tydliga riktlinjer för hantering och utredning av
denna klientgrupp och att talterapeuter därmed känner sig osäkra inom utredningen av flerspråkiga barn.
Syftet med avhandlingen var att kartlägga finländska talterapeuters upplevelser och kunskap kring arbete
med flerspråkiga barn med eventuell språkstörning. Avhandlingen inkluderade både talterapeuter som
arbetade inom den privata sektorn och den offentliga sektorn.
Data för studien samlades in genom ett elektroniskt frågeformulär. Frågeformuläret skickades via Finlands
Talterapeutförbund rf till 1317 medlemmar. Sammanlagt svarade 129 talterapeuter och svarprocenten blev
därmed 9,79 %. Målgruppen för studien var legitimerade talterapeuter som hade erfarenhet inom arbete
med flerspråkiga klienter.
I studien framkommer det att bristande kunskap och osäkerhet hos talterapeuterna som arbetar med
flerspråkiga barn är ett utbrett fenomen. De främsta utmaningarna är handledning av föräldrar till
flerspråkiga barn, val av bedömningsmaterial för klientgruppen, samarbetet med tolk och den språkliga
bedömningen av flerspråkiga barn. Vidare studier och kartläggning krävs inom dessa områden för att både
nationella och internationella konkreta riktlinjer ska kunna skapas för talterapeuter som arbetar med
flerspråkiga barn.

Nyckelord: flerspråkig utveckling, flerspråkighet, språkbedömning, språkstörning, talterapeutens arbete
Datum: 25.3.2021
Sidantal: 32 + 7

Ida Bengtfolks
  

Förord
Jag vill ge ett stort tack till Finlands Talterapeutförbund rf:s medlemmar som svarade på mitt
frågeformulär och således gjorde min avhandling möjlig. Därtill vill jag ge ett varmt tack till min
handledare Viveka Lyberg Åhlander för stödjande och värdefull handledning under
avhandlingsprocessen.

Vasa, mars 2021
Ida Bengtfolks

Ida Bengtfolks
  

Innehållsförteckning
1

Inledning ..................................................................................................................................1
1.1

Flerspråkighet ..................................................................................................................1

1.2

Flerspråkig utveckling ......................................................................................................2

1.3

Språkstörning ...................................................................................................................4

1.3.1

Språkstörning i kombination med flerspråkighet ...........................................................5

1.3.2

Språkbedömning av flerspråkiga barn ...........................................................................5

1.4

Flerspråkig utredning och rekommendationer ...................................................................6

1.4.1

Samarbete med tolk vid flerspråkig utredning ...............................................................6

1.4.2

Kulturella skillnader vid flerspråkig utredning ..............................................................7

1.5

Talterapeutens rådgivning för språkstimulering ................................................................7

2

Syfte .........................................................................................................................................8

3

Metod .......................................................................................................................................9

4

5

3.1

Datainsamling och mätinstrument ....................................................................................9

3.2

Det elektroniska frågeformuläret ......................................................................................9

3.3

Statistiska analyser .........................................................................................................10

Resultat ..................................................................................................................................11
4.1

Deltagarnas bakgrundsinformation .................................................................................11

4.2

Fortbildning ...................................................................................................................13

4.3

Språkbedömning av flerspråkiga klienter........................................................................14

4.4

Val av språkbedömningstest ...........................................................................................17

4.5

Riktlinjer för bedömning av flerspråkiga barn ................................................................18

4.6

Användning av tolk ........................................................................................................19

4.7

Egen kunskap inom ämnet..............................................................................................20

4.8

Utmaningar och utvecklingsidéer ...................................................................................21

Diskussion ..............................................................................................................................23
5.1

Bedömning av och talterapi för flerspråkiga klienter ......................................................23

5.2

Riktlinjer för bedömning och val av språkbedömningstester ...........................................24

5.3

Samarbete mellan talterapeut och tolk ............................................................................24

5.4

Kunskap om flerspråkighet och avlagd fortbildning........................................................25

5.5

Vidare utmaningar och utvecklingsidéer .........................................................................26

5.6

Styrkor och begränsningar i studien samt förslag till vidare forskning ............................27

5.7

Sammanfattning .............................................................................................................28

Ida Bengtfolks
  

Referenser .....................................................................................................................................29
Bilaga A
Bilaga B

1  

Ida Bengtfolks

1   Inledning
Allt eftersom andelen flerspråkiga personer i vårt land ökar (Statistikcentralen, 2018)
expanderar andelen flerspråkiga barn till att bli en större klientgrupp för talterapeuter i
Finland. Detta innebär nya utmaningar inom hantering och omhändertagande av flerspråkiga
barn som uppsöker talterapeut för utredning av avvikande språkutveckling.
Tidigare studier tyder på att arbete med och utredningar av flerspråkiga barn är utmanande
och ställer höga krav på talterapeuten samtidigt som den språkliga utredningen av flerspråkiga
barn innebär en risk för under- och överdiagnostisering (Salameh, 2006). I en studie
genomförd i Sverige av Bergström och Bäcklin (2007) kartlades svenska logopeders arbete
med flerspråkiga barn. Studiens resultat indikerade bland annat att svenska logopeder känner
sig osäkra vid bedömning av flerspråkiga barn då barnets modersmål inte var samma som
logopedens. Därtill framkom att språkbedömningen av ett flerspråkigt barn inte alltid sker på
barnets samtliga språk. Många logopeder rapporterade även att de saknar kunskap inom de
kulturella skillnaderna som kan förekomma hos flerspråkiga barn. Flera av studiens logopeder
upplevde vidare att de saknade nationella riktlinjer för arbete med flerspråkiga barn och att
arbetet med denna klientgrupp är tidskrävande (Bergström & Bäcklin, 2007).

1.1  Flerspråkighet
  

Det finns flera definitioner av flerspråkighet. Enligt Salameh (2008) utgör den flerspråkiga
förmågan en annan typ av språklig förmåga än den enspråkiga, där ett flerspråkigt barn har
tillgång till minst två självständiga språkliga system som står i kontakt med varandra. Om
barnet exempelvis inte kommer på ett ord inom det ena språket kan hen hitta ordet inom det
andra. Kodväxling innebär att ett barn använder ord från båda språken då hen talar med en
person som också förstår båda språken. Kodväxling är inte ett tecken på att barnet blandar
ihop språken utan tyder istället på en stark språklig förmåga (Salameh, 2008).
Kultti (2014) menar att en individ är flerspråkig då hen behärskar mer än ett språk. Enligt
Salameh (2003) utgörs inte flerspråkighet av ”dubbla enspråkiga personer” eller av flera
enspråkiga personer, detta eftersom ett flerspråkigt barn inte kan lika mycket av varje språk.
En annan definition av ett flerspråkigt barn avses utgående från hur många språk barnet har

  

2  

Ida Bengtfolks
kunskap inom, exempelvis: enspråkig, tvåspråkig, trespråkig osv. (Hyltenstam & Lindberg,
2013).

1.2  Flerspråkig utveckling
  

Flerspråkiga barn uppnår de språkliga milstolparna i samma takt som enspråkiga barn
(Salameh, 2008). Den språkliga utvecklingen hos flerspråkiga barn påbörjas därmed inte
senare eller sker långsammare jämfört med enspråkiga barns språkutveckling. Första språket
är istället en resurs för barnet och underlättar tillägnandet av andra språk och vilket därmed
inte behöver innebära att det förstaspråket påverkas negativt (Kohnert, 2014). Enligt
Abrahamsson (2009) sker den flerspråkiga utvecklingen antingen simultant eller successivt.
Vid simultan flerspråkighet har barnet tillägnat sig flera språk inom de tre första levnadsåren,
medan vid successiv flerspråkighet tillägnar sig barnet först det ena språket och därmed det
följande språket först efter 3-årsåldern.
Att behärska ett språk på alla dess nivåer som används i ett språk är önskvärt men inte
nödvändigt för att en person ska definieras som två- eller flerspråkig (Håkansson, 2003).
Enligt Kultti (2014) finns det inte några kognitiva fördelar med att behärska ett andraspråk vid
en tidigare ålder. Det är däremot motivationen hos barnet och språkinlärningens miljö som är
viktig för den språkliga utvecklingen. Håkansson (2003) menar dock att det finns en viktig
skillnad vid åldersdebut för andraspråksinlärning. Ju tidigare barnet kommer i kontakt med
språket, desto större framgång. Ett barn som genomgår en språklig utveckling utvecklas
samtidigt själv. Detta kan vara till nytta för barnet eftersom den språkliga utvecklingen hos
flerspråkiga barn kan påverkas av sociala, språkliga och pedagogiska faktorer (Salameh,
2006).
Språket delas in i olika språkliga domäner: fonologiska, lexikala, grammatiska och
pragmatiska. Vid den fonologiska utvecklingen blir barnet medvetet om hur ett ord byggs upp
med hjälp av språkljud och stavelser (Nettelbladt & Salameh, 2007). Enligt Paradis m.fl.
(2011) har flerspråkiga barn en förmåga att lägga märke till språkliga skillnader tidigare
jämfört med enspråkiga barn, vilket innebär att flerspråkiga barn tidigare utvecklar fonologisk
medvetenhet vilket även är till nytta vid läs- och skrivinlärningen.
Den lexikala utvecklingen hos enspråkiga är inte identisk med utvecklingen hos flerspråkiga,
eftersom en flerspråkig person använder språken i olika sammanhang. Om endast ett
flerspråkigt barns ordförråd bedöms på det ena språket kan det framstå som om barnet har ett

  

3  

Ida Bengtfolks
mindre ordförråd jämfört med enspråkiga barns. Denna skillnad minskar om begreppen för
bägge ordförråden läggs ihop (Salameh, 2008). Ett flerspråkigt barn exponeras olika mycket
för sina olika språk vilket naturligt leder till att barnet får ett större ordförråd på ett av språken
(Marchman, Fernald & Hurtado, 2010). Enligt Salameh (2006) skiljer sig ordförråden på de
olika språken hos det flerspråkiga barnet på grund av att barnet använder olika begrepp inom
olika aktiviteter. I skolan växer lexikonet snabbt hos barn och hos flerspråkiga barn
omorganiseras lexikonet vilket är väsentligt för barnets språkutveckling. En bristfällig lexikal
utveckling inom båda språken kan hos ett flerspråkigt barn leda till att den så kallade
syntagmatisk-paradigmatiska skiftet inträffar senare hos barnet. Med syntagmatiskparadigmatiska skiftet avses att barnet lärt sig klassificering av ord och begrepp (Namei,
2002).
Enligt Paradis m.fl. (2011) finns det samband mellan hur länge ett flerspråkigt barn har
exponerats för de olika språken och hur väl barnet klarar av grammatiken inom dem. Enligt
Cattani m.fl. (2014) behöver barn som växer upp med sitt andra språk exponeras 60 % av sin
tid för det språket för att uppnå lika höga poäng som enspråkiga vid språkliga test.
Processbarhetsteorin utgår från att grammatiken grundar sig på och drivs av barnets lexikala
förmåga. Enligt teorin utvecklas ett barns andraspråk enligt ett visst mönster där varje steg
innebär en språklig bearbetning som byggs upp och automatiseras vartefter. Varje steg i
utvecklingen bygger på de föregående och därmed kan inte ett barn hoppa över någon nivå
(Håkansson, 2003). Enligt Salameh (2008) är dessa processnivåer inte språkspecifika och kan
därmed tillämpas på språk som skiljer sig från varandra kunskapsmässigt.
Enligt Law (1992) lär sig barnet vid den pragmatiska utvecklingen att använda språket i ett
kommunikativt samspel med andra personer vilket påverkas av kulturella skillnader. Detta
eftersom det finns olika förväntningar på ett barns utveckling av språk inom olika kulturer.
Det pragmatiska beteendet inom språkanvändningen skiftar mellan olika kulturer ex. vem som
påbörjar ett samtal och hur turtagningen vid ett samtal sker. Situationsberoende- och
barncentrerat sätt innebär två olika uppfattningar om huruvida barnet ska anses som en
jämbördig samtalspartner eller om språket ska anpassas enligt barnets språkliga nivå. Barnets
familj är en avgörande och viktig faktor som påverkar barnets identitet och språk.
Den språkliga utvecklingen hos flerspråkiga barn jämfört med enspråkiga skiljer sig
sinsemellan. Flerspråkiga barn som redan lärt sig ett språk kan dra nytta av sina språkliga
kunskaper när de lär sig ett nytt språk, vilket innebär en snabbare utvecklingstakt som vidare

  

4  

Ida Bengtfolks
innebär att barnet drar nytta av sina språkkunskaper mellan de olika språken (Armon-Lotem,
2010). En tvåspråkig transfer innebär att det nya språket påverkar det redan etablerade första
språket. Hos flerspråkiga barn förekommer ofta fonologisk transfer i form av brytning. Ju
tidigare ett barn möter ett nytt språk, desto större förutsättningar att barnet kommer tala utan
fonologisk transfer i framtiden. Det är viktigt att barnet då ska ha tillgång till sina samtliga
språk (Kohnert, 2014).
Det är även vanligt att flerspråkiga barn kodväxlar d.v.s. växlar mellan språken, så att fraser
och ord förekommer vid samma yttranden (Park, 2013). Detta är enligt Håkansson (2003) inte
ett tecken på försämrad språklig förmåga utan tvärtom eftersom växlingen mellan bägge
språken sker på grammatiskt och systematiskt sätt, vilket förutsätter att barnet har en god
språklig behärskning. Enligt Thordardottir (2011) ska ett flerspråkigt barn använda sig av en
naturlig språkanvändning av sina samtliga språk och därmed är kodväxling naturligt
förekommande i barnets språk.

1.3  Språkstörning
Enligt ICD-10 (International statistical classification of diseases and related health problems,
tenth revision, WHO, 1992) avses med specifik språkstörning (eng. Specific Language
Impairment, SLI) en försening i talproduktionen och talförståelsens utveckling. Termen SLI
definierar språkstörning som endast språkliga svårigheter och tar inte i beaktande de övriga
störningarna i utvecklingen som förekommer inom diagnosen (Leonard, 2014). Enligt den
senaste rekommendationen (Bishop m.fl. 2017) är den korrekta termen för ”SLI” (specifik
språkstörning) utvecklingsrelaterad språkstörning. Denna term har därefter ytterligare
översatts på svenska till ”språkstörning” (Ahlfont & Nilsson, 2017). Utgående från denna
senaste rekommendation används därmed i denna avhandling termen ”språkstörning”.
Språkstörning karakteriseras av en försenad och avvikande språkutveckling jämfört med barn
med en typisk språkutveckling. En språkstörning tar sig till uttryck individuellt och kan
antingen innebära svårigheter expressivt (språkproduktionen) eller impressivt
(språkförståelsen). Vid svårare fall kan även en språkstörning ta sig till uttryck inom bägge av
dessa. Barn med språkstörning har en långsammare språkutveckling jämfört med barn med
typisk språkutveckling. Ju längre tid det tar för att ge den interventionen och stöd ett barn
behöver för hens språkstörning, desto mer utmanande blir de språkliga svårigheterna att
behandla (Nettelbaldt & Salameh, 2007).

  

5  

Ida Bengtfolks

1.3.1

Språkstörning i kombination med flerspråkighet

Det har inte hittills påvisats genom studier att flerspråkiga barn skulle löpa en större risk för
språkstörning jämfört med enspråkiga barn (Salameh, 2008). Eftersom en språkstörning alltid
drabbar samtliga språk så skall ett barn som bedöms för språkstörning uppvisa språkliga
svårigheter inom sina samtliga språk. Ett barn kan dock ha bristande kunskaper inom ett språk
trots att hen följer samma utveckling som andra flerspråkiga barn. Det kan eventuellt bero på
att barnet inte fått tillräcklig exponering för det språket (Salameh, 2008). Ju tidigare ett barns
språkstörning upptäcks, desto mer optimal blir barnets språkutveckling (Salameh, 2003).

1.3.2

Språkbedömning av flerspråkiga barn

  

Vid bedömning av flerspråkiga barn ska bedömningen alltid genomföras på samtliga av
barnets språk (Genesee m.fl., 2004; Salameh, 2006). Att endast göra en bedömning av det ena
språket ger en felaktig bild av barnets språkförmåga eftersom barnet använder sina språk inom
olika miljöer och sammanhang (Ladberg, 2003). Flerspråkiga barns språkförmåga är
annorlunda än enspråkigas, eftersom barnets alla språk inte inlärs som enskilda språk utan
integrerar med varandra. Det finns därmed flera faktorer som är viktiga att ta i beaktande vid
bedömning av flerspråkiga barn, detta för att undvika både under- och överdiagnostisering
(Salameh, 2003). Underdiagnostisering vid bedömningen kan bero på att de språksvårigheter
som förekommer anses bero på bristande språkkunskaper inom ett av språken, medan
överdiagnostisering kan förekomma då barnets språkresultat jämförs med normeringsvärden
för enspråkiga barn (Genesee m.fl., 2004).
Vid bedömning av flerspråkiga barn finns det därmed en risk för att den språkliga
bedömningen inte blir rätt, eftersom de test som används vid utredning av flerspråkiga barn är
normerade och utformade för enspråkiga barn (Paradis, Genesee & Crago, 2011). Enligt Stow
och Dodd (2003) är flerspråkiga personer en heterogen grupp och vid en tillförlitlig språklig
utredning behöver talterapeuten klargöra ifall barnets språksvårigheter beror på språkstörning
eller på otillräckliga kunskaper inom sitt andra språk. Bristande kunskap hos talterapeuter och
bristfällig möjlighet till diskussion med kollegor för att diskutera enskilda flerspråkiga barns
språkbedömning leder till en risk för under- och överdiagnostisering (Kohnert, 2014).
En orsak till att över- och underdiagnostisering sker vid utredningar av flerspråkiga barn är att
kartläggningen av flerspråkiga barns språkkunskaper är komplicerade och utmanande,
eftersom språkstörningen tar sig till uttryck inom alla av barnets språk (Salameh, 2003). Vid
  

6  

Ida Bengtfolks
överdiagnostisering av språkstörning tas inte det flerspråkiga barnets samtliga språkkunskaper
i beaktande utan jämförs istället med enspråkiga barns språkliga förmågor (Kohnert, 2014).
Överdiagnostisering av flerspråkiga barn kan inträffa då utredningar av barnets ena språk
bedöms med test som normerats utifrån enspråkiga (Thordardottir, 2006).
Underdiagnostisering innebär att en språklig svårighet bortförklaras på grund av
flerspråkigheten, vilket leder till att barnet inte får rätt intervention och stöd som hen skulle
behöva för den språkliga utvecklingen (Kohnert, 2014).

1.4   Flerspråkig utredning och rekommendationer
Vid språkutredning av flerspråkiga barn har The American Speech-Language-Hearing
Association (ASHA) och The International Association of Logopedics and Phoniatrics (IALP)
rekommenderat att språkutredningar av flerspråkiga barn ska utredas på alla barnets språk
(ASHA, 2004; IALP, 2011). IALP (2011) rekommenderar även att modersmålet alltid ska
bibehållas och inte bytas ut mot ex. det språk som barnet pratar i skolan, eftersom det
försvagar det egna modersmålet. Det är dock viktigt att alltid ta hänsyn till föräldrarnas egna
attityder till att bevara modersmålet.
IALP (2011) har även kartlagt i tretton länder talterapeuters arbete med flerspråkiga barn.
Resultaten från studien tyder bland annat på att den kliniska praktiken inte alltid utgår från det
senaste forskningsresultatet. Rekommendationer har därmed framtagits för att vägleda
talterapeuter i arbetet med flerspråkiga barn. IALP rekommenderar utöver att barnets alla
språk ska testas vid bedömning och intervention att talterapeuter även ska ta i beaktande
barnets kulturella bakgrund t.ex. inom val av behandlings- och bedömningsmaterial.

1.4.1   Samarbete med tolk vid flerspråkig utredning
Talterapeuten är i behov av en flerspråkig medarbetare, familjemedlem eller utbildad tolk ifall
talterapeuten ska bedöma ett språk som hen själv inte behärskar. Stow och Dodd (2003)
rekommenderar inte användning av en familjemedlem vid tolksammanhang, eftersom en
familjemedlem inte alltid har tillräckliga kunskaper inom bägge språken och att
översättningen därmed inte blir rätt.
Att arbeta med tolk kan se olika ut beroende på hur klienten och talterapeuten väljer att
utforma den tolkade bedömningen. Enligt Stow och Dodd (2003) är samarbetet med tolk vid

  

7  

Ida Bengtfolks
talterapeutisk utredning nödvändig för att talterapeuten ska kunna utföra sitt arbete med
flerspråkiga familjer och för att den språkliga utredningen ska bli korrekt.
I en studie (Stow & Dodd, 2003) framkom att vid 39 % av de fall där en tolk inte närvarat lät
testbedömaren föräldern tolka. Detta har både positiva och negativa sidor då det ger en bild av
hur barnet och föräldern kommunicerar samt att tolkningen sker på rätt dialekt. Däremot sker
tolkningen på bristande kompetens vilket kan påverka testbedömningen och även
slutresultatet negativt.

1.4.2   Kulturella skillnader vid flerspråkig utredning
  

Vid bedömning av flerspråkiga barn förekommer flera utmaningar. Enligt Obondo (2005) är
en utmaning de kulturella skillnaderna som förekommer och det är därmed viktigt att vara
medveten om dessa skillnader då bedömning av ett flerspråkigt barn sker. Uppfattningen om
att alla medlemmar av en kultur delar samma värderingar riskerar att leda till stereotypi, vilket
kan påverka bedömningen. För att undvika detta är det viktigt att personen som bedömer ett
flerspråkigt barn är medveten om sin egen kulturs uppfattning om hälsa, normalitet och
avvikelse, samt om de skillnader som också förekommer inom den egna kulturen.
Inom olika kulturer kan det förekomma olika förväntningar på barns språkutveckling. Med
barncentrerat och situationsberoende sätt avses två synsätt på hur barns språkutveckling kan
ses olika inom kulturer. Dessa är två olika uppfattningar om huruvida barnet ska ses som en
likvärdig samtalspartner eller om språket bör anpassas efter barnets språkliga nivå (Salameh,
2008). Olika kulturer har olika verbala kommunikationsstilar och användning av
kroppsspråket, vilket kan ge upphov till missförstånd vid språkliga utredningar. De olika
varianterna av språklig socialisation påverkar också hur skriftspråket presenteras för barn,
vilket har betydelse för läsinlärningen (Håkansson, 2003). Enligt Moxley m.fl. (2004)
påverkar de kulturella variablerna interaktionen mellan klient och talterapeut, vilket i sin tur
påverkar klientens motivation och förståelse för terapin, vilket därmed påverkar terapins
resultat.

1.5   Talterapeutens rådgivning för språkstimulering
  

Enligt Svensson (2012) är det viktigt att ordförrådet hos ett flerspråkigt barn stimuleras både i
barnets förstaspråk och andraspråk. En stimulerande språkmiljö ger ett stort ordförråd och det
är därmed viktigt att dessa barn har tillgång till sådana språkmiljöer. Svensson (2012) menar

  

8  

Ida Bengtfolks
att flerspråkiga barn med ett litet ordförråd riskerar att få en försämrad kunskapsutveckling,
vilket därmed kan påverka skolgången för barnet. För att stimulera barnets språkutveckling
kan högläsning av böcker, samtal av händelserna i boken och bilderna i böckerna öka barnets
ordförråd. På detta vis kan även barnets nyfikenhet och intresse för högläsning väckas vilket i
sin tur kan resultera positivt i inlärningen av nya ord (Håkansson, 2003).
Som en del av talterapeutisk intervention av flerspråkiga barn ingår råd till barnets föräldrar
om hur de själva kan stimulera barnets flerspråkiga utveckling. IALP (2011) rekommenderar
att barnets modersmål ska behållas och inte exempelvis bytas ut mot det språk som barnet
talar hos talterapeuten eller i förskolan. Det är dock viktigt att talterapeuten respekterar
föräldrarnas önskemål och attityder till barnets modersmål och huruvida de vill att
modersmålet ska bevaras eller inte.
Föräldrar till ett flerspråkigt barn kan ofta uppvisa oro för barnets språkutveckling. Det finns
olika strategier för hur föräldrar till ett flerspråkigt barn kan stödja barnets språkliga
utveckling. Ofta kan föräldrar rekommenderas en s.k. ”ett språk – en person” metod, vilket
innebär att föräldrarna pratar varsitt språk med barnet. Detta eftersom kodväxling är vanligt
förekommande hos flerspråkiga barn och föräldrar genom att hålla sig till varsitt språk med
barnet inte lika lätt förvirrar barnet i språkutvecklingen. Forskningsresultat tyder dock inte
enbart på eller motbevisar att metoden ”ett språk – en person” skulle stödja barnets
flerspråkiga utveckling bättre en någon annan metod. Föräldrarna kan även själva stimulera
barnets flerspråkiga utveckling genom att exponera barnet för sånger, filmer och sagor på det
andra språket (Genesee m.fl., 2004).

2   Syfte
  

Flerspråkighet är en utmaning för talterapeuter i Finland i och med den ökade populationen
med främmande språk som modersmål. Flerspråkig utredning är tidskrävande och utmanande
för talterapeuter och klientgruppen flerspråkiga barn riskerar både under- och
överdiagnosticering (Kohnert, 2014 ; Salameh, 2006).
Syftet med denna avhandling var att kartlägga talterapeuter i Finlands upplevelser av och
kunskap inom arbete med flerspråkiga barn med eventuell språkstörning.

  

9  

Ida Bengtfolks

3   Metod
Det etiska tillståndet för denna studie beviljades av den forskningsetiska nämnden vid
psykologi och logopedi vid Åbo Akademi 2.3.2020. Studiens målgrupp var legitimerade
talterapeuter i Finland som hade erfarenhet av klientgruppen flerspråkiga barn med eventuell
språkstörning. Inklusionskriterierna var därmed att talterapeuterna själva skulle ha erfarenhet
av arbete med denna klientgrupp och exklusionskriterierna blev de talterapeuter som inte
upplevde att de hade erfarenhet av arbete med flerspråkiga barn. Deltagarna i studien
rekryterades via en länk till ett elektronisk frågeformulär (E-Lomake) som skickades ut via
Finlands Talterapeutförbund rf till förbundets medlemmar.

3.1  Datainsamling och mätinstrument
  

Datainsamlingen till studien påbörjades 16 september 2020 efter att det etiska tillståndet
beviljats från den forskningsetiska nämnden vid psykologi och logopedi vid Åbo Akademi.
Data till studien samlades därefter in via ett elektroniskt frågeformulär (se Bilaga B) som
fanns tillgängligt på finska och svenska. I e-posten som skickades till talterapeuterna
framkom studiens målsättning, information om att studien var frivillig och anonym och att
talterapeuterna genom att svara och återsända frågeformuläret gav sitt samtycke till att svaren
får användas för avhandlingen (se Bilaga A). Deltagarna hade två veckor på sig att svara på
frågeformuläret och efter avslutad datainsamling 23.9.2020 överfördes data till IBM SPSS
Statistics för dataanalys.

3.2  Det elektroniska frågeformuläret
  

Frågeformuläret var uppdelat i två delar varav den första behandlade allmänna frågor kring
talterapeuternas examen, nuvarande arbetssituation och klientarbetet på arbetsplatsen. Den
andra delen bestod av närmare frågor kring flerspråkiga klienter och hur talterapeuterna
upplever sig ha kunskap kring flerspråkig språkutredning. Frågorna bestod av
flervalsalternativ och av svarsalternativ; ”ja” och ”nej”. Utöver svarsalternativen fanns det
möjlighet för talterapeuterna att kommentera sina svar för att förklara sina svar betydligare.
Se figur 1 för en överblick av de områden frågeformuläret berörde.

  

10  

Ida Bengtfolks

Bakgrundsinformation

Utmaningar och
utvecklingsidéer

Fortbildning

Egen kunskap om
ämnet

Språkbedömning av
flerspråkiga

Användning av tolk

Val av språkbedömningstest

Riktlinjer för bedömning
av flerspråkiga

Figur 1. Överblick av de områden frågeformuläret berörde.

3.3  Statistiska analyser
  

För dataanalysen användes statistikprogrammet SPSS (IBM SPSS Statistics 24). För att få
fram svars- och procentantal av frågeformulärets frågor genomfördes deskriptiva analyser. De
kommentarer som deltagarna själva kunnat fylla i för att förtydliga sina svar på
frågeformuläret analyserades kvalitativt.

  

11  

Ida Bengtfolks

4   Resultat
Frågeformuläret (se Bilaga B) skickades till 1317 talterapeuter via Finlands Talterapeut rf och
sammanlagt 129 talterapeuter besvarade frågeformuläret. Svarsprocenten var därmed 9,79 %.
Den finskspråkiga versionen besvarades av 76 % (n=98) av medlemmarna och 24 % (n=31)
av medlemmarna besvarade den svenskspråkiga versionen.

4.1  Deltagarnas bakgrundsinformation
  

I tabell 1 finns en sammanställning av studiedeltagarnas examensuniversitet, examensår och
tiden de arbetat som talterapeuter. Majoriteten av deltagarna hade antingen avlagt sin examen
vid Helsingfors universitet (n=46; 36 %), vid Uleåborgs universitet (n=33; 26 %) eller vid
Åbo Akademi (n=22; 17 %). De som uppgav att det avlagt sin examen vid något annat
universitet (n=7) nämnde samtliga Jyväskyläs universitet som sitt examensuniversitet. Över
hälften av deltagarna (n=69; 54 %) var utexaminerade mellan 2010 och 2020 medan ingen av
studiens deltagare uppgav åren 1970–1979 som sitt examensår. Majoriteten av studiens
deltagare hade därmed under tio års arbetserfarenhet av arbete som talterapeut (n=67; 52 %).
Tabell 1. Sammanställning av deltagarnas (N=129) bakgrundsuppgifter: examensuniversitet,
examensår och tiden de arbetat som talterapeuter.
Deltagare N = 129
Examensuniversitet

  
  

  

Helsingfors universitet
Uleåborgs universitet
Tammerfors universitet
Åbo universitet
Åbo Akademi
Universitet i Sverige
Annat universitet

n
46
33
5
7
22
9
7

%
36
26
4
5
17
7
5

Examensår

2010–2020
2000–2009
1990–1999
1980–1989
1970–1979

69
20
23
17
0

54
16
17
13
0

Arbetat som
talterapeut

Under 10 år
Över 10 år
Över 20 år
Över 30 år

67
22
21
19

52
17
16
15

12  

Ida Bengtfolks
I frågan om deltagarnas nuvarande arbetsplats fördelades antalet arbetande inom hälsovården
och inom privata sektorn jämnt för bägge (n=54; 41,8 %). De som uppgav något annat som
sin arbetsplats nämnde bland annat att de arbetade med den kommunala välfärden eller att de
för tillfället studerande vidare. I figur 2 framkommer en tydligare överblick av samtliga
deltagares nuvarande arbetsplats.
4

15
Sjukhus
Hälsovårdscentral
Rehabiliteringscenter
Skola/daghem

54
54

Privata sektorn
Universitet
Något annat

2

Figur 2. Deltagarnas nuvarande arbetsplats (angett i antal personer inom respektive arbetsområde).

I figur 3 framkommer huruvida deltagarna arbetar antingen själva eller i ett arbetsteam på sin
arbetsplats. Majoriteten svarade att de arbetade ensamma (n=98; 76 %) medan resterade
arbetade i ett arbetsteam (n=31; 24 %). De som arbetade i ett arbetsteam uppgav även vilka
övriga yrkesgrupper som fanns representerade i arbetsteamen, var majoriteten nämnde
yrkesgrupperna; fysioterapeuter (n=22), ergoterapeuter (n=18) och psykologer (n=17). Övriga
yrkesgrupper som även nämndes var; läkare, socialarbetare, barnneurologer, sjukskötare,
speciallärare, rehabiliteringsledare, näringsterapeuter, hälsovårdare och foniaters. Av figur 3
framgår om deltagarna arbetar med flerspråkiga klienter på sin nuvarande arbetsplats. En
tydlig majoritet (n=127; 98 %) svarade ja och resterande nej (n=2; 2 %).

2%
24 %
Arbetsteam

Ja

Ensam

Nej

76 %
98 %

Figur 3. Arbetar ni främst ensam eller i
arbetsteam på er arbetsplats?

  

Figur 4. Arbetar ni med flerspråkiga klienter på
er arbetsplats?

13  

Ida Bengtfolks

En tydlig majoritet (n=103; 79 %) av deltagarna svarade att de inte anser sig själva som
flerspråkiga, medan endast drygt en fjärdedel ansåg sig som flerspråkig (n=26; 21 %). Då
deltagarna redogjorde närmare för sina svar framkom en ovisshet om hur talterapeuterna
själva avgjorde sig vara flerspråkiga eller inte. De talterapeuter som svarat nej, förklarade det
genom att de saknade tillräckliga kunskaper inom språken för att anse sig själva som
flerspråkig. Många poängterade även att de inte ansåg sig som flerspråkig eftersom de endast
hade ett modersmål.
Några personer kommenterade även att de inte är flerspråkig om inte dialekter kan räknas till
flerspråkighet. De personer som däremot hade svarat ja på frågan ansåg sig som flerspråkiga
på ibland samma eller liknande grunder som de personer som inte ansåg sig vara flerspråkiga.
Argument som framfördes var bland annat att de har ett modersmål men också kunskaper
inom andra språk, att de dagligen använder flera språk eller att hen endast har ett modersmål
men anser sig lika stark inom exempelvis två olika språk. En person uppgav även att hen
ansåg sig som flerspråkig utgående från att hen hade flytande kunskaper inom både tal och
skrift på tre olika språk.

4.2  Fortbildning
  

Vid kartläggning av deltagarnas kunskap om flerspråkighet framkom att majoriteten av
deltagarna (n=76; 59 %) hade avlagt kurser om flerspråkighet vid deras utbildning. Av de
personer som hade svarat ja hade majoriteten (n=58; 76 %) avlagt sin examen under åren
2009–2020 medan en stor del av de personer som avlagt sin examen tidigare (1980–1999)
hade svarat nej på frågan.
På frågan om personen hade gått någon fortbildning blev fördelningen lika mellan de som gått
fortbildning (n=64; 49 %) och de som inte hade gått någon fortbildning (n=64; 49 %) (en
deltagare hade lämnat tomt svar så därmed saknas den deltagarens uppgifter). Av de som hade
gått fortbildning uppgav majoriteten (n=47; 73 %) att de avlagt fortbildning inom
flerspråkighet under 2000-talet och att samtliga utbildningar hade undervisats i
huvudstadsregionen. De övriga (n=17; 27 %) hade redan under 1990-talet fortbildat sig inom
området.
Vid redogörelse över intresset för fortbildning av logopedisk behandling med flerspråkiga
klienter uppgav en tydlig majoritet (n=124; 96 %) att de var intresserade av vidare
fortbildning medan de resterande (n=5; 4 %) inte var det.
  

14  

Ida Bengtfolks

4.3  Språkbedömning av flerspråkiga klienter
  

I och med att flerspråkighet ökat i vårt land (Statistikcentralen, 2018) ansåg även studiens
deltagare att de själva upplevt en ökning av flerspråkiga klienter i sitt arbete (n=115; 89 %).
De övriga deltagarna (n=14; 11 %) avsåg i sina kommentarer att de alltid arbetat med
flerspråkiga klienter, dock att de nog märkt en ökning av denna klientgrupp men att
enspråkiga klienter fortfarande är i majoritet.
De personer som ansåg att flerspråkiga klienter hade ökat, påpekade att situationen kan se
olika ut i olika kommuner men att de själva upplevt denna ökning. Några poängterade även att
klientgruppen flerspråkiga som kommer för språkutredning till talterapi har vuxit i samband
med ökad invandring under de senaste åren, vilket även ställer större krav på talterapeutens
kunskaper inom språkutredningar av flerspråkiga klienter. Vid närmare specificering av
ökningen av flerspråkiga klienter uppskattade deltagarna först hur många procent av deras
arbete som bestod av bedömning och utredning av språkstörning hos barn. Största delen
uppskattade detta till 0–25 % (n=61). De totala resultaten på detta finns sammanfattade i
tabell 2.
Tabell 2
Hur stor del av deltagarnas (N=129) arbete består av språkutredningar av barn?
Del av arbetstid

n

%

0–25 %
25–50 %
50–75 %
75–100 %
  

61
35
18
15  

47
27
14
12  

Vidare specificerade deltagarna hur stor del av dessa språkutredningar av barn som de
uppskattade bestod av språkutredningar av flerspråkiga barn där 73 % av deltagarna (n=94)
ansåg att under 50 % av dessa språkutredningar gjordes av flerspråkiga barn, medan
resterande 27 % (n=35) menade att språkutredningar de genomförde bestod av mer än 50 %
av flerspråkiga klienter (se tabell 3).

  

15  

Ida Bengtfolks
Tabell 3
Hur stor andel av språkutredningar hos talterapeuter (n=x) som består av utredning av
flerspråkiga klienter
Andel språkutredningar

n

%

> 50 %

35

27

< 50 %

94

73

På frågan huruvida dessa språkbedömningar av flerspråkiga barn sker på barnets samtliga
språk uppgav en knapp majoritet av deltagarna (n=66; 51 %) att de gör en språklig bedömning
på alla barnets språk medan de övriga deltagarna (n=63; 49 %) uppgav att de inte gör det. De
personer som uppgav att de bedömer samtliga av barnets språk motiverade det med att en
språkstörning ej kan konstateras hos ett barn om ej alla av barnets språk bedöms. Dock
konstaterades även utmaningar med att bedöma samtliga språk eftersom talterapeuten oftast är
i behov av tolk och att arbetet med utredningar av flerspråkiga barn är tidskrävande och
utmanande. De personer som svarade nej på denna fråga förklarade sitt svar genom bristande
resurser inom talterapin och bedömningsmaterial, samt egen bristande kunskap inom området.
Vid vidare kartläggning av talterapeuternas språkbedömning av flerspråkiga klienter ställdes
frågan; Om du gör en bedömning av ett barns två olika språk, vilket språk börjar du med?
Detta finns sammanställt i figur 4.
15 %
29 %

Första språket
14 %

Andra språket
Svagare språket
Starkare språket
Slumpmässigt

19 %

23 %

  
Figur 4. Vilket språk börjar deltagaren utreda vid språkutredning av två olika språk.

Av studiens deltagare (N=129) valde majoriteten (n=38; 29 %) slumpmässigt för vilket val av
språk de utreder vid en första språkutredning. Därefter följde de personer som uppgav att de
först utredde det svagare språket (n=29; 23 %) och de personer som först utredde det starkare

  

16  

Ida Bengtfolks
språket (n=25; 19 %). Färst deltagare valde att först utreda antingen barnets första språk
(n=19; 15 %) eller barnets andra språk (n=18; 14 %).
De deltagare som svarade att de slumpmässig väljer vilket språk de börjar med vid en
språkutredning av ett flerspråkigt barn beskrev att valet av språk att utreda avgjordes utgående
från tillgång till tolk. Några menade också att de oftast börjar med det språk de som
talterapeut själv behärskar bäst. Personerna som svarade att de först bedömer det svagare
språket hos barnet förklarade detta genom att vid utredning av flera språk och vid användning
av samma test flera gånger på olika språk så kan barnet minnas svaret bättre om man börjar på
det starkare språket framom det svagare. Vid kommentarerna framkom även att talterapeuten
först intervjuar föräldern för att få en uppfattning om vilket av barnets språk som är de
svagare och som därmed utreds först. De personer som svarat att de först bedömer barnets
första språk redogjorde detta utgående från de samma utmaningar som de som svarat att de
slumpmässigt väljer vilket språk de först testar och de som väljer att först testa barnets andra
språk, nämligen utmaningen med tillgång till tolk.
För att fastställa studiens deltagares språkbedömning av flerspråkiga barn ställdes frågan: Hur
bedömer du ett korrekt svar men som ges på det andra språket än det språk ni använder vid
bedömningen? Sammanställning av svaren ges i figur 5.

22 %
Rätt svar
51 %

Fel svar
Lämnar tomt

27 %

  
Figur 5. Hur bedömer deltagaren ett korrekt svar men som ges på fel språk vid en språkutredning?

En tydlig majoritet bedömde barnets svar som rätt (n=66; 51 %) vid detta tillfälle, medan de
övriga deltagarna ansåg att detta bedömdes som fel svar (n=35; 27 %) eller lämnades tomt på
svarsblanketten (n=28; 22 %) och därmed inte räknade in svaret vid poängräkningen av
slutresultatet.
Oavsett om talterapeuten gav rätt eller fel för svaren angav flera talterapeuter samma skäl som
grund för bedömningen och talterapeuten noterade att svaret givits på fel språk. Poängen är att
  

17  

Ida Bengtfolks
barnets svar hursomhelst ger en överblick av barnets allmänna språkkunskaper och bör
därmed noteras. De deltagare som valde svarsalternativet att lämna tomt vid bedömningen
hävdade att inga poäng kan ges om inte svaret ges på det språk som undersöks. En del menade
dock att barnets ålder avgör bedömningen eftersom ett barn vid en viss ålder bör kunna skilja
mellan språken.
Vidare ombads deltagarna svara på huruvida de informerar barnet vid en testbedömning om
vilket språk hen önskar att barnet ska svara på. De personer som informerar barnet om språket
(n=100; 78 %) avsåg detta med att barnet annars kan bli förvirrat vid en språkbedömning
eftersom det ofta är fler parters inblandade som pratar olika språk med barnet (ex. talterapeut,
vårdnadshavare, tolk). En del (n=34) menade även att de alltid börjar en talterapisession med
ett flerspråkigt barn med att informera barnet om vilket språk som pratas den dagen under
terapin. Av deltagarna som ej informerar om språket för barnet (n=29; 22 %) menade en del
(n=11) att informationen endast ges om en tolk närvarar vid bedömning, samt genom att inte
informera barnet om vilket språk som talterapeuten önskar att barnet ska svara på så ges
samtidigt en bild av barnets spontantal d.v.s. vilket språk barnet automatiskt pratar tillbaka
och om barnet därmed klarar av växlingen mellan språken.

4.4  Val av språkbedömningstest
  

Vid val av test vid språkbedömning av ett flerspråkigt barn uppgav majoriteten av
talterapeuterna (n=87; 67 %) att de inte hade något specifikt material som de föredrar att
använda vid testning av flerspråkiga barn. Av de talterapeuter (n=42; 33 %) som uppgav sig
ha test de föredrar rekommenderade ett flertal (n=9) Reynell språkförståelse (3:e upplagan).
Andra test som förekom i kommentarerna var bl.a. Renfrew (sifferrepetition), GrUs, Bo Ege,
ITPA (auditivt serieminne) och Token. Överlag förekom det kommentarer om att det fattas
tester för denna målgrupp och det kommenterades att det inte förekommer något test där hela
testet i sig skulle vara lämpligt för bedömning av flerspråkiga barn. Olika delar från tester
ansågs dock vara lämpliga. Två personer uppgav även att de använder samma tester som vid
bedömningar av enspråkiga barn utan större eftertanke om testerna borde vara olika för de
båda grupperna.
Enligt majoriteten av studiens deltagare (n=112; 87 %) var bedömningsmaterialet på deras
arbetsplats bristfälligt med avseende på testernas hänsynstagande till flerspråkighet, etnicitet
och kultur. Det förekom även kommentarer om att vissa test upplevs som gammalmodiga,

  

18  

Ida Bengtfolks
saknar mångfald av kultur och till och med kan upplevas som rasistiska. Vid dessa
kommentarer framkom även att det saknas lämpliga standardiserade test på marknaden.
De personer som ansåg att deras arbetsplats bedömningsmaterial tog hänsyn till
flerspråkighet, etnicitet och kultur (n=17; 13 %) uttryckte att det enligt dem visserligen finns
bedömningsmaterial men att det inte finns tillräckligt med denna typ av tester. En person
påpekade även att talterapeuterna på arbetsplatsen själva har ”plockat ut” den typ av material
som de anser tillämpas flerspråkiga barn bäst. Majoriteten av kommentarerna eftersökte dock
en ökning av bedömningsmaterial för flerspråkiga barn som även tar hänsyn till deras kultur.

4.5  Riktlinjer för bedömning av flerspråkiga barn
  

Majoriteten av studiens deltagare (n=98; 76 %) upplevde att riktlinjerna för bedömning av
flerspråkiga barn var bristfälliga. Deltagarna efterlyste tydligare riktlinjer för bedömning och
en guide där det skulle framgå riktlinjer för bedömning av olika språk och vad som anses
typiskt och avvikande för de olika språken vid olika åldrar. De personer som ansåg sig ha
tydliga riktlinjer för språkbedömningen (n=31; 24 %) menade att det ligger på talterapeutens
egna axlar att se till att man har kunskap inom ämnet. En av studiens deltagare uppgav sig
även inte känna till några riktlinjer för språkbedömning av flerspråkiga barn. Dock framkom
det i frågeformuläret att om talterapeuten skulle uppleva utmaningar vid språkbedömning av
ett flerspråkigt barn så uppgav 89 % (n=115) att de diskuterar det enskilda fallet på
arbetsplatsen medan de övriga 11 % (n=14) av talterapeuterna uppgav att de inte gör det.
De flesta av studiens deltagare (n=77; 60 %) valde vid terapisessionen att använda det språk
som barnet kommer till talterapeuten för bedömning av. En stor del av talterapeuterna valde
att använda vårdnadshavarens språk (n=38; 29 %) och de övriga barnets modersmål (n=14; 11
%) vid en terapisession (se figur 7).

29 %

Vårdnadshavarens
modersmål
Barnets modersmål

60 %
11 %

Det språk som skall
bedömas

Figur 7. Vilket språk väljer studiens deltagare att använda under en terapisession med ett flerspråkigt
barn.
  

19  

Ida Bengtfolks
I kommentarerna framkom dock att situationerna oftast ser olika ut för vilket språk
talterapeuten väljer att använda. Framförallt är kommentarerna eniga om att talterapeuten
använder det språk vårdnadshavaren pratar vid diskussion med vårdnadshavaren och vid
bemötande och diskussion med barnet pratas barnet språk. Ofta kan det även vara önskvärt att
en tolk närvara vid dessa samtal och speciellt då barnet pratar ett för talterapeuten främmande
språk. Vissa av deltagarna menade därmed att denna situation beror på talterapeutens egna
språkkunskaper och vårdnadshavarens språkkunskaper samt tillgången till tolk.

4.6  Användning av tolk
  

I resultatet framkom att majoritet av studiens talterapeuter hade erfarenhet av att arbeta med
tolk vid utredning av flerspråkiga barn (n=95; 74 %), medan de övriga deltagarna inte hade
det (n=34; 26 %). De flesta deltagare (n=97; 75 %) uppgav att de upplevt utmaningar i arbetet
med tolk, medan de övriga (n=32; 25 %) ansåg att samarbetet löpt bra (se figur 8).

25 %

Ja
Nej

75 %

Figur 8. Upplever deltagaren att samarbetet med tolk löpt bra och inte påverkat språkbedömningen?

Deltagarna som upplevde utmaningar med samarbetet med tolken och ansåg att den påverkar
språkbedömningen betonade att utgångsläget för hur bedömningen sker är upp till tolken. Det
är viktigt att ange tydliga instruktioner för tolken för att språkbedömningen inte ska påverkas.
Flera personer påpekade även att det kan förekomma språkbarriärer mellan talterapeut och
tolk vilket försvårar att språkbedömningen blir rätt. Övriga utmaningar är även att tolkarna
själva kan sakna tillräckliga kunskaper inom det språk som avses testas och att tolkarna kan
hjälpa barnen vid testningen utan talterapeutens vetskap. De deltagare som upplevt att arbetet
med tolk löpt bra påpekar att samarbetet lyckats genom stöd av vårdnadshavare vid en
bedömning och om gruppdynamiken av alla inblandade fungerat bra. Vissa påpekade även att
samarbetet fungerar men att det definitivt påverkar språkbedömningen.

  

20  

Ida Bengtfolks

4.7  Egen kunskap inom ämnet
  

Vid kartläggning om deltagarnas egen kunskap inom bedömning av flerspråkiga barn, uppgav
största delen (n=98; 76 %) att de saknade tillräcklig information kring arbetet med denna
klientgrupp. De resterande (n=31; 24 %) uppgav sig ha tillräckligt med kunskap. I tabell 4 ges
en överblick av deltagarnas svar på de frågor som behandlade kunskapen inom hantering och
språkbedömning av flerspråkiga barn.
Tabell 4. Deltagarnas (N=129) svar på frågorna 25–28 om uppfattning om den egna
kunskapen inom flerspråkig språkutredning.
Fråga

25. Tillräcklig kunskap om

Ja

Nej

n

%

n

%

31

24

98

76

120 93

9

7

33

96

74

5

4

flerspråkig bedömning
26. Förekommer det osäkerhet
kring den språkliga bedömningen
27. Får flerspråkiga barn likvärdig

26

språklig utredning
28. Har du utvecklats som

124 96

talterapeut genom arbete med
flerspråkiga barn?
Anteckningar. Se Bilaga B närmare för varje specifik fråga.

Huruvida talterapeuterna upplever osäkerhet kring arbetet med flerspråkiga barn ansåg en klar
majoritet av studiens deltagare (n=120; 93 %) att de upplever osäkerhet, medan en liten grupp
(n=9; 7 %) ansåg att de inte gör det. Största orsakerna till att talterapeuterna kände sig osäkra
inom arbetet med flerspråkiga barn berodde på osäkerhet kring hur man som talterapeut ska
bedöma och avgöra huruvida det flerspråkiga barnet har en eventuell språkstörning eller om
de brister som förekommer hos barnet beror på för lite exponering för språket. En annan orsak
till osäkerhet hos talterapeuten var även tillgången till och val av lämpliga standardiserade test

  

21  

Ida Bengtfolks
för denna klientgrupp. Flera kommenterade även att samarbetet med tolk och en
språkbedömning där en tolk närvarat ibland upplevs som utmanande. Även efterlysning om
tydliga riktlinjer för handledning av föräldrar på ett främmande språk förekom bland
kommentarerna.
Vid redogörelse av om talterapeuterna upplever att flerspråkiga barn i Finland får
motsvarande bedömning som enspråkiga i landet var de flesta (n=96; 74 %) eniga om att de
inte får det. I kommentarerna framkommer det att detta är till största orsaken på grund av att
denna klientgrupp är tidskrävande och att det generellt förekommer för lite resurser av
talterapi. Det kommenterades även att bedömningen och språkutredningen av denna
klientgrupp är svår eftersom det saknas standardiserade tester och att utvärderingen därmed
baserar sig främst på intervjuer och observationer. De deltagare (n=33; 26 %) som ansåg att
flerspråkiga barn får motsvarande bedömningar menade att de själva som talterapeuter
försöker sitt bästa för att ge likvärdig språkutredning för denna klientgrupp men att bristen på
tester, resurser och tillgång till tolk försvårar arbetet.
Nästan samtliga av studiens deltagare (n=124; 96 %) upplever däremot att de utvecklats i sin
roll som talterapeut genom arbete med flerspråkiga barn. De anser framförallt att arbetet med
flerspråkiga klienter är utmanande och komplicerade och ställer talterapeuten inför nya
perspektiv på språkutredning. En liten del av studiens deltagare (n=5; 4 %) anser inte specifikt
att denna klientgrupp utvecklat dem i sin roll som talterapeut.

4.8  Utmaningar och utvecklingsidéer
  

De två sista frågorna i frågeformuläret (fråga 29 + 30, se Bilaga B) bestod av öppna frågor där
deltagarna fick ange utmaningar inom arbete med flerspråkiga klienter samt eventuella
utvecklingsidéer för arbete med denna klientgrupp.
Av deltagarna (N=129) svarade endast en bråkdel (n=28; 22 %) på frågan om vilka
utmaningar hen anser att främst förekommer vid hantering av flerspråkiga och språkutredning
av flerspråkiga barn. Av kommentarerna poängterar de flesta av dessa deltagare (n=8; 29 %)
utmaningarna med handledning av föräldrarna, framförallt då det finns en språkbarriär mellan
talterapeuten och vårdnadshavaren. Val av tester (n=6; 21 %) för att göra en språkutredning
av ett flerspråkigt barn var även en förekommande kommentar om utmaningar som
talterapeuten upplever, detta eftersom det förekommer bristfälligt med standardiserade tester
för denna klientgrupp.

  

22  

Ida Bengtfolks
Återigen angavs även samarbetet med tolk i flera av kommentarerna (n=5; 18 %) som en av
de främsta utmaningarna för talterapeutens arbete med flerspråkiga barn. Den mest
förekommande kommentaren (n=9; 32 %) om den största utmaningen med logopedisk
intervention för flerspråkiga barn var om talterapeuten ska bedöma ett flerspråkigt barns
språkkunskaper som en eventuell språkstörning eller om de språkliga kunskaperna är
bristfälliga enbart på grund av för lite språklig exponering. Dessa aspekter framkommer av
figur 9.

32 %

29 %

Handledning av
föräldrarna
Val av tester
Samarbete med tolk

18 %

21 %

Språkliga
bedömningen

Figur 9. De fyra främsta utmaningarna med talterapeutens arbete med flerspråkiga barn.

Vid förslag till utvecklingsidéer för talterapi med flerspråkiga barn angav över hälften (n=84;
65 %) av studiens deltagare vad de själva saknar på arbetsmarknaden. I kommentarerna
framkom bland annat ett förslag till att det borde finnas tillgängligt talterapeuter som enbart
arbetar med flerspråkig språkbedömning eftersom det tar mycket tid och resurser. Ett annat
förslag var att det skulle behövas tydliga riktlinjer för hur talterapin för flerspråkiga barn ska
ske för att bedömningen ska bli så tillförlitlig som möjligt.
”Definitivt skulle det vara bra med en modell för hur flerspråkiga barn skall bedömas
språkligt samt vilka material som kan användas” (direkt citat, deltagare nummer 86).
Förutom idéer om tydligare riktlinjer för talterapeuten vid arbete med denna klientgrupp
förekom även förslag om olika former av infopaket för olika språk (vad som anses typisk
språkutveckling för olika språk, samt hur talterapeuten kan öva detta tillsammans med
klienten). Även ett förslag om tillgång till olika språkliga markörer för ex. de tio vanligaste
andraspråken i Finland föreslogs. Vid kommentarerna efterlystes även flera utbildningar av
tolkar för att underlätta tillgången till tolk. Även förslag om mer fortbildning för talterapeuter
för att hantera flerspråkiga klienter och handledning av deras vårdnadshavare framkom i
kommentarerna.

  

23  

Ida Bengtfolks

5   Diskussion
Syftet med avhandlingen var att kartlägga finländska talterapeuters upplevelser av och
kunskap inom arbetet med flerspråkiga barn med språkstörning. Deltagarna i studien var
främst talterapeuter som utexaminerats under 2000-talet och som avlagt examen vid
Helsingfors eller Uleåborgs universitet. De arbetsplatser som majoriteten av deltagarna
arbetade vid var relativt jämnfördelade mellan den privata sektorn och den offentliga sektorn.
Studiens deltagare hade även erfarenhet av arbete med och språkutredning av flerspråkiga
barn. Resultaten från studien speglar därmed helhetsmässigt hur finländska talterapeuter på
fältet upplever arbetet med flerspråkiga klienter inom landet.

5.1  Bedömning av och talterapi för flerspråkiga klienter
  

I svaren angående språkbedömning av flerspråkiga klienter framkom en olikhet mellan
deltagarnas svar. De största olikheterna mellan studiens deltagare var vilket språk som
talterapeuten väljer att först utreda ett flerspråkigt barn på och ifall ett korrekt svar som ges på
ett annat språk antingen ska bedömas som rätt eller fel vid poängräkning i ett
språkbedömningstest. Hur poängen för ett flerspråkigt barn ska räknas är eventuellt den
viktigaste delen att få klarhet i inom talterapibranschen, eftersom felräkning av poäng vid
språkutvärdering bidrar till förekomsten av över- och underdiagnostisering av språkstörning.
Många av studiens deltagare poängterade betydelsen av att kartlägga ett flerspråkigt barns
samtliga språk för att kunna konstatera en språkstörning, vilket i enighet med Ladberg (2003),
Genesee m.fl. (2004) och Salameh (2006) är viktigt eftersom ett flerspråkigt barn använder
sina språk inom olika sammanhang och miljöer.
En annan viktig aspekt som studiens deltagare upplevde utmanande var hur mycket
talterapeuten ska informera barnet vid språkbedömningen, framförallt om talterapeuten ska
informera barnet om vilket språk hen önskas svara på vid en utvärdering. Detta är viktigt att
få klarhet i dels för att språkbedömningen ska ske enligt utvärderingstestets riktlinjer men
även för få en klarhet över det flerspråkiga barnets kodväxling, vilket är ett naturligt
förekommande fenomen hos ett flerspråkigt barn (Thordardottir, 2011).
Studiens deltagare uppgav tidsaspekten för bedömning och utredning av flerspråkiga barn
som utmanande och tidskrävande. Majoriteten av deltagarna arbetar dessutom ensamma
snarare än i ett arbetsteam men uppgav att de har möjlighet att diskutera enskilda klientfall

  

24  

Ida Bengtfolks
med sina arbetskamrater om ovisshet med en språkutredning förekommer. Detta är även en
aspekt som Kohnert (2014) poängterar är viktigt för att undvika under- och
överdiagnostisering av språkstörning.

5.2  Riktlinjer för bedömning och val av språkbedömningstester
Största delen av deltagarna ansåg att bedömningsmaterialet de hade tillgång till på sin
arbetsplats inte tog flerspråkighet, etnicitet och kultur i beaktande. I kommentarerna framkom
att en del test upplevdes som gammalmodiga och till och med rasistiska i fråga om hudfärg.
Deltagarna uppgav att de på vissa arbetsplatser själva plockat ut olika bedömningsuppgifter
som de anser passande för en specifik barnklient och att resultaten på uppgifterna därmed till
stor grad endast bedöms kvalitativt. Många deltagare påpekar även att de test de har tillgång
till är normerade för enspråkiga barn, vilket riskerar att bedömningen blir felaktig (Paradis,
Genesee & Crago, 2011). Talterapeuterna i denna studie efterlyser större tillgång till
bedömningsmaterial för klientgruppen flerspråkiga barn, vilket även enligt vissa av studiens
deltagare skulle påverka talterapin i form av motivation hos barnet, och därmed även barnets
resultat av talterapin (Moxley m.fl., 2004). Enligt IALP (2006) rekommenderas alla
talterapeuter att dels utreda ett barns samtliga språk och dels att ta barnets kulturella bakgrund
i beaktande via bedömning och utvärderingsmaterial, vilket enligt denna studies deltagare
anses utmanande och nästan omöjligt för närvarande.
Största delen av talterapeuterna uppgav ändå att de föredrar något specifikt test för
utvärdering av flerspråkiga men att det saknas standardiserade tester för denna klientgrupp
som dessutom tar i beaktande etnicitet och kultur. Avsaknaden av optimala
bedömningsverktyg för den här klientgruppen försvårar utvärderingen avsevärt. Många
uppgav i enlighet med Moxley m.fl. (2004) att tillgång till bättre utvärderade tester för denna
klientgrupp skulle påverka talterapins utfall positivt. Framförallt efterlyser studiens deltagare
tydligare riktlinjer på sin arbetsplats för språkutvärdering av flerspråkiga barn och större
tillgång till standardiserade tester för den aktuella klientgruppen. Detta är mycket väsentligt
eftersom studiens deltagare inte anser att flerspråkiga klienter får motsvarande språkutredning
och terapi som enspråkiga barn i Finland.

5.3  Samarbete mellan talterapeut och tolk
  

Största delen av studiens deltagare hade erfarenhet av användning av tolk vid språkutredning
av ett flerspråkigt barn, och det var även flera av studiens deltagare som upplevt utmaningar
  

25  

Ida Bengtfolks
med användning av tolk än de talterapeuter som upplevt ett fungerande samarbete. Överlag är
den största orsaken till utmaningen med samarbete mellan talterapeut och tolk bristen på
tillgång till tolkar. Om det inte finns tillgång till tolk försvåras möjlighet till att bedöma ett
barns samtliga språk vilket är väsentligt för att kunna kartlägga en språkstörning, vilket i sin
tur kan riskera en förekomst av under- eller överdiagnostisering (Salameh, 2006).
I kommentarerna framkom att vissa talterapeuter använder sig av en familjemedlem om inte
tillgång till tolk finns. Detta kan vara förståeligt eftersom det är den snabbaste utvägen för att
bedöma ett flerspråkigt barn och på grund av bristen på tolkar. Flera av studiens deltagare var
emellertid medvetna om att det inte rekommenderas att använda en familjemedlem för
språköversättning vid en testsituation, vilket även studier indikerat (Stow & Dodd, 2003). I
kommentarerna framkom även osäkerhet kring tolkens arbete då talterapeuten inte alltid kan
vara säker på att tolken inte påverkar bedömningssituationen och därmed testresultatet för
barnet.

5.4  Kunskap om flerspråkighet och avlagd fortbildning
  

Bland studiens deltagare förekom ovisshet mellan vad som avses med flerspråkighet. Orsaken
till detta kan dels förklaras genom att det förekommer olika definitioner för vad som avses
med flerspråkighet mellan olika studier (Salameh, 2008; Hyltenstam & Lindberg, 2013;
Kultti, 2014). Det var även intressant att några av deltagarna kommenterade om dialekter vid
flerspråkighet eftersom detta tyder på att det behövs mera allmän kunskap kring flerspråkighet
på det logopediska fältet i vårt land. Det är viktigt att notera detta eftersom bristande kunskap
på fältet inom flerspråkighet kan påverka att det sker en under- eller överdiagnosticering av
språkstörning (Salameh, 2006).
När det gäller fortbildning inom flerspråkighet uppgav majoriteten av studiens deltagare att
det ingått kurser om ämnet i deras utbildning. Av dessa personer hade även största delen
utexaminerats som talterapeuter under de två senaste årtiondena. I och med att flerspråkiga
klienter ökar i vårt samhälle (Statistikcentralen, 2018) anser jag det lovande att
logopediutbildningarna anpassas efter förekomst av klienter på arbetsmarknaden. En stor del
av studiens deltagare uppgav att de även gått vidareutbildning om flerspråkighet, men
majoriteten (n=123; 95 %) ansåg att de fortfarande var intresserade av vidare fortbildning
inom ämnet. Det är viktigt med fortbildning inom flerspråkighetsområde eftersom studiens
resultat i likhet med forskningsresultatet från IALP (2006) tyder på att talterapeutens arbetet
med flerspråkiga barn inte alltid baseras på det senaste forskningsresultatet. Trots allt är det
  

26  

Ida Bengtfolks
viktigt att även understryka att studiens deltagare upplever att arbetet med flerspråkiga barn
utvecklar dem i arbetet som talterapeut.

5.5  Vidare utmaningar och utvecklingsidéer
  

De främsta utmaningarna för talterapeuterna vid hantering av flerspråkiga barnklienter var:
handledning av föräldrarna, val av språktester, samarbetet med tolk och fastställning av den
språkliga bedömningen. Handledning av föräldrarna upplevs som en stor utmaning främst då
talterapeuten och föräldern inte pratar samma språk. Detta är viktigt att poängtera då bristande
kommunikation mellan terapeut och vårdnadshavare kan leda till ex. missvisande handledning
för barnets språkliga utveckling hemma, vilket kan påverka barnets språkutveckling överlag.
Många kommenterade även i samband med detta att en tolk skulle behöva närvara även vid
samtal med vårdnadshavaren (ex. vid intervju) och inte endast vid testbedömning tillsammans
med barnklienten. En annan utmaning med hantering av föräldrar av annan kultur som
framkom i kommentarerna var hur föräldrar ser olika på hur barnet ska stödas för sin
språkliga utveckling. Inom olika kulturer förekommer skillnader hur man ser på barnets
språkutveckling, exempelvis inom turtagning, kommunikation och lek. Det är viktigt att
barnet har tillgång till en stimulerande språkmiljö (Svensson, 2012) och olika syn inom detta
inom olika kultur tenderar påverka talterapeutens arbete med vårdnadshavare och barnklient
enligt studiens deltagare.
Vidare framkom även tillgången till tolk som utmanande vilket även påverkar utmaningen
med handledning av en förälder med ett annat modersmål. Många av studiens deltagare
kommenterade dock att de är i behov av ett större utbud tolkar inom olika språk och menar i
likhet med Stow och Dodd (2003) att detta behövs för att klientens språkutredning ska ske
korrekt. Överlag poängterades att samarbetet med tolk är tidskrävande och ställer därmed krav
på talterapeuten.
Tillgången till standardiserade och anpassade tester för klientgruppen flerspråkiga angavs
också som en av de största utmaningarna. För tillfället är det enligt studiens deltagare brist på
denna typ av tester som också är kulturellt anpassade. Det behövs tydligt nya uppdaterade
standardiserade tester för denna klientgrupp för att kunna göra korrekta språkbedömningar.
Den största utmaningen för talterapeuter med flerspråkiga barnklienter var den språkliga
bedömningen. Eftersom språkutvecklingen ser olika ut inom olika språk är det självfallet
utmanande för en talterapeut att kunna veta vad som anses som typisk utveckling och vad som

  

27  

Ida Bengtfolks
anses som avvikande utveckling inom flerspråkighet. Eftersom en språkutredning av ett
flerspråkigt barn alltid ska genomföras på barnets samtliga språk (Genessee m.fl. 2004;
Salameh, 2006) är tillgång till information om dessa typiska och avvikande språkdrag viktiga.
I kommentarerna framkommer bland annat förutom önskan om tillgång till flera kapabla
tolkar även tillgång till guidematerial som kunde informera om vad som är typisk
språkutveckling för enskilda främmande språk. Studiens deltagare uppgav att det ofta är svårt
att avgöra när ett flerspråkigt barn har en språkstörning eller om den antagna avvikande
språkutvecklingen beror på bristande språkexponering. Detta är mycket viktigt att ta i
beaktande och lösa för att minska förekomsten för under- och överdiagnosticeringar av
språkstörning.
Utvecklingsidéer från studiens deltagare var i linje med de utmaningar som framkommit.
Främst rörde idéerna tillgång till klarare riktlinjer för hur talterapeuten ska genomföra en
språkbedömning av ett flerspråkigt barn samt mera utbildning av kompetenta tolkar. Vidare
föreslogs att de tolkar som är specialiserade inom olika främmande språk skulle finnas
lättillgängliga både inom den offentliga- och privata sektorn.
Majoriteten av de utvecklingsidéer som studiens deltagare eftersökte var tillgång till nya
standardiserade tester och som även skulle finnas tillgängliga elektroniskt. Många
poängterade även att vårt grannland Sverige är längre i utveckling av hantering av
flerspråkiga barn och nämnde bland annat hemsidan Språkens Hus (2011) som en hemsida
som även skulle kunna utvecklas för tillgång för talterapi i Finland. Studiens deltagare uppgav
även att de kände sig osäkra kring språkbedömning av flerspråkiga barn och att de upplever
bristande kunskap inom detta ämne. Detta kan vara en orsak till att många talterapeuter i
denna studie därmed poängterade att det bör ordnas vidareutbildning inom talterapi och
flerspråkighet, vilket även studiens deltagare uppgav att de skulle vara intresserade av att
delta i.

5.6  Styrkor och begränsningar i studien samt förslag till vidare forskning
  

Studien besvarades av 129 talterapeuter i Finland. Dessvärre uppgav majoriteten av studiens
deltagare att de endast arbetar upptill 25 % av tiden på sitt nuvarande arbete med
språkutredningar av flerspråkiga barn vilket påverkar denna studies validitet. Valet av metod
för denna studie var ändå ändamålsenligt eftersom en enkätstudie med ett elektroniskt
frågeformulär gjorde det möjligt att nå talterapeuter i Finland smidigt och effektivt. Frågorna i
frågeformuläret kunde dock ha varit mer specifika och förklarande. Till exempel fråga 24 om
  

28  

Ida Bengtfolks
val av språk vid terapiträff tillsammans med barn och vårdnadshavare uppfattade en del av
studiens deltagare som missvisande och otydlig. Tack vare möjligheten att lämna
kommentarer till frågorna kunde deltagarna ändå förklara sina svar närmare. Genom
kommentarerna framkom att majoriteten av deltagarna valt att tolka frågorna om
flerspråkighet som ett av våra nationalspråk plus ett eller flera främmande språk, ex. arabiska.
Enligt min uppfattning hade deltagarna fokuserat tydligt kring flerspråkighet framom enbart
tvåspråkighet när de besvarade frågorna.
Det finns ett stort behov av vidare forskning inom området språkstörning hos flerspråkiga
barn. Denna studie tyder bland annat på att det behövs anpassade bedömnings- och
behandlingsmaterial för flerspråkiga barn med olika kulturella bakgrunder. Även en
kartläggning av flerspråkiga barns normvärden för språkutvecklingen efterfrågas av
talterapeuterna i denna studie. Även vidare studier och kartläggning av talterapeutens arbete
tillsammans med tolk vid språkutredningar av flerspråkiga barn skulle vara intressant.

5.7  Sammanfattning
  

Studiens resultat visar att det förekommer ovisshet kring talterapeutiska utredningar av
flerspråkiga barn. Talterapeuterna eftersöker tydligare internationella riktlinjer för bland annat
hur handledning av föräldrar till ett flerspråkigt barn ska ske och vilka tester som lämpar sig
för denna klientgrupp för att ta i beaktande de olika kulturella skillnaderna som kan
förekomma. Även ett bättre samarbete och en större tillgång till tolk för språkutredningar
efterlyses. Slutligen var den största utmaningen som framkom i denna studie, okunskap kring
språkutredning av flerspråkiga barn där vidare den största utmaningen var hur talterapeuten
ska kunna avgöra vad som hör till det flerspråkiga barnets typiska språkutveckling och vad
som är att klassa som en språkstörning. Detta är den viktigaste punkten att få klarhet inom för
att undvika under- och överdiagnostisering av språkstörning hos flerspråkiga barn.
Som en summering behövs förutom internationella och nationella riktlinjer för
språkutredningar av flerspråkiga barn även vidareutbildning för talterapeuter inom
språkutredning av flerspråkiga barn som uppsöker talterapi för avvikande eller försenad
språkutveckling.

  

29  

Ida Bengtfolks

Referenser
  

Abrahamsson, N. (2009). Andraspråksinlärning. Lund: Studentlitteratur.
Ahlfont, A., & Nilsson, E. (2017). Svenska logopeders och logopedstudenters uppfattningar
om kriterier för språkstörning: en jämförelse med CATALISE-projektet.
Magisteruppsats logopedi. Avdelningen för logopedi, foniatri och audiologi, Lunds
universitet. http://lup.lub.lu.se/student-papers/record/8923102

American Speech-Language-Hearing Association (2004). Knowledge and skills needed by
speech-language pathologists and audiologists to provide culturally and linguistically
appropriate services [Knowledge and Skills].

Armon-Lotem, S. (2010). Instructive bilingualism: Can bilingual children with specific
language impairment rely on one language in learning a second one? Applied
Psycholingualistics 31(02):253 – 260. Doi: 10.1017/S0142716409990385

Bishop, D. V. M., Snowling, M., Thompson, P., Greenhalgh, T., & CATALISE-2 consortium.
(2017). Phase 2 of CATALISE: a multinational and multidisciplinary Delphi
consensus study of problems with language development: Terminology. The Journal
of Child Psychology and Psychiatry. doi:10.1111/jcpp.12721

Bergström, V., & Bäcklin, M. (2007). Kartläggning av logopeders arbete med flerspråkiga
barn i de tre svenska storstadsregionerna – Utmaningar och utvecklingsmöjligheter.
[Examensarbete, Karolinska Institutet]. DiVA.
https://clintec.ki.se/Exam_logopedi/pdf/289.pdf

Cattani, A., Abbot-Smith, K., Farag, R., Krott, A., Arreckx, F., Dennis, I. & Floccia, C.
(2014). How much exposure to English is necessary for a bilingual toddler to perform
like a monolingual peer in language tests? International Journal of Language
Communication Disorders, 49 (6) 649-671. Doi: 10.1111/1460-6984.12082

Finlands officiella statistik (FOS): Befolkningsstruktur [e-publikation].
ISSN=1797-5387. 2017. Helsinki: Statistikcentralen [hänvisat: 27.9.2019].
Åtkomstsätt: http://www.stat.fi/til/vaerak/2017/vaerak_2017_2018-0329_tie_001_sv.html

  

30  

Ida Bengtfolks
Genesee, F, Crago, M & Paradis, J. (2004): Dual Language Development and Disorders: A
Handbook on Bilingualism and Second Language Learning. Maryland, Paul H
Brookes Publishing Co.

Hyltenstam, K & Lindberg, I. (2013). Svenska som andraspråk – i forskning, undervisning
och samhälle. Lund: Studentlitteratur.

Håkansson, G. (2003). Tvåspråkighet hos barn i Sverige. Lund: Studentlitteratur.
International Association of Logopedics and Phoniatrics (IALP) (2011). Recommendations
for working with bilingual children.
Kohnert, K. (2014). Language disorders in bilingual children and adults (second edition).
Plural Publishing.

Kultti, Anne (2014). Flerspråkiga barns villkor i förskolan – lärande av och på ett andra
språk. Stockholm: Liber.

Ladberg, G. (2003) Barn med flera språk: tvåspråkighet och flerspråkighet i familj, förskola,
skola och samhälle. Stockholm: Liber.

Law, J., (1992), The Early Identification of Language Impairment in Children. London:
Chapman & Hall

Leonard, LB. (2014). Children with Specific Language Impairment and their Contribution To
the Study of Language Development. J Child Lang. 2014 July ; 41(0 1): 38-47 . doi:
10.1017/S0305000914000130

Marchman, V. A., Fernald, A. & Hurtado, N. (2010). How vocabulary size in two languages
relates to efficiency in spoken word recognition by young Spanish-English bilinguals.
Journal of child language, 37(4), s.817-840. Doi: 10.1017/S0305000909990055

Moxley, A., Mahendra, N., Vega-Barachowitz, C. (2004). Cultural competence in health care.
The ASHA Leader, 6-7, 20-22.

  

31  

Ida Bengtfolks
Namei, S. (2002) The Bilingual Lexicon from a Developmental Perspective: A word
Association Study of Persian-Swedish Bilinguals. Stockholm University, Centre for
Research on Bilingualism.

Nettelbladt, U., & Salameh, E.K. (2007). Språkstörning hos barn. I U. Nettelbladt & E.K.
Salameh (red.), Nettelbladt, U & Salameh, E.K. Språkutveckling och språkstörning
hos barn. Lund: Studentlitteratur.

Obondo, M (2005) Broar mellan kulturer. Stockholm: Rinkeby språkforskningsinstitut.

Paradis, J., Genesee, F. & Crago, M. B. (2011) Dual language development and disorders : a
handbook on bilingualism and second language learning. Baltimore: Paul H. Brookes
Pub. Co.

Park, H (2013) Kodväxling som grammatiskt fenomen, exemplet svenska-koreanska. I:
Hyltenstam, K & Lindberg (red) Svenska som andraspråk i forskning, undervisning
och samhälle. Lund: Studentlitteratur, 281-313

Salameh, E-K (2003): Language impairment in Swedish bilingual children – epidemiological
and linguistic studies. Doktorsavhandlingens ramberättelse. Institutionen för logopedi
och foniatri, Lunds universitet. S. 11-25.

Salameh, E.K. (2006). Språkstörning i kombination med flerspråkighet. Läsning nr 2, 4-13,
utgiven av SCIRA (Swedish Council of the International Reading Association).
Hämtad 2019-20-10 från https://www.spsm.se/globalassets/studiepaketstodmaterialdelwebbar/motas/sprakstorning-i-kombination-med-flersprakighet.pdf

Salameh, E-K. (2008) Språkstörning i kombination med flerspråkighet. Stockholm:
Afasiförbundet

Språkens Hus. (u.å.) Hämtad 2020-17-12 från http://www.sprakenshus.se/start

Stow, C. & Dodd, B. (2003): Providing an equitable service to bilingual children in the UK: a
review. International Journal of Communication Disorders, vol 38, no 4, 351-377.

  

32  

Ida Bengtfolks

Svensson, A-K. (2012). Med alla barn i fokus – om förskolans roll i flerspråkiga barns
språkutveckling. Paideia Nr 04. Institutionen för pedagogik vid högskolan i Borås.
Hämtad från; https://www.diva-portal.org/smash/get/diva2:869525/FULLTEXT01.pdf

Thordardottir, E. (2006): Language intervention from a bilingual mindset. The Asha Leader,
11 (10), 6-7, 20-21.

Thordardottir, E. (2011): The relationship between bilingual exposure and vocabulary
development. International Journal of Bilingualism.
https://doi.org/10.1177/1367006911403202

World Health Organization. (1992). The ICD-10 classification of mental and behavioural
disorder: Clinical descriptions and diagnostic guidelines. Geneva: World Health
Organization.

  

1  

Ida Bengtfolks

Bilaga A
Bästa talterapeut,

Jag studerar logopedi vid Åbo Akademi och samlar in data till min pro gradu-avhandling
gällande finländska talterapeuters kunskap och upplevelser kring arbete med flerspråkiga barn
med språkstörning.
Flerspråkiga personer har ökat i vårt samhälle och är också en växande klientgrupp för
talterapeuter. Målgruppen för denna studie är legitimerade talterapeuter i Finland som har
erfarenhet av arbete med flerspråkiga barn med språkstörning.
Nedan finns en länk till ett elektroniskt frågeformulär. Deltagandet är frivilligt och
fullständigt anonymt. Svaren kommer att raderas från nätblanketten efter att de har överförts
till ett statistikprogram. Genom att svara och återsända frågeformuläret ger du ditt samtycke
till att den informationen du fyllt i används inom ramen för avhandlingen och eventuellt i en
inhemsk eller internationell publikation.
Att fylla i frågeformuläret tar ca 10 minuter. Du kan välja mellan ett finskt och ett svenskt
frågeformulär.
Jag hoppas att Du har tid att fylla i frågeformuläret inom två veckor, senast 2.10.2020.
Alla svar är högst uppskattade och betydelsefulla för att kunna skapa en så realistisk bild av
situationen som möjligt.
Länk till det svenska frågeformuläret:
https://survey.abo.fi/lomakkeet/12771/lomake.html?rinnakkaislomake=svenska
Länk till det finska frågeformuläret:
https://survey.abo.fi/lomakkeet/12771/lomake.html

Med vänlig hälsning och tack på förhand,
Ida Bengtfolks

  

2  

Ida Bengtfolks
Vid frågor eller för mer information, kontakta gärna:
Logopedistuderande Ida Bengtfolks
Tfn. 0400911032
Ida.bengtfolks@abo.fi

Handledare: Viveka Lyberg-Åhlander
Professor i logopedi
Fakulteten för humaniora, psykologi och teologi
Åbo Akademi
Viveka.lybergahlander@abo.fi

  

3  

Ida Bengtfolks

Bilaga B
Tack för att du har tagit dig tid att fylla i detta frågeformulär. Målgruppen för denna studien är
legitimerade yrkesverksamma talterapeuter som har erfarenhet av att arbete med flerspråkiga
klienter. Frågeformuläret består av två delar varav den första innehåller bakgrundsinformation
och den andra frågor angående arbetet med flerspråkiga klienter.
Del 1: Bakgrundsinformation
•   1. Vid vilket universitet har du avlagt logopedi examen?
o  
o  
o  
o  
o  
o  
o  

Helsingfors universitet
Uleåborgs universitet
Tammerfors universitet
Åbo universitet
Åbo Akademi
Universitet i Sverige
Något annat universitet
§   Om du svarade ”Något annat universitet”, vilket?:

•   2. När tog du examen?
o   2010–2020
o   2000–2009
o   1990–1999
o   1980–1989
o   1970–1979
•   3. Din nuvarande arbetsplats?
o   Sjukhus
o   Hälsovårdscentral
o   Rehabiliteringsenhet
o   Skola eller daghem
o   Privata sektorn
o   Universitet
o   Något annat
§   Om du svarade ”något annat”, var?:
•   4. Hur länge har du arbetat som talterapeut?
o   Under 10 år
o   Över 10 år
o   Över 20 år
o   Över 30 år
•   5. Arbetar ni på er arbetsplats främst ensamma eller i ett arbetsteam?
o   Ensam
o   I arbetsteam
§   Om du svarade ”I arbetsteam”, vilka yrkesgrupper är representerade?:

  

4  

Ida Bengtfolks

•   6. Arbetar ni med flerspråkiga klienter på er arbetsplats?
o   Ja
o   Nej
Eventuella kommentarer:
•   7. Ingick undervisning om flerspråkighet vid din utbildning?
o   Ja
o   Nej
•   8. Har du gått någon fortbildning inom arbete med flerspråkiga klienter?
o   Ja
o   Nej
§   Om du svarade ”Ja”, var och när?:
•   9. Är du intresserad av vidare fortbildning inom logopedisk intervention av flerspråkiga klienter?
o   Ja
o   Nej
•   10. Anser du dig själv vara flerspråkig?
o   Ja
o   Nej
§   Varför?:
Del 2: Arbete med flerspråkiga klienter
•   11. Andelen flerspråkiga har ökat. Upplever även du i arbetet som talterapeut att antalet
flerspråkiga klienter ökat?
o   Ja
o   Nej
Eventuella kommentarer:
•   12. Hur stor del av ditt arbete består av bedömning och utredning av språkstörning hos barn?
o   0–25 %
o   25–50 %
o   50–75 %
o   75–100 %
•   13. Hur stor del av de språkstörnings bedömningar du gör uppskattar du är flerspråkiga?
o   Under 50 %
o   Över 50 %
•   14. Vid bedömning av ett flerspråkigt barn, bedömer du samtliga av barnets språk?
o   Ja
o   Nej
Eventuella kommentarer:
•   15. Om du gör en bedömning av ett barns två språk, vilket språk börjar du med?
o   Första språket
o   Andra språket
  

5  

Ida Bengtfolks
o   Svagare språket
o   Starkare språket
o   Slumpmässigt
•   16. Hur bedömer du ett korrekt svar men som ges på det andra språket än det språk ni bedömer vid
en språkutredning?
o   Rätt svar
o   Fel svar
o   Lämnar tomt
Eventuella kommentarer:
•   17. Informerar du barnet innan bedömningen vilket språk hen ska svara på?
o   Ja
o   Nej
Varför, varför inte:
•   18. Finns det något material du föredrar använda vid utredning av flerspråkiga barn?
o   Ja
o   Nej
Vilket, vilka:
•   19. Upplever du att bedömningsmaterialet på din arbetsplats är utformat för hänsynstagande till
flerspråkighet, etnicitet och kultur?
o   Ja
o   Nej
Eventuella kommentarer:
•   20. Är arbetsplatsens riktlinjer för språkutredning av flerspråkiga barn tillräckligt tydliga enligt dig?
o   Ja
o   Nej
Eventuella kommentarer:
•   21. Diskuterar ni på er arbetsplats enskilda klienters utredningar ifall osäkerhet av bedömningen
förekommer?
o   Ja
o   Nej
Eventuella kommentarer:
•   22. Har du erfarenhet av att arbeta med tolk vid flerspråkig utredning?
o   Ja
o   Nej
•   23. Upplever du att arbetet med tolk vid utredning av språkstörning fungerat bra och ej påverkat
bedömningen?
o   Ja
o   Nej
Eventuella kommentarer:
•   24. Vilket språk använder du vid en terapiträff med ett barn och hens vårdnadshavare?

  

6  

Ida Bengtfolks
o   Vårdnadshavarens språk
o   Barnets modersmål
o   Det språk som ska bedömas

•   25. Upplever du att du har tillräcklig kunskap inom bedömning av flerspråkiga barn?
o   Ja
o   Nej
•   26. Känner du dig någon gång osäker i arbetet med flerspråkiga barn?
o   Ja
o   Nej
Varför?:
•   27. Anser du att flerspråkiga barn i Finland får en likvärdig språklig utredning som enspråkiga barn
med misstänkt språkstörning?
o   Ja
o   Nej
Eventuella kommentarer:
•   28. Upplever du att du utvecklats som talterapeut genom arbete med flerspråkiga barn?
o   Ja
o   Nej
Eventuella kommentarer:
•   29. Vilka utmaningar upplever du är de största inom arbetet med flerspråkiga barn?
Kommentarer:
•   30. Har du några idéer för utvecklandet av talterapeutiska utredningar och omhändertagande av
flerspråkiga barn?
Kommentarer:
•   Övriga kommentarer:
Tack för ditt svar!

  

7  

Ida Bengtfolks

PRESSMEDDELANDE

Finländska talterapeuters kunskap och upplevelser av flerspråkiga barn med språkstörning
Pro gradu avhandling i logopedi
Fakulteten för humaniora, psykologi och teologi, Åbo Akademi

Resultaten från en nyligen gjord pro gradu avhandling vid Åbo Akademi indikerar att finländska
talterapeuter upplever sig ha bristfällig information kring hantering av flerspråkiga barnklienter med
avvikande språkutveckling, vilket kan riskera en förekomst av under- och överdiagnostisering av
språkstörning. Hantering av denna klientgrupp upplevs även som utmanande då talterapeuten även
behöver bred kunskap inom flerspråkig språkutredning, hantering av föräldrarna till ett flerspråkigt
barn och samarbeta med tolk vid språkutredningar.
Studien inkluderade sammanlagt 129 talterapeuter med erfarenhet av arbete med flerspråkiga
barnklienter. Talterapeuterna var verksamma både inom den offentliga och den privata sektorn.
Material till studien samlades in med hjälp av ett elektroniskt frågeformulär som innehöll bland annat
frågor om talterapeuternas bakgrundsuppgifter, kunskap om språkbedömning av flerspråkiga, val av
språkbedömningstest och upplevelsen av användning av tolk.
Resultaten i pro gradu avhandlingen visade att klientgruppen flerspråkiga barn som kommer till
talterapi för språkutredning är utmanande samt att kunskapen kring hantering av flerspråkiga klienter
och tillgång till material för denna klientgrupp är bristfällig. Tydligare nationella samt internationella
riktlinjer för språkutredning av flerspråkiga barn efterfrågas på arbetsmarknaden samt vidareutbildning
inom ämnet flerspråkiga barn med avvikande språkutveckling.
Ytterligare information fås av:
Ida Bengtfolks
Magisterstuderande i logopedi
Logopedi/Åbo Akademi
ida.bengtfolks@abo.fi

Viveka Lyberg Åhlander
Professor i logopedi
Logopedi/Åbo Akademi
viveka.lybergahlander@abo.fi

  

