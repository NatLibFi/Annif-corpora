Effekten av en systematisk bekämpning av invasiva rovdjur på
ejderns Somateria mollissima överlevnad och häckning

Anton Lehtinen
Pro gradu-avhandling
Miljö- och marinbiologi
Fakulteten för naturvetenskaper och teknik
Åbo Akademi
Maj 2021

Åbo Akademi
Miljö- och marinbiologi
Anton Lehtinen, 2021
Effekten av en systematisk bekämpning av invasiva rovdjur på ejderns Somateria mollissima
överlevnad och häckning
Pro gradu-avhandling, 45 s
Nyckelord: Invasiva arter, invasiva rovdjur, rovdjursbekämpning, häckningsframgång,
häckningssannolikhet, bopredation, predationsrisk, Somateria mollissima, Neovison vison,
Nyctereutes procyonoides
–––––––––––––––––––––––––––––––––––––––––––––––––––––––––––––––––––––––––––
Abstrakt
Invasiva arter rubbar balansen av artsamhällen och ekosystem och utgör idag ett av de starkaste hoten
mot den globala biodiversiteten. Däggdjurspredatorer hör till de mest destruktiva och mest studerade
invasiva arterna. Trots att man länge känt till att invasvia däggdjurspredatorer starkt kan påverka
artsamhällen, kvarstår fortfarande flera kunskapsluckor. Försök att redogöra för hur effektivt
bekämpningen av invasiva rovdjur gynnar utsatta artsamhällen har gjorts, utan att någon enhetlig slutsats
nåtts. Man känner även dåligt till bytesdjurs beteendeekologiska responser på invasiva rovdjur och hur
dessa påverkar utfallet av bekämpningsåtgärderna. För att bidra till att besvara dessa frågor, har jag
utfört ett avlägsningsexperiment som redogör för hur bekämpningen av de två invasiva
däggdjurspredatorerna, minken (Neovison vison) och mårdhunden (Nyctereutes procyonoides), påverkar
ejderns (Somateria mollissima) överlevnad, häckningsframgång och häckningssannolikhet. Ejdern är
idag utsatt för ett mycket starkt predationstryck av dess huvudsakliga infödda predator, havsörnen
(Haliaeetus albicilla) som under de senaste decennierna genomgått en kraftig återhämtning. Detta bidrar
till ett intressant utgångsläge för studien eftersom det kan ifrågasättas ifall de invasiva rovdjurens
effekter överhuvudtaget är skönjbara i ett sådant predationslandskap. Data för studien har erhållits i
samband med en långtidsuppföljning av en ejderpopulation i Tvärminne, Sydvästra Finland samt ett
pågående bekämpningsarbete av de invasiva rovdjuren i samma område. Allt data som behandlas är
samlat under åren 2011 – 2019. Ejderhonornas mortalitet och häckningsframgång har bestämts i
samband med årliga boinventeringar. För att redogöra för ifall en hona häckat eller inte har även en
uppföljning av honorna genom hela häckningssäsongen utförts. Resultaten visar att den kontinuerliga
rovdjursbekämpningen haft en positiv inverkan på häckande honornas överlevnad, häckningsframgång
och på sannolikheten för en individ att häcka. Detta tyder på att långsiktiga och välplanerade
bekämpningsåtgärder är ett effektivt verktyg när det kommer till att underlätta utsatta arters
återhämtning, även i förhållanden där det naturliga predationstrycket är högt. För att på bästa sätt bevara
livskraftiga stammar av markhäckande sjöfåglar i Östersjön, uppmanar jag till långsiktig och omfattande
bekämpning av invasiva arter inom hela Östersjöregionen.

Åbo Akademi
Environmental- and marine biology
Anton Lehtinen, 2021
The effects of a systematic mitigation of invasive predators on the survival and breeding of the
common eider Somateria mollissima
M.Sc. Thesis, 45 pp.
–––––––––––––––––––––––––––––––––––––––––––––––––––––––––––––––––––––––––––
Abstract
Invasive species are known to cause disturbances in native populations as well as ecosystems and are
considered among the foremost drivers of the global loss of biodiversity. Mammalian predators
constitute one of the most destructive groups of invasive species and have as such been the subject of
extensive research. Although the negative ecological impacts of invasive predators are well documented,
knowledge of many subjects related to invasive species management is still lacking. The behavioural
responses of prey animals to invasive species removal have hardly been studied as well as the efficacy
of invasive predator removal aiming to alleviate predation pressures exerted on native species. To
address these open questions, I decided to examine how the removal of two invasive mammalian
predators, the American mink (Neovison vison) and the raccoon dog (Nyctereutes procyonoides), has
affected the mortality and breeding of the ground-nesting common eider (Somateria mollissima). The
common eider is currently exposed to extreme predation pressure as a result of the exceptional recovery
of its primary predator, the white-tailed eagle (Haliaeetus albicilla). In such a landscape of high natural
predation it can be argued whether the removal of invasive predators will result in any noticeable effect.
In this thesis I investigate how a systematic mitigation of two invasive predators has affected the
mortality, nesting success and breeding propensity of a prey-species situated at a tipping point regarding
future population stability. The data used in this thesis has been acquired from both an ongoing longterm study of the eider population in Tvärminne, SW Finland and an ongoing removal project of the
invasive predators in the same area. All data was collected during 2011-2019. In order to determine
nesting success and mortality annual visits to all nest sites within the study are were conducted. To
determine breeding propensity, females were marked and later monitored at sea in order to assess
breeding status. Here, I show that the removal of invasive predators increases the nesting females’
survival, nesting success and likelihood of breeding. The results demonstrate that well-executed
management programs provide invaluable aid in conserving an endangered species, even under
conditions with high levels of natural predation. I encourage policymakers to implement continuous,
large-scale invasive species mitigation efforts in order to conserve biodiversity and maintain ecosystem
functioning in the Baltic Sea-area.

Innehållsförteckning
1 Bakgrund............................................................................................................................. 1
1.1 Målsättning ......................................................................................................... 2
1.2 Invasiva rovdjur och ölevande arters sårbarhet .................................................. 3
1.3 Invasiva däggdjurspredatorer i Östersjöområdet ................................................ 4
1.4 Ölevande markhäckande fåglar .......................................................................... 6
1.5 Markhäckande fåglars sårbarhet och försvarsmekanismer ................................. 7
1.5.1 Markhäckande sjöfåglars antipredatoranpassningar ............................ 7
1.5.1.2 Boplatsval och häckningsförflyttning ................................... 7
1.5.1.3 Kolonibildning ...................................................................... 8
1.5.1.4 Beslutet att häcka eller avstå från häckning...........................9
1.5.2 Bopredation .......................................................................................... 10
1.6 Ejderns ekologi ................................................................................................... 10
1.6.1 Häckningsbeteende och ungomvårdnad ............................................. 11
1.6.2 Populationsutveckling .......................................................................... 12
1.6.3 Huvudsakliga predatorer ...................................................................... 13
1.7 Minken och mårdhunden .................................................................................... 13
1.8 Utmaningar vid bekämpning av invasiva predatorer .......................................... 14
2 Material och metoder ......................................................................................................... 16
2.1 Studieområdet ..................................................................................................... 16
2.2 Fältarbetet ........................................................................................................... 17
2.3 Bekämpningen av mink och mårdhund .............................................................. 18
2.4 Studerade variabler ............................................................................................. 19
2.4.1 Häckningsutfall ................................................................................... 19
2.4.2 Häckningsbeslut .................................................................................. 20
2.4.3 Predationsrisk ...................................................................................... 20
2.4.4 Index för havsörnsförekomst ............................................................... 21
2.4.5 Proportionen av ådor fångade på boet ................................................. 22
2.5 Statistisk analys .................................................................................................. 22
2.5.1 Ådornas dödlighet ............................................................................... 23
2.5.2 Öspecifik häckningsframgång ............................................................. 23
2.5.3 Häckningssannolikhet .......................................................................... 24

3 Resultat .............................................................................................................................. 25
3.1 Ådornas dödlighet .............................................................................................. 25
3.2 Öspecifik häckningsframgång ............................................................................ 25
3.3 Häckningssannolikhet ......................................................................................... 27
4 Diskussion ......................................................................................................................... 30
Tillkännagivanden ................................................................................................................ 35
Referenslista ......................................................................................................................... 36

1 BAKGRUND
Människan har i hundratals år bidragit till spridningen av organismer utanför deras naturliga
utbredningsområden. Sådana introduktioner av främmande arter till nya ekosystem, har i vissa
fall varit avsiktliga medan de i andra fall skett omedvetet eller av misstag. Introduktioner av
arter bortom deras naturliga utbredningsområden har lett till alvarliga skador i de ekosystem
där de introducerats. Trots att man länge känt till de ekologiska och ekonomiska skadorna som
sådana introduktioner kan orsaka, har man först under de senaste decennierna börjat beakta
dessa skadliga introduktioner, invasioner, som en av de främsta orsakerna till den utarmning
av biologisk mångfald och globala homogenisering av naturen som tagit fart under det senaste
århundradet (Pysek & Richardson, 2010).
Som invasiva arter klassificeras arter som efter att ha introducerats till ett nytt område lyckas
etablera stabila populationer och vars levnadssätt och/eller beteende på ett eller annat sätt leder
till ekologisk eller ekonomisk skada inom ekosystemet där de introducerats. En invasiv art kan
efter dess etablering orsaka omedelbara rubbningar i de främmande ekosystemen bland annat
genom att döda, utkonkurrera, hybridisera sig med och sprida sjukdomar och parasiter bland
de infödda arterna (Huxel, 1999; Crowl et al., 2008). Främmande arter kan även påverka
ekosystemens abiotiska egenskaper, genom rubbningar av exempelvis vattenkvalitet,
hydrologiska mönster eller näringskretslopp (Walsh et al., 2016). Förutom skador på art- och
ekosystemnivå orsakar invasiva arter även enorm ekonomisk skada. Det har uppskattats att
kostnader kopplade till invasiva arter och relaterade bekämpningsåtgärder vid millennieskiftet
låg kring 1,4 biljoner USD årligen globalt, vilket då utgjorde 5 % av den globala
bruttoproduktionen för år 2000 (Pimentel et al., 2001).
De allra flesta introduktioner av främmande arter resulterar i att den introducerade arten inom
kort dör ut utan att en livskraftig population etableras. Även av de arter som övervinner de med
etableringen associerade hindren är det endast en bråkdel vars närvaro resulterar i skada för
infödda arter. Den så kallade 10 % -regeln (eng. ”10’s rule”) beskriver detta fenomen: av alla
introduktioner resulterar ca 10 % i etablering av populationer och av de etablerade arterna är
ca 10 % skadliga för ekosystemet, alltså invasiva (Williamson, 1996). Detta är ändå en generell
tumregel och de egentliga siffrorna för enskilda taxonomiska klasser är mycket varierande. Det
har rapporterats att upp till 40 % av alla däggdjursintroduktioner (klass Mammalia) orsakat
någon sorts rubbningar av infödda artsamhällen eller ekosystem medan motsvarande siffra för
exempelvis fåglar (klass Aves) ligger på 5 % (Courchamp et al., 2002). Av invasiva
1

ryggradsdjur är det alltså kosmopolitiska däggdjur som orsakar den största skadan (Lever,
1994). Introduktioner av generalistiska rovdjur och omnivorer, exempelvis huskatten (Felis
catus) respektive råttan (Rattus sp.) har i samband med koloniseringen av kontinenterna, lett
till de historiskt sett alvarligaste skadorna (Ruffino et al., 2009). Även introduktioner av andra
däggdjur tillhörande familjer som getter, mårddjur och kaniner har haft katastrofala
konsekvenser så gott som världen över (Courchamp et al., 2002; McCreless et al., 2016).
Två trender som varit återkommande bland de mest ödesdigra invasionerna är att de skett i
isolerade habitat (i huvudsak på oceaniska öar) och att den invaderande arten varit en
däggdjurspredator. En uppfattning om varför däggdjur och mer specifikt däggdjurspredatorer
ofta vållar oproportionerligt stor skada i isolerade habitat kan fås då man beaktar hur isolerade,
ölevande arters generella levnadsvanor och -förhållanden skiljer sig från motsvarande bytesdjur
som lever i mer sammankopplade ekosystem på större fastlandsområden. Trots att litteraturen
är enig om att rovdjursinvasioner har haft katastrofala följder för flera infödda arter, återstår
flera obesvarade frågor. Till de sparsamt studerade delområdena hör exempelvis hur långvariga
rovdjursinvasioner förändrar den nativa faunans beteendemönster samt hur bytesdjurens
beteende påverkar deras känslighet för invasiva rovdjur. I litteraturen har bytesdjurs varierande
förmåga att anpassa sig till invasiva predatorers närvaro ofta hänförts till skillnader i
levnadsmiljöer och till vilken grad den introducerade predatorn utseende- och beteendemässigt
liknar existerande medfödda predatorer (eng. ”predator similarity hypothesis”) (Blumstein &
Daniel, 2005). Ifall det introducerade rovdjuret har liknande fysiologi och beteende som att
preexisterande medfött rovdjur är även bytesdjuren mer benägna att identifiera den som ett hot
och kan i bästa fall uttrycka lämpliga försvarsbeteenden för att undgå dem. Graden av
beteenderespons influerar till vilken grad bytesdjurspopulationen påverkas av en främmande
predators närvaro. Redan det faktum att bytet upplever närvaron av en predator kan öka på
bytets stress så kraftigt att det inverkar på dess kroppskondition och beslutsfattande (Sih et al.,
2010).

1.1 Målsättning
Målsättningen med min avhandling är att fylla de kunskapsluckor som finns om invasiva
rovdjurs effekter på bytesdjurs överlevnad, reproduktion och beteende med hjälp av ett
långtidsexperiment där invasiva rovdjur systematiskt avlägsnats. Till skillnad från flera tidigare
2

studier som fokuserat på att undersöka invasiva predatorers påverkan på exempelvis mortalitet,
bopredation eller häckningsframgång kommer jag här att även redogöra för hur bekämpning av
invasiva rovdjur påverkar bytets beteendemässiga beslutsfattande. Trots att denna aspekt sällan
studerats är kunskap om bytets beteenderesponser av hög vikt då bekämpningsåtgärder
utvecklas och planeras. Som modellorganismer i denna avhandling fungerar ejdern (Somateria
mollissima), som utgör ett populärt byte för de två invasiva rovdjuren mink (Neovison vison)
och mårdhund (Nyctereutes procyonoides).
Syftet med denna avhandling är att redovisa för hur en systematisk bekämpning av mink och
mårdhund påverkar ejderhonors, hädanefter ådors, överlevnad, häckningsframgång och beslut
att häcka eller avstå häckning samt hur predationen av de invasiva rovdjuren samverkar med
predationen av den huvudsakliga medfödda predatorn, havsörnen (Haliaeetus albicilla), när det
gäller ejderns överlevnad, häckningsframgång och -beslut.
I denna avhandling ämnar jag besvara hur en systematisk eliminering av de invasiva rovdjuren
påverkar antalet häckande ådor som dödas av invasiva rovdjur, ådornas häckningsframgång
och sannolikheten för en åda att avstå häckning. Jag ställer hypoteserna att en systematisk
bekämpning av invasiva rovdjur leder till ett lägre antal ådor som dödas av invasiva rovdjur,
en ökad häckningsframgång och en ökad sannolikhet för ådan att välja att inleda ett
häckningsförsök.

1.2 Invasiva rovdjur och ölevande arters sårbarhet
Öhabitat utgör endast en bråkdel av alla landområden globalt samtidigt som de är bland de mest
värdefulla hotspots för den globala biodiversiteten. Det uppskattas att ca 36 % av de arter som
av IUCN klassificeras som akut hotade är strikt ölevande (bl.a. Tershy et al., 2015; Holmes et
al., 2019) och att antalet hotade och akut hotade arter (beräknat som antal arter/km2) är 30
respektive 14 gånger högre på öar än på fastland (Tershy et al., 2015).
Öar hyser i regel en större andel endemiska arter, har i allmänhet förenklade födovävar och
mindre mångformiga rovdjurssamhällen bestående av färre individer än motsvarande
fastlandsområden (MacArthur & Wilson 1967; Courchamp et al., 2002). Ölevande arter är
således anpassade till ett liv med färre närvarande predatorer och utsatta för i allmänhet ett
lägre, mindre diversifierat predationstryck än arter på fastland (bl.a. Doherty et al., 2016).
3

Då främmande predatorer introduceras i dessa habitat leder det ofta till enorma skador vilket
kan vara direkt resultat av bytesdjurens naivitet gentemot den nyintroducerade predatorn. Arter
som under evolutionens gång levt opåverkade av en viss typs rovdjur har inte heller upplevt ett
selektionstryck för att utveckla kostsamma antipredatoregenskaper och -beteenden som skulle
krävas för att handskas med hotet som rovdjur utgör. Detta leder till att arter helt kan sakna
sådana egenskaper, alltså är de naiva, och kan därför vara exceptionellt utsatta, lätta byten för
invasiva rovdjur (Cox & Lima, 2006; Salo et al., 2007). Att just ölevande arter ofta uttrycker
en sådan naivitet har att göra med att de under sin evolution levt isolerade och således
opåverkade av de flesta predatorer och andra skadedjur.
Förutom bytesdjurens naivitet kan även andra faktorer bidra till invasiva rovdjursarters
framgång. Till dessa hör exempelvis arternas snabba reproduktion, välutvecklade luktsinne, i
allmänhet korta generationstider, en generalistisk diet som möjliggör byte av bytesdjur (eng.
“prey switching”) och en liten kroppsstorlek vilket gör arten svårupptäckt (Pitt & Witmer,
2006). Allt detta resulterar i att introducerade predatorer ofta vållar oproportionerligt stor skada
på ölevande bytesdjursarter (Berger et al., 2001; Blumstein & Daniel, 2005). Upp till 75 % av
alla i modern tid registrerade utrotningar av terrestra ryggradsdjur uppskattas ha skett på öar,
varav de flesta orsakats helt eller till dels som en följd av invasioner (McCreless et al. 2016).
Man känner till att rovdjursinvasioner som fått pågå utan mänskligt ingrepp har förintat hela
bytesdjurspopulationer och i vissa fall lett till drastiska förändringar i ekosystemets
sammansättning och funktion via olika tropiska kaskader (bl.a. Kimbro et al. 2009; Walsh et
al. 2016). Det beräknas att invasiva rovdjursarter stått för minst 58 % av alla utrotningar av
fågel, reptil- och däggdjursarter i modern tid (Doherty et al. 2016) och för 34 % av de
uppskattningsvis 110 havslevande fågelarter som utrotats sedan 1600-talet (Groombridge,
1992).

1.3 Invasiva däggdjurspredatorer i Östersjöområdet
De flesta introducerade djurarter i Finland är akvatiska och har blivit introducerade i samband
med sjötrafiken. Ett antal arter har ändå avsiktligt förts in i landet eller migrerat in efter att ha
blivit avsiktligt introducerade i gränsande länder. De två däggdjurspredatorerna, minken och
mårdhunden hör båda till denna kategori av avsiktligt introducerade arter. Bägge är numera
utspridda över stora delar av fastlandeuropa (Bonesi & Palazon, 2007; Mulder, 2012) och har i
4

stadig takt fortsatt sprida sig till allt mer isolerade och svåråtkomliga habitat. De är skickliga
simmare och kan således ta sig till samt röra sig mellan öar och skär som nativa terrestra
predatorer sällan når. Dessa rovdjurs effekter på den nativa faunan har varit föremål för
omfattande vetenskaplig forskning. Medan flera studier konstaterat att minkinvasioner negativt
påverkat infödda bytesdjursarter (Bonesi & Palazon, 2007; Brezeziński et al., 2020), har andra
inte kunnat framlägga bevis för dessa effekter (Nordström et al., 2003) eller enbart konstaterat
effekter för vissa av ett flertal studerade arter (Banks et al., 2008). Någon definitiv konsensus
om mårdhundens skadlighet har heller inte nåtts. Även om mårdhunden misstänks vålla skada
speciellt bland markhäckande fågelarter, har resultaten från tidigare studier som undersökt dess
effekter på markhäckande fåglar visat sig vara delvis motstridiga (Kauhala & Auniola, 2001;
Kauhala & Kowalczyk, 2011; Dahl & Åhlen, 2019; Nummi et al., 2019; Koshev et al., 2020).
En bidragande faktor till denna osäkerhet är att flera studier av detta slag utförts med artificiella
bon som inte är direkt jämförbara med riktiga fågelbon (Guyn & Clark, 1997). Vid
användningen av artificiella bon kan luftburna, visuella predatorer överrepresenteras eftersom
äggen varken är övertäckta av växtlighet eller en ruvande individ och tydligt synliga ovanifrån.
Däremot kan terrestra predatorer som förlitar sig på luktsinnet underrepresenteras eftersom
starka lukter associerade med naturliga bon och häckningskolonier saknas (Holopainen 2020).
Att artificiella bon utplaceras av människor resulterar också i ett betydligt sämre val av boplats
än ifall en häckande fågel valt boets placering (Dahl & Åhlen, 2019). En annan möjlig svaghet
är att studier undersökt de invasiva rovdjurens effekter inom alltför stora studieområden vilket
eventuellt lett till att effekter förblir oupptäckta eller maskeras av andra orelaterade/naturliga
fenomen (Nordström et al., 2003). Studier som utförs under naturliga förhållanden med riktiga
fågelbon och på en tillämplig spatial nivå är därför nödvändiga för att erhålla en så komplett
bild som möjligt av invasiva predatorers påverkan på markhäckande fåglars överlevnad och
häckningsframgång.
Eftersom invasioner ofta upptäcks först efter att påtaglig skada redan orsakats i ekosystemet
förhindrar det forskare från att studera den invasiva artens effekter då det sällan finns data om
ekosystemets tillstånd före invasionen (Parker et al., 1999). Skärgårdar erbjuder ändå chansen
att undersöka dessa effekter tack vare öarnas biotiska och abiotiska homogenitet och faktumet
att den invasiva arten sällan etablerar populationer på samtliga öar samtidigt. Detta erbjuder
möjligheten att jämföra invaderade och opåverkade öar för att få fram effekten av den
invaderande arten (Courchamp et al. 2002).

5

1.4 Ölevande markhäckande fåglar
Till de mest utsatta arterna hör ölevande, markhäckande sjöfågelarter. Det här beror på att de
långt förlitar sig på sin skyddsfärg, har lättupptäckta bon och på att de inte utsatts för betydande
påverkningar varken av predatorer eller parasiter under evolutionen (Moore et al. 2003;
Schüttler et al. 2009). Trots att predationsrisken alltid varierar i både tid och rum är
häckningssäsongen den tid då flera fågelarter är mest utsatta för predation. För att minimera sin
utsatthet har flera fågelarter anpassat sig till att häcka i isolerade skärgårdsområden vilka
historiskt sett fungerat som säkra häckningsområden eftersom nativa terrestra predatorer i stort
sett saknas (Nordström & Korpimäki 2004). I och med predatorinvasioner kan ändå detta säkra
habitat på några år förvandlas till områden med exceptionellt hög mortalitet och låg
rekryteringsframgång (Ekroos et al., 2012a).
Ejdern (Somateria mollissima) är ett välstuderat exempel på en markhäckande sjöfågelart som
häckar i Östersjön. Ejdern som länge varit (och fortfarande är) den dominanta fågeln i den
finska skärgården har sedan ca 1985 genomgått en stadig populationsminskning (Desholm et
al., 2002; Ekroos et al., 2012b) och klassificeras numera som utrotningshotad i Europa
(BirdLife International 2015). Ejdern är en art som anpassat sig för att undvika infödda
fågelpredatorer som havsörn och berguv (Bubo bubo) medan den inte har ett lika utpräglat
försvar mot terrestra predatorer. Försvar mot terrestra predatorer saknas eftersom hotet av
sådana inte varit prevalent före några tiotals år tillbaka. Trots att infödda rovdjur som räv
(Vulpes vulpes) och grävling (Meles meles) vid tillfälle kan döda häckande ådor och plundra
bon, är deras förekomst ute i skärgården så sporadisk att de inte utgör ett konstant hot. Ökad
utsatthet för de invasiva, boplundrande rovdjuren mink och mårdhund under de senaste
decennierna i kombination med ett ökat predationstryck från dess huvudsakliga naturligt
förekommande predator, havsörnen (Öst et al. 2018), anses vara en bidragande orsak till att
Östersjöns ejderpopulation idag befinner sig i ett kritiskt tillstånd.
Flera studier har undersökt invasiva predatorers påverkan på häckningsbeteendet hos ölevande,
markhäckande fåglar. Invasiva predatorers påverkan på markhäckande fåglar är tvåfaldig;
predatorerna förstör ägg vilket resulterar i att färre nya individer rekryteras till populationen
och därtill dödar de häckande vuxna individer vilket reducerar deras framtida reproduktiva
potential till noll. Detta bidrar till en populationsminskning som blir speciellt tydlig bland
iteropara K-strateger som sprider ut sina livstida reproduktionsförsök över en period på tiotals
år (Sæther & Bakke, 2000). Trots att det är ovanligt att invasiva predatorer i sig själva kunde
6

förinta hela sjöfågelpopulationer kan de minska på populationsstorleken och -produktiviteten
till en så betydande grad att en naturlig återhämtning blir närapå omöjlig. Fastän bekämpningen
av invasiva rovdjur kan ses som ett uppenbart sätt för att underlätta återhämtningen av drabbade
bytesdjurspopulationer, känner man dåligt till hur effektiv sådan bekämpning verkligen är i
syftet att skydda en bytesdjurspopulation.

1.5 Markhäckande fåglars sårbarhet och försvarsvarsmekanismer
Alla bytesdjursarter har under sin evolution utvecklat diverse försvarsmekanismer och/eller beteenden i syftet att undvika predation. Dessa egenskaper har uppstått under miljontals år av
samevolution med medfödda predatorer och är nödvändigtvis inte lämpliga för att motverka
predationen av främmande predatorer. Markhäckande fågelarter som inte är kapabla att fysiskt
försvara sig själva och sina bon mot rovdjur uttrycker ett antal beteenden för att undvika
predation. De kan förlita sig på kamouflage för att skydda sig själva och sina bon, på att bygga
boet på ett så icke-iögonfallande och/eller otillgängligt ställe som möjligt samt på att anpassa
häckningsdensiteten (avståndet till övriga häckare och deras antal) (Caro, 20005) enligt det
rådande predationstrycket. Ett väl övertäckt bo bidrar med skydd mot luftburna predatorer
eftersom boet blir svårupptäckt ovanifrån samtidigt som det utsätter boet för terrestra predatorer
vilka till skillnad från rovfåglar, ofta använder sig av luktsinnet för att hitta sitt byte. Vid anfall
av terrestra predatorer kan ett sådant bo innebära en nackdel för den häckande individen
eftersom växtligheten kan förhindra en tillräckligt snabb flykt (Öst & Steele, 2010). Som redan
konstaterat förväntas alltså effekterna av främmande rovdjur vara starkare på arter som
historiskt saknat predatorer (Sih et al., 2010) men även på arter vars medfödda predatorer är
fysiologiskt och beteendemässigt olika de invasiva predatorerna (Ehlman et al., 2019).

1.5.1 Markhäckande sjöfåglars antipredatoranpassningar
1.5.1.1. Boplatsval och häckningsförflyttning
Boplatsvalet hos sjöfågelarter påverkas förutom av tillgången till revir och bomaterial även i
lång utsträckning av predatorer eftersom häckningssäsongen är den tid då sjöfåglar är mest
utsatta för predation. Det har visats att åtminstone vissa sjöfågelarter är kapabla av att anpassa
sitt boplatsval snabbt och relativt effektivt som en respons på rovdjursinvasioner (Barros et al.,
7

2016). En studie baserad på data som samlats i det finska Skärgårdshavet mellan åren 1993 och
2007 redogjorde för sådana häckningsförflyttningars förekomst bland sjöfåglar i området
(vilken studie? Referensen måste inkluderas här). Studien konstaterade att arternas häckning
visserligen förskjutits mot mer isolerade ytterskärgårdsöar i samband med predatorinvasionen
men kunde inte bevisa att detta var ett resultat av häckande individers aktiva boplatsval
(Nordström & Korpimäki 2004). I skärgårdsförhållanden är det vanligt att öar som befinner sig
närmare fastlandet har en högre densitet av predatorer enligt de dispersionsmönster som råder
för öhabitat. Detta leder till att kolonier på dessa öar utsätts för en högre grad av predatorer och
utplånas därav även snabbare än kolonier på de mer isolerade öarna. Eftersom graden av
skogstäcket på öarna omvänt korrelerar med avståndet till fastlandet och för att havsörnen
föredrar att jaga i öppna habitat där byten är lättupptäckta ovanifrån, kan de isolerade
ytterskärgårdsöarna ha en förhöjd havsörnspredation jämfört med öar i innerskärgården
(Ekroos et al., 2012b; Öst et al., 2018). Detta kan i sin tur förväntas resultera i att sjöfåglar allt
oftare förflyttar sin häckning mot fastlandet och mänsklig bebyggelse. Fåglar som häckar
närmare bebyggelse kan undvika människoskygga predatorer genom att dra nytta av den så
kallade fågelskrämma-effekten (eng. “scarecrow effect”) (Leighton et al., 2010; Fox et al.,
2016). Ett sådant beteende skulle innebära att märkhäckande fåglar i den finska skärgården blir
tvungna att göra en avvägning (eng. “trade-off”) mellan att häcka i ytterskärgården och utsättas
för en högre grad av havsörnspredation eller att häcka i innerskärgården där predationstrycket
av terrestra predatorer kan förväntas vara högre (Kilpi et al., 2018). Den finska
ejderpopulationens häcknignsförflyttningar sker ändå över relativt korta sträckor, på en skala
av några tiotals meter (medianförflyttning 21 m) och öbyten är sällsynta (Öst et al. 2011, Ekroos
et al. 2012b). Denna begränsade häckningsförflyttning gör att vi kan spekulera om att denna
anpassning inte är tillräcklig för att motverka skadorna orsakade av de invasiva rovdjuren.

1.5.1.2 Kolonibildning
Till de rovdjursinducerade adaptioner som observeras hos sjöfågelarter hör kolonibildning
(Clode & MacDonald, 2002). En ökad grad av aggregering kan gynna de häckande fåglarna
genom att predationstrycket då späds ut över flera bon/individer vilket resulterar i ett lägre
individspecifikt predationstryck (Picman, 1988). Vid de Masuriska sjöarna i Polen har
minkinvasionen lett till mer aggregerade häckningskolonier (eng. “facultative colonial
breeding”) för skäggdopping (Podiceps cristatus) från och med 1980-talet (Brezinski, 2012).

8

Trots att sådana responser kan öka överlevnaden och tillfälligt leda till populationsökning, kan
de även resultera i negativa effekter som patogenspridning, ökad konkurrens, fler revirtvister,
boskador och ökad stress (Jovani & Grimm 2008). Minken påvisar likt de flesta karnivorer ett
beteende där den dödar fler byten än vad den är kapabel av att förtära (eng. “surplus killing”)
(bl.a. Breault & Cheng, 1988; Short et al., 2002) vilket kan leda till att mindre kolonier förstörs
helt ifall de upptäcks och anfalls av en mink. Tack vare minkens revirbeteende är det ändå
osannolikt att flera obesläktade minkar skulle anfalla en och samma koloni. Således har fåglar
i större kolonier högre överlevnadschanser och kolonibildning gynnas. Häckningsområdets
(habitatets) yta har också kunnat kopplas till bopredationen så att en minskande area leder till
ökad bopredation (Møller 1988). Ett motsvarande fenomen observeras också på öar, där graden
av skogstäcket omvänt korrelerar med predationstrycket (Ekroos et al. 2012b).

1.5.1.3 Beslutet att häcka eller avstå från häckning
Långlivade arter, som under sina liv producerar flera kullar, förväntas prioritera sin egen
överlevnad framom ett enskilt reproduktionsförsök (Stearns, 1992; Gaillard et al., 1998). Detta
resulterar i att de aktivt kan välja att avstå från förökning ifall de upplever att rådande
miljöförhållanden är ogynnsamma (Öst et al., 2018). Förhållanden som har bevisats påverka
reproduktionsbeslutet är bl.a. födotillgång, väder och klimat (White, 2008). Predationstryck har
också bevisats påverka häckningsbeslutet. För ejdern i Tvärminne sjönk den estimerade
medelhäckningsbenägenheten från att ha varit 95,2 % år 2004 till 53,8 % år 2016 (Öst et al.,
2018).
Förändringarna i kvaliteten av häckningshabitat, orsakade av exempelvis ökat lokalt
predationstryck eller minskade födoresurser kan alltså leda till att en större andel av
populationen avstår från häckning hos ortstrogna arter. Ortstrohet är en egenskap som är vanlig
bland flera sjöfågelarter och speciellt vanlig bland andfågelhonor (Rohwer & Andersson,
1988). Denna egenskap har uppstått genom att fåglar som upplevt att de områden där de själva
fötts eller där de tidigare haft ett lyckat häckningsförsök är trygga och de väljer därför att
återvända till samma område eller koloni för sin årliga häckning (Ekroos et al., 2012b). Ett
sådant beteende grundar sig i att ortstrogna arter under sin evolution levt i stabila förhållanden
utan större fluktuationer i habitatets kvalitet (Jaatinen et al, 2011). Beslutet att avstå från
häckningen kan hos ortstrogna arter fungera som en anpassning till den plötsliga ökning i det
lokala predationstrycket som uppstår i samband med exempelvis rovdjursinvasioner. Den
9

ökande trend bland ådorna i Tvärminne att välja att avstå från häckning kan ses som en respons
på att förhållandena i häckningskolonin blivit alltför ogynnsamma och att individen upplever
att det är säkrare att vänta på att häckningsförhållandena blir mer fördelaktiga än att satsa på
ett häckningsförsök som med stor sannolikhet misslyckas eller i värsta fall leder till död (Ekroos
et al., 2012b).

1.5.2 Bopredation
Bopredation är den vanligaste orsaken till misslyckad häckning hos fåglar (Ricklefs, 1969).
Bopredation har visats vara högre då både infödda och främmande predatorer är närvarande än
i områden där enbart infödda predatorer förekommer (Dahl & Åhlen, 2018). Samma studie
visade även att medfödda rovdjurs bopredationsgrad inte påverkades av invasiva rovdjurs
närvaro. Detta tyder på att invasiva predatorer kan ha en additiv- istället för en kompenserande
effekt på den totala bopredationsgraden.
Utöver invasiva predatorerna är bon av markhäckande sjöfåglar i Finland även utsatta för
predation av en skara nativa predatorer som kråkan (Corvux cornix) och större trutar (Larinae
sp.) vilka vid tillfälle äter såväl ägg som ungar. Dessa opportunistiska predatorer har ändå, likt
havsörnen, länge samexisterat med de markhäckande sjöfåglarna som via naturligt urval
utvecklat tillbörliga försvarsegenskaper och -beteenden.

1.6 Ejderns ekologi
Ejdern är en relativt stor dykand tillhörande familjen andfåglar, Anatidae. Likt flera andfåglar
är arten långlivad med en förväntad livslängd på 21 år (Coulson 1984). Östersjöns ejdrar
övervintrar i regel i Danmark och i Vadehavet (Lehikoinen et al., 2008) därifrån de återvänder
till sina häckningsområden i norra Östersjön i början av april (Alerstam et al., 1973; Lehikoinen
et al., 2006). Den huvudsakliga födan för ejdern i Östersjön är blåmusslan (Mytilus trossulus)
vilken som en följd av den låga saliniteten i Östersjön växer sig mindre och har ett tunnare skal
än blåmusslor i världshaven. Detta resulterar i att Östersjöblåmusslans förhållande av kött till
skal är högre än dess artfränder i fullt salina förhållanden och är således ett gynnsamt (och än
så länge abundant) byte (Öst & Kilpi 1998).

10

1.6.1 Häckningsbeteende och ungomvårdnad
Ejdern når könsmognad i regel vid tre års ålder och en häckande åda lägger normalt 4 – 6 ägg
(Kilpi & Lindström, 1997). Den markhäckande ådan är en s.k. ”blandad kapitalhäckare” (eng.
”mixed capital breeder”) vilket innebär att hon tillgodoser energibehovet för ruvningen och
äggproduktionen med hjälp både av de kroppsreserver hon samlat under sin tid i
övervintringsområdet och födointag i häckningsområdet. Till vilken grad vardera energikällan
utnyttjas under ruvningen och i äggproduktionen varierar beroende på individens existerande
kroppsreserver då häckningen inleds samt hur snabbt efter ankomst till häckningsområdet
häckningen inleds (Jaatinen et al., 2016). Ådors aktiva ruvningstid har beräknats vara 99,5 %
(Bolduc & Guillemette, 2003) i Danmark medan den motsvarande siffran för ejdern i
Tvärminne har beräknats vara kring 97 % (Källberg, 2012). Denna strategi ämnar maximera
ådans vaksamhetstid och minska predationsrisken eftersom frekvent rörelse i närheten av boet
riskerar att både ådan och boet uppmärksammas av predatorer. Strategin är ändå mycket
kostsam och ruvande ådor har beräknats förlora från 23 upp till 36 % av sin totala kroppsvikt
under ruvningstiden (Bolduc & Guillemette, 2003). Denna ruvningsstrategi är anpassad för att
minimera hotet av luftburna predatorer men behöver inte vara lika i effektiv i syftet att undvika
terrestra predatorer.
Medfödda terrestra predatorer som räven och grävlingen håller sig i regel till fastlandsområden
och deras närvaro i ytterskärgården är mer ett undantag än en regel. Således har ejdern inte
utsatts för ett selektionstryck att anpassa sin häckningsstrategi för att uttryckligen motverka
predationen av terrestra rovdjur. I och med att ejdern som en respons på havsörnspredationen
förväntas förflytta sin häckning allt längre inomskärs kan det antas att de medfödda
däggdjurspredatorernas påverkningar kommer att förstärkas i den närmaste framtiden.
Kombinationen av de invaderande predatorernas välutvecklade luktsinne och ejderns naivitet
mot terrestra rovdjur har lett till att ruvningsstadiet blivit en period då ådorna löper en förhöjd
risk att falla offer landlevande rovdjur (Ramula et al., 2018).
Häckningen sker vanligen i utspridda kolonier, men även solitära häckare förekommer. Det
finns flera teorier om markhäckande fåglars val mellan att häcka solitärt eller som del av en
koloni (se Serrano et al., 2004 och referenserna däri). Till faktorer som påverkar detta beslut
hör det upplevda predationstrycket, tidigare häckningsframgång och tillgången till bo- och
födoresurser. Efter att ungarna kläckts och ådan fört dem ut till havs, något som i allmänhet
sker inom ett dygn efter kläckning (Öst & Bäck, 2003), väljer vissa ådor att slå sig samman för
11

att underlätta bördan av ungomvårdnaden. Dessa ungomvårdnadsgrupper kallas även
koalitioner. Från två till fem ådor kan välja att slå sig samman i en sådan koalition som kan
vara genom hela ungomvårdnadsperioden alternativt splittras efter några dagar (Jaatinen et al.,
2011). Ådans benägenhet för koalitionsbildning och val av samarbetspartners är relaterat till
samtliga parters kroppskondition och utspelar sig i form av ett komplext ”spel” där varje
deltagare strävar till att erhålla en maximal nytta för sig själv och sin avkomma (Jaatinen &
Öst, 2011). En högre upplevd predationsrisk under ruvningstiden leder till att ådorna går in i
koalitioner med lägre tröskel och att koalitionernas medelstorlek ökar. En längre tidsperiod av
högt

predationstryck

kan

förväntas

ha

konsekvenser

för

hela

populationens

ungomvårdnadsstrategi, så att solitära ådor blir allt mer sällsynta (Jaatinen et al., 2011).

1.6.2 Populationsutveckling
Ejdern har länge varit den mest talrika fågeln i den finska skärgården men har sedan sent 1980tal genomgått en stadig populationsminskning. Den finska ejderpopulationen uppskattades ha
minskat från 165 000 individer år 1991 till 80 000 individer år 2009 (Ekroos et al. 2012b).
Populationen uppskattas idag bestå till ca 65 % av hanar trots att den uppskattade
könsfördelningen bland kläckta ungar lutar mot en större andel honor (52,8 %) (Ramula et al.,
2018). En sådan skevhet inom sjöfågelpopulationer beror ofta på en skara av samverkande
faktorer som exempelvis en ojämn könsfördelning bland kläckta ungar och könsskillnader i
mortalitet i det juvenila stadiet. I den finska ejderns fall är den främsta orsaken ändå den
oproportionerligt höga dödligheten bland de för populationsutvecklingen mest värdefulla
individerna – de erfarna häckarna (>5 år). Dödligheten för vuxna ådor i Tvärminne har
konstaterats vara högre än för någon annan studerad ejderpopulation (Ekroos et al., 2012a;
Tjørnløv et al., 2020). Den ökade dödligheten kan i sin tur härledas från havsörnspopulationens
kraftiga återhämtning i kombination med den till stor utsträckning oåtgärdade predationen av
de invasiva rovdjuren (Ramula et al., 2018). En annan bidragande orsak till
populationsminskningen kan vara att ådor inleder sin häckning allt senare (Hario & Rintala,
2009)

12

1.6.3 Huvudsakliga predatorer
Ejderns huvudsakliga predator, havsörnen, genomgick en drastisk populationsminskning under
1900-talet. Detta var en följd av kraftig jakt och bruket av skadliga pesticider inom
jordbruksnäringen (Sulawa et al., 2009). Under denna tidsperiod var havsörnen så gott som helt
frånvarande vilket i sin tur bidrog till att ejderpopulationen nådde sin maximala storlek under
samma tidsintervall. Havsörnens återhämtning började 1973 då dessa kemikalier förbjöds och
naturskyddsåtgärder, som exempelvis vintermatning, vidtogs. I dagens läge har havsörnen, likt
flera andra arter tillhörande havsörnssläktet (Haliaeetus sp.), återhämtat sig kraftigt (Hipfner et
al., 2012). Det kan spekuleras i hur denna relativt långa avsaknad av den huvudsakliga
predatorn påverkat ejderns förmåga att anpassa sig till både medfödda och invasiva predatorer.
En teori lyder att den långa tidsperioden av onaturligt lågt predationstryck, då havsörnen i
praktiken var totalt frånvarande och före invasionerna fullt nått ut till skärgården, kan ha lett
till att selektionstrycket för ejderpopulationen att uppehålla antipredatoregenskaper varit lågt
(Ferrari et al. 2015). En annan faktor som inte kan förbises är skillnaderna i jaktteknik mellan
de olika predatorerna: Där havsörnen är en dagaktiv, visuell predator som upptäcker sitt byte
från luften är de invasiva predatorerna i huvudsak nattaktiva och utnyttjar förutom synen även
sitt luktsinne för att lokalisera sitt byte. På basen av tidigare studier, samt de geografiska
skillnaderna mellan havsörnens och de invasiva rovdjurens huvudsakliga jaktområden (inneroch ytterskärgård), är det rimligt att dessa två ”typer” av predation kunde ha en synergistisk
additiv effekt när det kommer till det totala predationstrycket som upplevs av markhäckande
fåglar i området (Dahl & Åhlen, 2019).
De faktorer som presenterats i detta avsnitt bidrar till att ejdern är en ypperlig modellorganism
när det gäller att förstå minkens och mårdhundens inverkan, inte enbart på sjöfåglar, utan även
på markhäckande sjöfågelarter i allmänhet.

1.7 Minken och mårdhunden
Minken är ett semi-akvatiskt, generalistiskt rovdjur tillhörande släktet mårddjur, Mustelidae.
Den härstammar ursprungligen från Nordamerika därifrån den introducerats till Finland som
pälsdjur under början av 1900-talet. Rymlingar har sedan dess spridit sig och etablerat
livskraftiga populationer i så gott som hela landet samt i stora delar av resterande Europa. Likt
dess närmaste nativa motsvarighet, illern, Mustela putoris, har minken en långsmal svartbrun
13

kropp och korta ben. Till skillnad från de terrestra mårddjuren har minken simhud mellan tårna
vilket möjliggör en semi-akvatisk livsstil och hög mobilitet även till sjöss. Minken parar sig
promiskuöst och föder en kull med ca 5 – 8 ungar mellan slutet av vintern och våren (Moors,
1980). Ungarnas födobehov ökar i och med deras tillväxt vilket kan leda till att
bytesdjursindivider som häckar tidigare under våren är förhållandevis mindre utsatta för
minkens predation än deras senare häckande artfränder (Nordström et al., 2003). Ungarna blir
självständiga vid ca 3 månaders ålder. Minken är en opportunistisk predator som jagar byten
enligt tillgänglighet och sårbarhet (Zschille et al. 2014). Fåglar utgör en betydlig del av minkens
diet speciellt under vår och tidig sommar (Niemimaa & Pokki 1990). Under sjöfåglarnas
häckningssäsong blir ägg, fågelungar och även de markhäckande honorna ett lätt och rikligt
förekommande byte.
Mårdhunden är ett hunddjur, Canidae, med ursprung i östra Asien som till skillnad från minken
introducerats avsiktligt i Sovjetunionen därifrån den spred sig till Finland kring mitten av 1900talet (Helle & Kauhala, 1991). Förökningspotentialen hos mårdhunden anses vara högre än vad
som är typiskt för ett hunddjur av dess storlek (Kauhala & Kowalcyk, 2011), vilket tillsammans
med en generalistisk diet bidragit till dess framgång. Mårdhundens är en opportunistisk
omnivor (Sutor et al. 2010) vars diet varierar beroende på vilka födoresurser som finns
tillgängliga i levnadsområdet. Till de vanligaste födokällorna hör evertebrater, groddjur och
reptiler samt frukter och bär (Sutor et al., 2010) men mårdhunden jagar och äter även fåglar
och ägg (Elmeros et al., 2018). Den vetenskapliga konsensusen om mårdhundens påverkan på
fåglar är splittrad. Medan vissa studier hittat klara samband mellan mårdhundens predation och
minskningar av fågelpopulationer (bl.a. Dahl & Åhlen, 2019), har andra avfärdat detta samband
och istället hävdat att mårdhundens effekter på fågelpopulationer är försumbara (Kauhala &
Kowalcyk, 2011). En studie av Holopainen et al. (2020), som undersökte varierande
habitattypers effekter på bopredation, konstaterade att mårdhunden var vanlig i samtliga
studerade habitattyper (med undantag av kraftigt odlade marker) i jämförelse till de infödda
predatorerna som var begränsade till ett eller ett fåtal olika habitat. Mårdhunden kan således
konstateras vara en generalist inte enbart när det kommer till födoval men även valet av habitat.

1.8 Utmaningar vid bekämpning av invasiva predatorer
Ett potentiellt problem med bekämpningen av invasiva predatorer är den så kallade
kompenserade immigrationen (eng. ”compensatory immigration”) som kan ske. Detta handlar
14

om att i och med att individer avlägsnas, frigörs deras revir så att nya individer från gränsande
områden kan återinvadera området. I värsta fall kan ett flertal yngre individer eller individer
som tidigare suttit lägre i rangordningen ersätta en avlägsnad adult. Dessa kan potentiellt orsaka
flera gånger större skador jämfört med den ursprungligen avlägsnade individen (Doherty &
Richie, 2016; Minnie et al., 2016). Ett relaterat fenomen är att en ökning av juvenila individers
överlevnad har konstaterats i samband med avlägsnandet av fullvuxna individer (Bodey et al.,
2011; Doherty & Richie, 2016). Ett annat argument som ofta lyfts fram är att användningen av
begränsade naturskyddsresurser för att utföra suboptimala bekämpningsåtgärder är slösaktigt
eftersom samma resurser kunde ha resulterat i större nytta ifall de använts för andra ändamål.
De flesta problem av sådana slag går ändå att undvika genom grundlig planering och
koordinering av bekämpningsåtgärder så att de bland annat sker inom en tidsram som
minimerar

sannolikheten

att

kompenserande

immigration

hinner

ske.

För

att

bekämpningsåtgärderna ska vara optimala krävs ändå pålitlig information erhållen ur empiriska
studier. Debatten kring bekämpningen av invasiva arter sker alltid i en samhällelig och politisk
kontext och frågor gällande själva etiken bakom bekämpning lyfts ofta fram.

15

2. MATERIAL OCH METODER

2.1 Studieområdet
Datainsamlingen av ejderns häckningsparametrar, öspecifika populationstrender och
predationstryck har skett årligen på ett standardiserat sätt i Tvärminne (59°50′N, 23°15′E),
västra Finska Viken, sedan 1990 (Fig. 1). De data som analyserna i denna avhandling baseras
på är från tidsperioden 2011 – 2019. De 31 öar som hör till forskningsområdet kan delas in i
två kategorier enligt vegetation: små, trädlösa skär (medelareal ± SD = 0.52 ± 0.40 ha) och
barrskogsbeklädda öar (medelareal ± SD = 5.54 ± 4.42 ha) (Öst et al. 2018). Därtill är öarna
indelade i centrala studieöar där en intensivuppföljning av ejderpopulationen pågår (n = 17)
och sekundära studieöar där en årlig boinventering utförs (n = 14). Bekämpning av de invasiva
rovdjuren har skett i stort sett samma område där boinventeringarna utförts med tillägg av några
områden (Fig. 1). Området bestod av 33 öar och skär samt en udde som är kopplad till
fastlandet. De trädlösa skärens växtlighet består i huvudsak av enbuskar (Juniperus communis)

Figur 1. Karta över studieområdet i Tvärminne, Hangö, sydvästra Finland. På de svart-grårandiga öarna
har både boinventeringar och bekämpning av invasiva rovdjur utförts.

16

medan de barrskogsbeklädda öarnas huvudsakliga trädart är tallen (Pinus sylvestris). Ötypen är
av betydelse eftersom predationstrycket skiljer sig mellan de två habitaten (Ekroos et al., 2012a;
Öst et al., 2018). Predationstrycket mot ruvande ådor är i regel högre på de kala skären (Ekroos
et al. 2012a) och samma skillnad föreligger i fråga om bopredationsrisk (Öst et al. 2018).
Öarnas exponering varierar från inner- till ytterskärgårdsförhållanden.

2.2 Fältarbetet
Ådorna fångas på boet för att erhålla data till den pågående långtidsuppföljningen av
ejderpopulationen i Tvärminne som pågått sedan 1990. I samband med att ådorna fångas mäts
flera variabler, exempelvis ådans kroppskondition, relativa huvudstorlek (ett grovt index för
kognitiv förmåga) och ruvningsstadium. Blodprov tas för att kunna bestämma mängden
glukokortikoider i blodet, vilket fungerar som en indikator för upplevd stressnivå. På de
centrala studieöarna ringmärks ådorna med stålring och färgringar med en individuell kod och
dessutom görs individuella vingmärkningar (som varar upp till ruggningen) för att lättare kunna
identifiera honan efter ruvningens slut (Jaatinen & Öst, 2011). Ådorna på de sekundära
studieöarna ringmärks endast med vanlig stålring. Boens koordinater har noterats på de centrala
studieöarna för att vid ett senare tillfälle kunna återvända och observera ifall boet blivit plundrat
eller för att bestämma andelen ungar som kläckts. Ifall ungarna fortfarande är kvar i boet har
även deras kondition (längd och vikt) uppmätts. Återbesöken är nödvändiga för att kunna
bestämma häckningsutfallet och den årliga öspecifika häckningsframgången (se 2.4.1).
Boinventeringarna har utförts mot slutet av ruvningsperioden för att minimera risken att ådan
ska överge boet. Det har visats att risken för ådan att överge boet ökar som en följd av mänsklig
störning, och denna risk är störst i början av ruvningsperioden (Bolduc & Guillemette, 2003).
Syftet har varit att fånga en så stor andel som möjligt av de ruvande ådorna för att kunna
bestämma de undersökta variablerna. I regel fångas över hälften av alla häckande ådor. För
åren 2011 – 2019 var andelen (medeltal ± SD) 66,1 ± 17,5 %. Både aktiva och förstörda bons
placering, har noterats och behandlats i GIS m. hj. a. programvaran ArcGIS. Öspecifika
variabler så som exponeringsgrad och skogstäcke har också noterats. Ådorna har fångats och
behandlats i enlighet med försöksdjurslagen (497/2013) samt förordningen (564/2013) om
skydd av djur som används för vetenskapliga ändamål eller undervisningsändamål med
vederbörliga

försöksdjurstillstånd

(HY-85-2003,

ESLH-2009-02969/Ym-23,

ESAVI/1697/04.10.03/2012, ESAVI/2831/04.10.07/2015, ESAVI/4053/2018.). För att fånga
17

ådorna har håvar tillverkade för detta syfte använts. Strävan har varit att minimera
behandlingstiden för varje åda så att stressen orsakad hos djuret förblir så liten som möjligt. De
enskilda öbesökens längd har därför också begränsats av en övre tidsgräns av 1,5 h.

2.3 Bekämpningen av mink och mårdhund
Avlägsnandet av mink och mårdhund från skärgårdsområden i Tvärminne är ett pågående
samarbete mellan Åbo Akademis ejderteam, Natur- och viltvårdsstiftelsen samt Tvärminne
zoologiska station. Den systematiska bekämpningen av mink och mårdhund har skett i
Tvärminne skärgård sedan år 2011. Mellan 20 och 40 direktdödande fällor för mink har varit
utplacerade i Tvärminne skärgård sedan 2011.
Tabell 1. Antalet ådor dödade av invasiva rovdjur sammanlagt under och specificerat enligt
rovdjursart, samt antalet avlägsnade invasiva rovdjur i Tvärminne under samma period (2011 –
2019).
År

Ådor dödade av
invasiva rovdjur

Ådor dödade av
mink

Ådor dödade av
mårdhund

Avlägsnade
invasiva rovdjur

2011

3

3

0

1

2012

1

0

1

12

2013

1

0

1

5

2014

3

3

0

12

2015

15

15

0

4

2016

22

12

10

1

2017

6

4

2

13

2018

4

4

0

12

2019

2

2

0

30

Totalt

57

43

14

90

Fällorna har vittjats regelbundet utanför fåglarnas häckningssäsong (1.8 – 1.4). Ställande hund
har använts för att jaga mårdhund under samma tidsperiod på samma öar, i huvudsak under
tidig vår innan ejderns häckningssäsong inletts. Data om de

18

avlägsnade främmande rovdjurens antal, kön, ålder, datum för deras avlägsnande samt vilken
ö de fångats på har insamlats sedan 2011. Mellan åren 2011 – 2019 avlägsnades sammanlagt
90 invasiva rovdjur från studieområdet medan 57 ådor dödades av dessa rovdjursarter under
samma tidsperiod (Tabell 1). Den årliga variationen i antalen rovdjursdödade ådor och
bekämpningsinsatsen illustreras i figur 2.

Figur 2. Det årliga antalet ådor som dödats av invasiva rovdjur samt antalet årligen
avlägsnade invasiva rovdjur inom studieområdet under åren 2011 – 2019. Värt att notera är
att det högsta antalet rovdjursdödade ådor observerades åren 2015 – 2016 vilket
sammanfaller med ett lågt antal avlägsnade rovdjur under samma period.

2.4 Studerade variabler
2.4.1 Häckningsutfall
Häckningsutfallet är ett mått som beskriver ifall ett häckningsförsök resulterar i att minst en
unge kläcks ur boet. Denna variabel bestämdes för bon på de centrala studieöarna, utgående
från återbesök till bona (efter att ungarna kläckts). Ifall kläckta ungar hittades i boet i samband
med den andra boinventeringen kunde det konstaterats att häckningsförsöket lyckats. Ifall inga
ungar hittades i boet hade de antingen hunnit avlägsna sig eller blivit uppätna av rovdjur. För
att skilja på dessa utfall observerades ifall äggmembranen var hela eller inte. Ägg som blivit
19

uppätna har söndriga membraner som fortfarande sitter fast i äggskalet, ofta med spår av blod
(Öst & Steele, 2010; Jaatinen & Öst, 2013). Ifall minst ett helt äggmembran eller en levande
unge hittades, beaktades häckningsförsöket som lyckat.

2.4.2 Häckningsbeslut
Ådans häckningsbeslut kan härledas tack vare den årliga inventeringen av häckande ådor på
samtliga öar i studieområdet samt en intensiv uppföljning av ådornas rörelser till sjöss efter att
ungarna kläckts. Uppföljningen sker genom att en grupp bestående av två till fem personer,
försedda med tillbörliga tubkikare, dagligen strävar efter att observera alla märkta ådor inom
studieområdet. Denna process repeteras dagligen från att den första kullen kläckts fram till att
de sista ungarna nått självständighet (ca 30 dagar efter kläckning). Varje gång en märkt åda
observeras, identifierades hon med hjälp av de individuellt unika vingmärkningarna och/eller
färgringskombinationen. Det noteras ifall hon rör sig med ungar eller inte, hur många ungar
hon rör sig med och ifall andra ådor rör sig i samma aggregation. Varje enskild individ
observeras länge nog för att säkert kunna fastställa hennes häckningsstatus. Ådor som inte har
en egen kull tillåts inte ta del av ungevårdsgrupperna och jagas genast iväg av ådor som har
ungar (Öst et al. 2003), vilket underlättar statusbestämningen. Baserat på dessa observationer
delas ådorna in i två grupper: de häckande som fångats på boet, observerats till sjöss med ungar
eller som en del av en ungevårdsgrupp och de icke-häckande, som varken fångats på boet det
året eller upptäckts tillsammans med ungar på sjön (Öst et al. 2018). Faktumen att ickehäckande ådor är närvarande inom häckningsområdet och till samma grad möjliga att upptäcka
och identifiera som häckande individer är vad som möjliggör denna uppföljning. Bland flera
andra fågelarter håller sig nämligen icke-häckande individer till områden utanför
häckningsområdet vilket försvårar dylika uppföljningar eftersom det då är svårt eller omöjligt
att skilja sannolikheten för att en individ är närvarande från sannolikheten att den upptäcks då
den är närvarande (Öst et al., 2018).

2.4.3 Predationsrisk
I samband med boinventeringarna identifierades och lokaliserades alla rovdjursdödade ådor. I
mån av möjlighet avgjordes också vilket rovdjur som dödat ådan. Detta går att göra på basen
20

av spår av klor, tänder och näbbar samt övriga kännetecken i kadavret. Dessa data används
sedan för att bestämma sannolikheten att falla offer för predation. Under åren 2011 – 2019
hittades 368 ådor som dödats av predatorer (både infödda och invasiva). Av dessa
dokumenterade fall av predation kunde predatorn med säkerhet bestämmas i 222 av fallen (57,5
%).
Predationsrisken estimerades med två separata index som är avsedda att skilja mellan variation
i predationsrisk i tid (årsspecifikt predationsindex) respektive rum (öspecifikt predationsindex).
Det öspecifika, tidiga predationsindexet beräknas genom att dividera antalet aktiva bon med
totalantalet häckningsförsök vid tidpunkten för den första boinventeringen och används för att
beskriva den öspecifika häckningsframgången. Under studietiden 2011 – 2019 var medeltalet
aktiva bon (medeltal ± SD) 70,0 ± 28,8 % vid tidpunkten för den första boinventeringen. Trots
att detta index inte beaktar de bon som blivit plundrade efter den första boinventeringen
fungerar det som ett pålitligt närmevärde för det rådande bopredationstrycket. Detta index
beräknas på samma sätt för både centrala och sekundära studieöar.
Ett årsspecifikt predationsindex, uträknas för att bestämma det slutliga predationstrycket på de
centrala studieöarna.

Detta index beräknas i samband med den andra boinventeringen och

beaktar även bonas slutliga häckningsutfall (se 2.4.1). De bon som aktivt ruvades under den
första boinventeringsomgången och vars koordinater noterades, återbesöktes vid den
uppskattade tidpunkten för kläckningen för att mäta och väga ungarna. I samband med dessa
återbesök bestämdes det slutliga häckningsutfallet för bona. Indexet kan alltså bestämmas först
efter att alla häckningsförsök avslutats och det slutliga häckningsutfallet noterats i samband
med att bona återbesöks. Den årsspecifika predationsrisken anges för de centrala studieöarna
som det slutliga antalet plundrade bon per alla häckningsförsök, dvs. lyckade häckningar,
plundrade bon, övergivna bon samt bon där ungarna redan lämnat boet (Öst et al. 2018). För
åren 2011 – 2019 var årsmedeltalet för detta index (medeltal ± SD) 9,2 ± 4,7 %.

2.4.4 Index för havsörnsförekomst
Indexet på havsörnsförekomst anger den årliga abundansen av havsörn vid Hangö fågelstation
(HALIAS, 59°49′N, 22°54′E), ca 18 km västerut från studieområdet. Indexet ger ett pålitligt
kvantitativt mått på havsörnspopulationens storlek i närheten av studieområdet och fungerar
som en förklarande variabel då havsörnspredationens påverkan på ejderns överldevnad och
21

häckningsparametrar analyseras. Indexet utgörs av medelantalet havsörnar som observeras
mellan den 1.4 och 15.6 (ejderns häckningssäsong). Havsörnar som tydligt var flyttande
förbisågs då indexet beräknades. Mellan åren 2003 – 2016 påvisade havsörnsindexet en årlig
ökning på 13,4 % (Öst et al. 2018). Eftersom havsörnen är den huvudsakliga predatorn av ejdrar
(Öst et al. 2018) förväntas den även ha den starkaste effekten på ådornas överlevnad och
häckningsframgång.

2.4.5 Proportionen av ådor fångade på boet
Denna variabel inkluderades för att korrigera för andelen ådor man lyckats fånga (eng.
“trapping success”) per holme per år. Ifall man till exempel lyckats fånga alla häckande ådor
på en viss holme ett visst år, kan man med hög sannolikhet konstatera att en åda som observeras
utan ungar ute till havs de facto är en icke-häckare. Däremot, om andelen fångade ådor per
holme är låg, och en åda observeras till havs utan ungar, blir uppskattningen av hennes
häckningsstatus mycket osäkrare, eftersom det kan handla om en av individerna man inte
lyckats fånga på boet som snabbt efter kläckningen förlorat hela sin kull. Att inkludera andelen
ådor fångade på boet som en kovariat i analysen är ett sätt att korrigera för denna felkälla.

2.5 Statistisk analys
Samtliga dataanalyser i denna avhandling är baserade på de data som samlats från och med år
2011 till år 2019 under ejderpopulationens långtidsuppföljning i Tvärminne samt
bekämpningsdata på mink och mårdhund som samlats mellan 2011 – 2019. De tre
frågeställningarna: hur bekämpningen av de invasiva rovdjuren påverkar ejderns överlevnad,
häckningsframgång och -benägenhet, testas genom att analysera data som samlats under åren
2011 – 2019. Analyserna har utförts med programvaran R 3.6.0. (R Core Team 2019) och består
av en generaliserad linjär modell (GLM) (funkt.: glm) om ejderns överlevnad samt två
generaliserade linjära blandmodeller (GLMM) (paket: lme4, funkt.: glmer) som redogör för
häckningsframgången respektive - benägenheten. Blandmodeller möjliggör inkluderingen
slumpmässiga effekter (eng. “random effects”) som används för att kontrollera för den
pseudoreplikering som i andra fall uppstår då flera observationer av samma enheter (individer,
häckningsholmar och år) ingår i en och samma analys.
22

Det är viktigt att beakta

havsörnspredationen i blandmodellerna eftersom dess effekt är så stor att den i andra fall skulle
maskera de invasiva rovdjurens predation.

2.5.1 Ådornas dödlighet
Avsikten med analysen var att reda ut ifall den systematiska bekämpningen av de invasiva
predatorerna, minken och mårdhunden, har en signifikant påverkan på ådornas dödlighet inom
studieområdet. För att analysera effekten av bekämpningen av invasiva rovdjur på ådornas
dödlighet användes en GLM. En GLM lämpar sig för syftet att analysera dödligheten eftersom
upprepade observationer inte kan förekomma då det gäller unika individer som dödats.
Eftersom data är antalsdata användes en Poisson-fördelning med log-länkfunktion. Denna
länkfunktion anpassar sig för fall där responsvariabeln reagerar icke-linjärt på förändringar i de
oberoende variablerna. Rådata bestod av det årliga antalet ådor som med säkerhet dödats av
invasiva rovdjur från år 2011 till år 2019 samt antalet invasiva rovdjur som avlägsnats årligen
under samma tidsperiod (Tabell 1). Responsvariabeln var antalet ådor som med säkerhet dödats
av de invasiva rovdjuren. Den förklarande variabeln var antalet invasiva rovdjur som avlägsnats
mellan den 1 augusti och den 1 maj alltså efter häckningssäsongens slut då alla ungar beräknas
ha nått självständighet och innan inledningen av nästa häckningssäsong.

2.5.2 Öspecifik häckningsframgång
En generaliserad linjär blandmodell (GLMM) med binomialfördelade fel och logitlänkfunktion

användes

för

modelleringen

av

rovdjursbekämpningens

och

havsörnsförekomstens effekt på den öspecifika häckningsframgången. Den öspecifika
häckningsframgången, alltså andelen aktiva bon per antalet häckningsförsök på en ö, fungerade
som responsvariabel. En blandmodell med binomialfördelade fel och logit-länkfunktion
användes. De fasta effekterna var antalet avlägsnade invasiva rovdjur och havsörnsindexet
medan den slumpmässiga effekten var häckningsholmen. Modellen är baserad på 331
observationer av öspecifik häckningsframgång, alltså ett värde per häckningsholme per år,
uträknat årligen för 31 enskilda öar under åren 2011 – 2019. I analysen inkluderades enbart öar
på vilka minst ett häckningsförsök gjorts det året. Trots att estimeringen av effektstorlekar i
blandmodeller är omdebatterat har jag valt att inkludera rapportering av R2m (marginell R2) i
23

resultatdelen i enlighet metoden beskriven i Nakagawa & Schielzeth (2013). R2m uppskattar
andelen av variationen som förklaras av de fasta effekterna i modellen. Samtliga variabler i
analyserna testades även för multikollinearitet genom att beräkna för VIF (eng. ”variance
inflation factor”) i R i samband med analysen. VIF för både de avlägsnade invasiva rovdjuren
och havsörnsförekomsten var 4,51 vilket ligger under gränsvärdet VIF <10 som framförs av
Hair (1995).

2.5.3 Häckningssannolikhet
Den generaliserade linjära blandmodellen för ådornas häckningssannolikhet använde
häckningssannolikheten som responsvariabel och baserade sig på 1548 observationer av 643
unika individer gjorda under 2011 – 2019. De fyra fasta effekterna: antalet avlägsnade invasiva
rovdjur, havsörnabundansen bestämd med hjälp av örnindexet, det slutliga årsepecifika
predationsindexet och proportionen av ådor som fångats på boet fungerade som förklarande
variabler. Eftersom analysens resultat var binärt, antingen häckar en åda eller så gör hon det
inte, användes en modell med binomialfördelade fel och logit-länkfunktion, där modellens
parameterskattning gjordes med den maximala sannolikhetsuppskattningsmetoden (eng.
“maximum likelihood”) med Laplace-approximering. GLMM användes eftersom data
innefattade upprepade observationer av samma individer. I analysen fungerade ådans ID som
den slumpmässiga faktorn. Testet för multikollinearitet gav VIF-värdet 6,71.

24

3. RESULTAT

3.1 Ådornas dödlighet
Bekämpningen av invasiva rovdjur inom studieområdet hade en signifikant positiv påverkan
på ådornas överlevnad (Parameterestimat (b) = -0,09 ± 0,02, z = -3.79, p <0,001) (Fig. 3) och
antalet avlägsnade rovdjur förklarade 32 % av variationen i antalet ådor dödade av invasiva
rovdjur (R2 = 0,32).

Figur 3. Antalet ådor dödade av invasiva rovdjur i Tvärminne åren 2011 – 2019 som en funktion av
antalet avlägsnade rovdjur. Den estimerade regressionslinjen är baserad på en Poisson-fördelad
GLM.

3.2 Öspecifik häckningsframgång
Resultaten av den generaliserade linjära blandmodellen visade att både rovdjursbekämpningen
och förekomsten av havsörn signifikant påverkar ejderns häckningsframgång. Bekämpningen
av invasiva rovdjur hade en positiv effekt på häckningsframgången (b = 0,03 ± 0,01, z = -3,92,
p <0,001) (Fig. 4) medan den uppskattade havsörnsabundansen (baserat på örnindexet) hade en
negativ effekt på häckningsframgången (b = -0,28 ± 0,06, z = 4,71, p <0,001) (Fig. 5). De fasta
effekterna förklarade ca 6 % av variationen (R2m = 0,058).
25

Figur 4. Sannolikheten att boet blir plundrat som en funktion av antalet avlägsnade invasiva rovdjur.
Varje punkt på grafen (n = 331) illustrerar en års- och öspecifik proportion av plundrade bon vid den
första karteringen av studieöarna i Tvärminne (tidig bopredation) åren 2011 – 2019 och den
estimerade regressionslinjen är baserad på en GLMM av sambandet. Observera att punkterna är
med avsikt utspridda på x-axeln för att bättre visualisera resultatet.

26

Figur 5. Sannolikheten att boet blir plundrat som en funktion av den uppskattade
havsörnsabundansen. Varje punkt på grafen (n = 331) illustrerar en års- och öspecifik proportion av
plundrade bon vid den första karteringen av studieöarna (tidig bopredation) åren 2011 – 2019 och
den estimerade regressionslinjen är baserad på en GLMM av sambandet. Observera att punkterna är
med avsikt utspridda på x-axeln för att bättre visualisera resultatet.

3.3 Häckningssannolikhet

Den generaliserade linjära blandmodellen för häckningssannolikhet visade att alla undersökta
oberoende variabler hade signifikanta effekter på ådans beslut att häcka eller avstå från
häckning. Bekämpningen av de invasiva rovdjuren hade en positiv effekt (b = 0,036 ± 0,017 z
= 2,10, p = 0,04) (Fig. 6), medan havsörnsabundansen hade en negativ effekt på
häckningssannolikheten (b = -0,36 ± 0,11, z = -3,38, p <0,001) (Fig. 7). Även den slutliga
årsspecifika predationsrisken hade en signifikant effekt på häckningsbeslutet (b = -3,10 ± 0,62,
z = 5,01, p = <0,001). De fasta effekterna, alltså havsörnabundansen, rovdjursbekämpningen,
den årsspecifika predationsrisken och andelen fångade ådor förklarade sammanlagt 9,3 % av
den totala variationen i modellen (R2m = 0,09).

Figur 7)
5) Häckningsbenägenheten
Ejderns häckningsframgång
i förhållande
med avsikttill
påden
denuppskattade
uppskattadehavsörnsabundansen.
havsörnsabundansen.
Observera att
de beskurna
axlarna äraxlarna
beskurna.
27

Figur 6. Sannolikheten för en åda att häcka som en funktion av antalet avlägsnade invasiva rovdjur.
Varje punkt på grafen (n = 1548) illustrerar en ådas (n = 643) häckningssannolikhet i förhållande till
antalet avlägsnade invasiva rovdjur för ett visst år under åren 2011 – 2019. Den estimerade
regressionslinjen är baserad på en GLMM av sambandet. Punkterna är med avsikt utspridda på xaxeln för att bättre visualisera resultatet.

28

Figur 7. Sannolikheten för en åda att häcka som en funktion av den uppskattade
havsörnsabundansen. Varje punkt på grafen (n = 1548) illustrerar en ådas (n = 643)
häckningssannolikhet i förhållande till havsörnsabundansen för ett visst år under åren 2011 – 2019.
Den estimerade regressionslinjen är baserad på en GLMM av sambandet. Punkterna är med avsikt
utspridda på x-axeln för att bättre visualisera resultatet.

29

4 DISKUSSION
Resultaten som erhållits visar att bekämpningen av invasiva rovdjur har en positiv påverkan på
ejderns reproduktionsframgång och överlevnad. Därtill kan också en koppling mellan
avlägsnandet av invasiva rovdjur och ändringar i bytets beteende konstateras. Resultaten visar
nämligen att bekämpningen av de invasiva rovdjuren, minken och mårdhunden, har en
signifikant effekt på ejderns häckningsbeslut så att antalet avlägsnade invasiva rovdjur
korrelerar med sannolikheten för en åda att inleda ett häckningsförsök. Sådana effekter har
sällan studerats i samband med invasiva arters bekämpning. Trots att dessa resultat känns
intuitiva, har tidigare studier i Östersjöregionen inte kunnat visa att avlägsnandet av invasiva
predatorer skulle ha en signifikant effekt på sjöfåglars överlevnad eller häckningsframgång
(Nordström et al., 2002) eller enbart funnit sådana effekter för vissa av ett flertal studerade
bytesdjursarter (Brezeziński et al., 2020). Andra studier har däremot fört fram argumentet att
bekämpningen av invasiva arter kunde ha en motsatt, alltså negativ effekt, på
sjöfågelpopulationer genom att frigöra mer effektiva, nativa predatorer från konkurrens
(Kauhala & Kowalczyk, 2011). Eftersom studieöarna här inte hyser medfödda
rovdjurspopulationer till en betydelsefull grad och för att resultaten inte tyder på att sådana
effekter skulle äga rum, kan jag med relativ säkerhet hävda att ett sådant fenomen inte
förekommit i fallet av denna studie. En annan teori som framförts är att toppredatorer skulle
dämpa effekterna som mesopredatorer har på bytesdjurspopulationer genom att negativt
påverka mesopredatorers rörlighet och revirstorlek (Ritchie & Johnson, 2009). En studie utförd
i Sydvästra Finlands skärgård har presenterat resultat som tyder på att ett sådant samband skulle
existera för just havsörnen och minken (Salo et al., 2008). Studien fann att minkhonor rörde sig
mindre mellan öar inom sitt revir då havsörnar var närvarande. Studien kunde däremot inte visa
att havsörnens närvaro skulle ha påverkat hanminkars rörlighet. Resultaten i denna avhandling
stöder inte teorin om att sådana interaktioner rovdjur emellan skulle resultera i ett lägre
predationstryck för ejdern. Ifall havsörnen i Tvärminne har en dämpande effekt på de invasiva
predatorernas rörlighet sker detta högst sannolikt till en så gott som försumbar grad.
Ett faktum som stöder resultatet om bekämpningens påverkan på ådornas dödlighet är att den
framställda modellen är maximalt konservativt. Detta är en konsekvens av att enbart ådor som
med säkerhet dödats av de invasiva rovdjuren inkluderades i analysen. Av de ådor som hittats
döda kunde rovdjurets identitet med säkerhet bestämmas i 57,5 % av fallen. Det är således
sannolikt att en del av ådorna som de facto dödats av invasiva rovdjur, inte har identifierats
som sådana och således uteblivit från analysen.
30

Grafen över avlägsnade rovdjur och rovdjursdödade ådor (Fig. 2) illustrerar hur den låga
bekämpningsinsatsen under häckningssäsongerna 2015 – 2016 (ett resultat av resursbrist) är
kopplad med en ökning i antalet ådor som dödats av invasiva rovdjur under samma tidsperiod.
Efter att bekämpningsinsatsen återupptogs med motsvarande intensitet som före år 2015 inför
häckningssäsongen 2017, sjönk antalet ådor dödade av invasiva rovdjur till en nivå som
motsvarade de värden som observerats före svackan i bekämpningsinsatsen. De klart
framträdande konsekvenserna av denna svacka i bekämpningsinsatsen illustrerar väl den nytta
som bekämpningsarbetet bidrar med samt vikten av att upprätthålla en stabil nivå av
bekämpning och undvika abrupta avbrott.
Flera studier har kommit fram till från varandra avvikande slutsatser när det gäller betydelsen
av mårdhunden som en predator på inhemska sjöfåglar (Kauhala & Auniola, 2001; Sutor et al.
2010; Kauhala & Kowalczyk 2011). Däremot har det konstaterats att mårdhunden aktivt
skrämmer iväg ruvande individer för att komma åt deras ägg och att de kan återvända till samma
bo efter att de en gång ätit sig mätta för att ta åt sig av resterande ägg (Dahl & Åhlen, 2019).
Att vissa dietstudier av mårdhund funnit att äggskal endast sällan förekommer i mårdhundens
avföring eller som en del av maginnehållet (Kauhala & Auniola, 2001; Kauhala & Kowalczyk,
2011) bör inte direkt tolkas som att fågelägg inte skulle utgöra en betydande del av
mårdhundens diet under fåglars häckningssäsong. I större häckningskolonier, där ägg är talrika
kan det antas att rovdjur gör ett födoval av att endast äta den mest näringsrika delen, dvs.
innehållet av ägget, och lämna de svårsmälta skalen och äggmembranen oätna. Skalen och
membranen är ändå de enda delarna av ägget som går att identifiera ur avföring eller i samband
med visuella maginnehållsanalyser. På så sätt kan det antas att dietstudier baserade på visuell
analys av avföring eller maginnehåll i regel underrepresenterar andelen fågelägg som ingår i
mårdhundens diet. I skärgårdsförhållanden är reptiler, amfibier och mindre däggdjur som på
fastlandet utgör en betydande del av mårdhundsdieten, relativt sällsynta. Därtill är
mårdhundens mobilitet i skärgården begränsad och att simma till en annan ö är alltid en risk
och en energisänka. Allt detta kan antas resultera i att mårdhunden blir tvungen att förlita sig
på det begränsade utbudet av födokällor som finns tillhanda på en ö och att den inte har skäl att
lämna ön så länge födoresurser finns kvar.
En faktor som eventuellt kan ha lett till förvrängda resultat är att havsörnspopulationens storlek
uppskattats på basen av observationer som gjorts ca 20 km västerut från själva studieområdet.
Detta kan leda till att det egentliga antalet havsörnar som regelbundet besökt och således jagat
i studieområdet kan avvika en aning från de uppskattade observationerna vid HALIAS31

observatoriet. De index som beräknats för havsörnsförekomsten har i tidigare publikationer
ändå konstaterats korrelera med ådornas dödlighet inom studieområdet till en grad som stöder
indexets pålitlighet (se Öst et al., 2018).
Att minken och mårdhunden slogs samman under den gemensamma titeln ”invasiva rovdjur”
kan försvåra jämförandet av resultaten här med resultat ur tidigare studier som enbart undersökt
endera predatorn. Flera av dessa studier har utförts i områden där det rovdjur som inte varit
forskningsmålet i stort sett saknas (bl.a. Dahl & Åhlen, 2019). Att slå samman dessa rovdjur
var ett medvetet val med tanke på studiens syfte som var att redogöra för
predatorbekämpningens (inte de enskilda rovdjurens) effekter på bytesdjursarten och ejderns
respons på bekämpningen. Mårdhunden är också fläckvis förekommande inom studieområdet,
dvs. den är inte alltid närvarande utan söker sig sporadiskt till öarna. Detta innebär att
mårdhunden är frånvarande en del av tiden men då den är närvarande omöjliggör den i
praktiken all häckning fram till att den lämnar ön. Ifall enbart endera predatorn skulle ha
beaktats skulle resultaten antagligen ha förvrängts av den andre predatorns närvaro och
predation. Minken och mårdhunden är också såpass lika när det kommer till jaktteknik att
ådorna knappast differentierar mellan de två arterna till en grad där de skulle uttrycka olika
försvarsresponser mot vardera predatorn.
Multikollinearitet, d.v.s. en nära korrelation mellan de förklarande variablerna i en modell, kan
potentiellt ha varit ett problem i analyserna. Högt korrelerade förklarande variabler resulterar i
ett högt standardfel, vilket leder till mindre pålitliga uppskattningar av parameterestimaten för
variablerna. För att kontrollera för sådan multikollinearitet beräknades VIF-värdet i samband
med analyserna. Denna funktion används för att beräkna variansens inflationsfaktorer för
samtliga oberoende faktorer i en regressionsmodell, dvs. en hur stor del av en oberoende faktors
inflytande på modellen som även förklaras av en annan oberoende faktor. För analysen om
häckningssannolikheten låg VIF-värdet för både antalet avlägsnade invasiva rovdjur och den
uppskattade havsörnspopulationen på 6,7. Dessa kan vid första ögonkastet verka som
problematiska värden med tanke på att den övre gränsen acceptabla VIF-värden typiskt brukar
dras vid värden ≤5. Vissa publikationer har ändå hävdat att det är acceptabelt med värden upp
till 10 (Hair, 1995). I detta fall var observationernas mängd relativt lågt och begränsat till ett
fåtal år vilket antagligen har bidragit till förhöjda VIF-värden. En liknande modell med tio år
till av observationer skulle sannolikt resultera i allmänt godkända gränsvärden och således även
mer obestridliga resultat.

32

De lovande resultaten om nyttan av rovdjursbekämpningen förändrar inte faktumet att ejdern
fortfarande befinner sig i ett mycket sårbart tillstånd. I dagens läge är ejderpopulationen i
Tvärminne utsatt för predation av både medfödda och introducerade predatorer som samverkar
för att skapa det högsta predationstrycket på årtionden. Den genomsnittliga överlevnaden för
vuxna ådor i Tvärminne är i dagsläget betydligt lägre än i någon annan studerad ejderpopulation
(Ekroos et al, 2012a; Tjørnløv et al, 2020). Andelen ådor som förflyttat- eller inlett sin häckning
längre inomskärs har ökat som en respons på det ökade predationstrycket på kala
ytterskärgårdsholmar som uppstått i samband med havsörnspopulationens återhämtning (Öst
& Steele 2010). Trots att fenomenet av icke-häckning, som blivit allt vanligare, på kort sikt kan
vara fördelaktigt genom att individen då undviker de risker som förknippas med ett
häckningsförsök, leder en hög frekvens av beteendet på längre sikt till negativa konsekvenser
på populationsnivån. Exempelvis har den ökande frekvensen av icke-häckning inom
studieområdet i Tvärminne konstaterats ha en stark negativ korrelation med populationens
produktivitet (Öst et al., 2018). Det höga predationstrycket kan i samband med den höga graden
av beteendet att avstå häckning förväntas leda den sårbara Östersjöejdern in i en svår ekologisk
fälla. Detta betyder att samtliga alternativ angående häckningsbeslutet och valet av
häckningsområde är långt ifrån optimala, både för den enskilda individen och artens framtida
populationsutveckling. Hur kraftiga konsekvenserna av detta kommer att bli är svårt att
förutsäga men flera experter är eniga om att stora förändringar i populationens struktur är att
förvänta och att det i värsta fall kan kulminera i en total decimering av populationen
(Lehikoinen et al. 2008; Ekroos et al. 2012b; Ramula et al. 2018; Öst et al. 2018).
En av de mer drastiska åtgärderna som förts fram i den allmänna diskussionen angående ejderns
framtid är en kontroll av havsörnspopulationen. Sådana åtgärder skulle ändå varken gå att
motivera etiskt eller genomföra inom lagens ramar. Därtill skulle det förminska det långa arbete
som gjorts för havsörnens återhämtning. Före havsörnens populationsminskning har ejdern och
havsörnen samexisterade så att bägge art varit relativt abundant. Att återställa denna naturliga
balans kan underlättas av att inverkan av de invasiva predatorerna minimeras så långt det går.
Ett ökande predationstryck av både infödda och invasiva rovdjur är ett fenomen som
observerats i stora delar av Östersjöregionen och ejdern är inte den enda arten som känt
verkningarna av denna ökning (Hipfner et al., 2012; Dahl & Åhlen, 2019; Brezeziński et al.,
2020). Flera av de markhäckande sjö- och havsfågelarterna i regionen har en liknande
häckningsekologi som ejdern och är således till samma grad utsatta för det ökande
predationstrycket. Det bästa tillvägagångssättet för att återfå och uppehålla livskraftiga sjö- och
33

havsfågelstammar i Östersjön är således att implementera långsiktiga och ambitiösa
bekämpningsåtgärder av invasiva rovdjur. För att i framtiden kunna maximera nyttan av
bekämpningsinsatser krävs en grundlig förståelse av utsatta arters och även hela artsamhällens
responser till rovdjursinvasioner. Trots att en fullständig utrotning av invasiva rovdjur kan vara
ett svåruppnått mål, leder en kontinuerlig bekämpningsinsatts, som denna avhandling visat, till
positiva resultat redan efter relativt kort tid. Därtill kan en tidig upptäckt av arter vid deras
invasionsfront i samband med omedelbara, långsiktiga bekämpningsåtgärder fördröja eller i
bästa fall till och med förhindra den invaderande artens etablering. Med allt detta i åtanke
uppmanar jag till vidtagandet av välplanerade, fortlöpande bekämpningsåtgärder av invasiva
rovdjur i hela Östersjöregionen.

34

TILLKÄNNAGIVANDEN
Jag vill tacka mina handledare Markus Öst och Kim Jaatinen för deras stöd, råd och framför
allt tålamod genom hela processen. Jag vill också tacka Bertille Mohring som varit till
oersättlig hjälp med statistiken. Därtill vill jag tacka min studiekamrat Anni Rönnberg som
hjälpt till med framställningen av kartan samt arbetets layout.
Tack till Societas pro Flora et Fauna Fennica som bidragit med finansiering för avhandlingen.

35

REFERENSLISTA
Alerstam T., Bauer C. & Roos G. 1974. Spring migration of eiders Somateria mollissima in
Southern Scandinavia. Ibis 116: 194–210
BirdLife International. 2015. European Red List of Birds. Luxembourg: Office for Official
Publications of the European Communities.
Blumstein D. & Daniel J. 2005. The loss of anti-predator behaviour following isolation on
islands. Proceedings of the Royal Society B: Biological Sciences 272: 1663–1668
Bodey T., Bearhop S. & McDonald R. 2011. Localised control of an introduced predator:
creating problems for the future? Biological Invasions 13: 2817–2828
Bolduc F. & Guillemette M. 2003. Human disturbance and nesting success of Common
Eiders: interaction between visitors and gulls. Biological Conservation 110: 77–83
Bonesi L. & Palazon S. 2007. The American mink in Europe: Status, impacts, and control.
Biological Conservation 134: 470–483
Brzeziński M., Żmihorski M., Nieoczym M., Wilniewczyc P. & Zalewski A. 2020. The
expansion wave of an invasive predator leaves declining waterbird populations behind.
Diversity and Distributions 26: 138–150
Clark C. 1994. Antipredator behavior and the asset-protection principle. Behavioral Ecology
5: 159–170
Coulson J. C. 1984. The population dynamics of the Eider Duck Somateria mollissima and
evidence of extensive non-breeding by adult ducks. Ibis 126: 525–543
Courchamp F., Chapuis J. & Pascal M. 2002. Mammal invaders on islands: impact, control
and control impact. Biological Reviews. 78: 347–383
Cox J. & Lima S. 2006. Naiveté and an aquatic–terrestrial dichotomy in the effects of
introduced predators. Trends in Ecology and Evolution 21: 674–680
Crowl T., Crist T., Parmenter R., Belovsky G. & Lugo A. 2008. The spread of invasive
species and infectious disease as drivers of ecosystem change. Frontiers in Ecology and the
Environment 6: 238–246
Dahl F. & Åhlén PA. 2019. Nest predation by raccoon dog Nyctereutes procyonoides in the
archipelago of northern Sweden. Biological Invasions 21: 753–755
Doherty T. & Richie E. 2016. Stop jumping the gun: a call for evidence-based invasive
predator management. Conservation Letters 10: 15–22
Doherty T., Glen A., Nimmo D., Ritchie E. & Dickman C. 2016. Invasive predators and
global biodiversity loss. PNAS 113: 11261–11265

36

Ekroos J., Öst M., Karell P., Jaatinen K. & Kilpi M. 2012a. Philopatric predisposition to
predation-induced ecological traps: habitat-dependent mortality of breeding eiders. Oecologia
170: 979–986
Ekroos J., Fox A., Christensen T., Petersen I., Kilpi M., Jónsson J., Green M., Laursen K.,
Cervencl A., de Boer P., Nilsson L., Meissner W., Garthe S. & Öst M. 2012b. Declines
amongst breeding Eider Somateria mollissima numbers in the Baltic/Wadden Sea flyway.
Ornis Fennica 89: 81–90
Elmeros M., Mikkelsen D., Nørgaard L., Pertoldi C. Jensen T. & Chriél M. 2018. The diet of
feral raccoon dog (Nyctereutes procyonoides) and native badger (Meles meles) and red fox
(Vulpes vulpes) in Denmark. Mammal Research 63: 405–413
Ferrari M., Crane A., Brown G. & Chivers D. 2015. Getting ready for invasions: can
background level of risk predict the ability of naïve prey to survive novel predators?
Scientific Reports 5: 8309
Fox A., Jonsson J., Aarvak T., Bregnballe T., Christensen T., Kuhlmann C., Preben C., Lars
D., Holm T., Pavon-Jordan D., Laursen K., Lehikoinen A., Lorents S., Moller A., Norström
M., Öst M., Söderquist P. & Therkildsen O. 2015. Current and potential threats to Nordic
duck populations - a horizon scanning exercise. Annales Zoologici Fennici 52: 193–220
Groombridge B. 1992. Global biodiversity: status of the earth's living resources / a report
compiled by the World Conservation Monitoring Centre. London. Chapman & Hall
Guyn K. & Clark R. 1997. Cover characteristics and success of natural and artificial duck
nests. Journal of Field Ornithology 68: 33–41
Hair J. 1995. Multivariate data analysis. New Jersey. Prentice Hall
Hario M. & Rintala J. 2009 Age of first breeding in the common eider Somateria m.
mollissima population in the northern Baltic Sea. Ornis Fennica 86: 81–88
Helle E. & Kauhala K. 1991. Distribution History and Present Status of the Raccoon Dog in
Finland. Holarctic Ecology 14: 278–286
Hipfner J., Blight L., Lowe R., Wilhelm S., Robertson G., Barrett R., Anker-Nilssen T. &
Good T. 2012. Unintended consequences: how the recovery of sea eagle Haliaeetus spp.
populations in the northern hemisphere is affecting seabirds. Marine Ornithology 40: 39–52
Holmes N., Spatz D., Oppel S., Tershy B., Croll D., Keitt B., Genovesi P., Burfield I., Will
D., Bond A., Wegmann A., Aguirre-Muños A., Raine A., (…) & Butchart S. 2019. Globally
important islands where eradicating invasive mammals will benefit highly threatened
vertebrates. PLoS One 14.3: e0212128.
Holopainen S., Väänänen V. & Fox D. 2020. Landscape and habitat affect frequency of
artificial duck nest predation by native species, but not by an alien predator. Basic and
Applied Ecology. 48: 52–60
37

Huxel G. 1999. Rapid displacement of native species by invasive species: effects of
hybridization. Biological Conservation 89: 143–152
Jaatinen K., Öst M. & Lehikoinen A. 2011. Adult predation risk drives shifts in parental care
strategies: a long-term study. Journal of Animal Ecology 80: 49–56f
Jaatinen K. & Öst M. 2013. Brood size matching: a novel perspective on predator dilution.
The American Naturalist 181: 171–181
Jaatinen K. & Öst M. 2016. Brain size-related breeding strategies in a seabird. Behavioral
Ecology 180: 67–76
Jaatinen K., Møller A. & Öst M. 2019. Annual variation in predation risk is related to the
direction of selection for brain size in the wild. Scientific Reports 9: 11847
Kauhala K. & Auniola M. 2001. Diet of raccoon dogs in summer in the Finnish archipelago.
Ecography 24: 151–156
Kilpi M. & Lindström K. 1997. Habitat-specifc clutch size and cost of incubation in common
eiders, Somateria mollissima. Oecologia 111: 297–301
Kilpi M., Jaatinen K. & Öst M. 2018. Suomen haahkakannan kato – mitä oikein tapahtui?
Suomen Riista 64: 7–20
Kimbro D., Grosholz E., Baukus A., Nesbitt N., Travis N., Attoe S. & Coleman-Hulbert C.
2009. Invasive species cause large-scale loss of native California oyster habitat by disrupting
trophic cascades. Oecologia 160: 563–575
Lehikoinen A., Kilpi M. & Öst M. 2006. Winter climate affects subsequent breeding success
of common eiders. Global Change Biology 12: 1355–1365
Lehikoinen A., Christensen T., Öst M., Kilpi M., Saurola P. & Vattulainen A. 2008. Largescale change in the sex ratio of a declining eider population. Wildlife Biology 14: 288–301
Lever C. 1994. Naturalized animals: the ecology of successfully introduced species. London.
T & A D Poyser Ltd.
McCreless E., Huff D., Croll D., Tershy B., Spatz D., Holmes N., Butchart S. & Wilcox C.
2016. Past and estimated future impact of invasive alien mammals on insular threatened
vertebrate populations. Nature Communications 7: 12488
Minnie L. Gaylard A. & Kerley G. 2016. Compensatory life-history responses of a
mesopredator may undermine carnivore management efforts. Journal of Applied Ecology 53:
379–387
Moore N., Roy S. & Helyar A. 2003. Mink (Mustela vison) eradication to protect groundnesting birds in the Western Isles, Scotland, United Kingdom. New Zeeland Journal of
Zoology 30: 443–452
38

Mulder J. 2012. A review of the ecology of the raccoon dog (Nyctereutes procyonoides) in
Europe. Lutra 55: 101–127
Nakagawa S. & Schielzeth H. 2013. A general and simple method for obtaining R2 from
generalized linear mixed-effect models. Methods in ecology and evolution 4: 133–142
Niemimaa J. & Pokki J. 1990. Food habits of the mink in the outer archipelago of the Gulf of
Finland. – Suomen Riista 36: 18–30
Nordström M. & Korpimäki E. 2004. Effects of island isolation and feral mink removal on
bird communities on small islands in the Baltic Sea. Journal of Animal Ecology 73: 424–433
Nummi P., Väänänen V., Pekkarinen A., Eronen V., Mikkola-Roos M., Nurmi J., Rautiainen
A. & Rusanen P. 2019. Alien predation in wetlands – the raccoon dog and water birds
breeding success. Baltic Forestry 25: 228–237
Pimentel D., Lach L., Zuniga R. & Morrison D. 2000. Environmental and economic costs of
nonindigenous species in the United States. BioScience 50: 53–65
Pitt W. & Witmer G. 2006. Invasive predators: a synthesis of the past, present, and future.
USDA National Wildlife Research Center - Staff Publications. 436
Pyšek P. & Richardsson D. 2010 Invasive species, environmental change and management,
and health. Annual Review of Environment and Resources 35: 25–55
Quinn J. & Cresswell W. 2005. Personality, anti-predation behaviour and behavioural
plasticity in the chaffinch Fringilla coelebs. Behaviour 142: 1377–1402
Ramula S., Öst M., Lindén A., Karell P. & Kilpi M. 2018. Increased male bias in eider ducks
can be explained by sex-specifc survival of prime-age breeders. PLoS One 13: e0195415
Ritchie E. & Johnson C. 2009. Predator interactions, mesopredator release and biodiversity
conservation. Ecology Letters 12: 982–998
Ruffino L., Bourgeois K., Vidal E., Duhem C., Paracuellos M., Escribano F., Sposimo P.,
Baccetti N., Pascal M. & Oro D. 2009. Invasive rats and seabirds after 2,000 years of an
unwanted coexistence on Mediterranean islands. Biological Invasions 11: 1631–1651
Salo P., Korpimäki E., Banks P., Nordström M. & Dickman C. 2007. Alien predators are
more dangerous than native predators to prey populations. Proceedings of the Royal Society
B 274: 1237–1243
Salo P., Nordström M., Thomson R. & Korpimäki E. 2008. Risk induced by a native top
predator reduces alien mink movements. Journal of Animal Ecology 77: 1092–1098
Schüttler E., Klenke R., McGehee S., Rozzi R. & Jax K. 2009. Vulnerability of groundnesting waterbirds to predation by invasive American mink in the Cape Horn Biosphere
Reserve, Chile. Biological Conservation 142: 1450–1460

39

Seltmann M., Öst M., Jaatinen K., Atkinson S., Mashburn K. & Hollmén T. 2012. Stress
responsiveness, age and body condition interactively affect flight initiation distance in
breeding female eiders. Animal Behaviour 84: 889–896
Sih A., Bolnick D., Luttbeg B., Orrock J., Peacor S., Pintor L., Preisser E., Rehage J., Vonesh
J. 2010. Predator-prey naivete, antipredator behavior, and the ecology of predator invasions.
Oikos 119: 610–621
Sulawa J., Robert A. & Köppen U. 2010. Recovery dynamics and viability of the white-tailed
eagle (Haliaeetus albicilla) in Germany. Biodiversity and Conservation 19: 97–112
Sutor A., Kauhala K. & Ansorge H. 2010. Diet of the raccoon dog Nyctereutes procyonoides
- a canid with an opportunistic foraging strategy. Acta Theriologica 55: 167–176
Tershy B., Shen K., Newton K., Holmes N. & Croll D. 2015. The importance of islands for
the protection of biological and linguistic diversity. BioScience 65: 592–597
Tjørnløv R., Ens B., Öst M., Jaatinen K., Karell P., Larsson R., Christensen T. & Frederiksen
M. 2020. Drivers of spatiotemporal variation in survival in a flyway population: a multicolony study. Frontiers in Ecology and Evolution 8: 566154
Walsh J., Carpenter S. & Zanden M. 2016. Invasive species triggers a massive loss of
ecosystem services through a trophic cascade. PNAS 113: 4081–4085
Williamson M. & Fitter A. 1996. The varying success of invaders. Ecology 77: 1661–1666
Wolf M., van Doorn G., Leimar O. & Weissing F. 2007. Life-history trade-offs favour the
evolution of animal personalities. Nature 447: 581–584
Zschille J., Stier N., Roth M. & Mayer R. 2014. Feeding habits of invasive American mink
(Neovison vison) in northern Germany—potential implications for fishery and waterfowl.
Acta Theriol 59: 25–34
Öst M., Ydenberg R., Kilpi M. & Lindström K. 2003. Condition and coalition formation by
brood rearing common eider females. Behavioural Ecology 14: 311–317
Öst M. & Steele B. 2010. Age-specific nest-site preference and success in eiders. Oecologia
162: 59–69
Öst M. & Jaatinen K. 2015. Smart and safe? Antipredator behavior and breeding success are
related to head size in a wild bird. Behavioral Ecology 26: 1371–1378
Öst M., Linden A., Karell P., Ramula S. & Kilpi M. 2018. To breed or not to breed: drivers of
intermittent breeding in a seabird under increasing predation risk and male bias. Oecologia
188: 129–138

40

