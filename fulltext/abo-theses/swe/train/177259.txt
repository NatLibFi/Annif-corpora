Åbo Akademi

Vårdnadshavares delaktighet i barnets
skolgång och lärande
En kvalitativ studie över hur vårdnadshavare upplever
delaktighet i barnets lärande och skolgång i en skola som aktivt
satsar på delaktighet

Ville Arponen

Magisteravhandling i pedagogik
Fakulteten för pedagogik och välfärdsstudier
Åbo Akademi
Vasa, 2020

Arponen, Ville

Abstrakt
Författare (Tillnamn, förnamn)

Arponen, Ville

Årtal

2020

Arbetets titel

Vårdnadshavares delaktighet i barnets skolgång och lärande. En kvalitativ studie
över hur vårdnadshavare upplever delaktighet i barnets lärande och skolgång i en
skola som aktivt satsar på delaktighet.
Opublicerad avhandling för magistersexamen i pedagogik
Vasa: Åbo Akademi. Fakulteten för pedagogik och välfärdsstudier
Ev. projekt inom vilket arbetet gjorts

Sidantal (tot.)

97 (105)

Avhandlingen har gjorts inom projektet ”Varje förälder” som drivs av Förbundet
Hem och Skola i Finland.
Referat (Avhandlingens teoretiska utgångspunkt, syfte, forskningsfrågor, metoder, respondenter, huvudsakliga
resultat, slutsatser)

Lagen om grundläggande utbildningen i Finland säger att undervisningen ska
genomföras i samarbete med vårdnadshavarna. Enligt Grunderna för läroplanen för
den grundläggande utbildningen 2014 ska vårdnadshavarna ha möjlighet att få vara
med och utveckla skolans verksamhetskultur, med målet att kunna främja elevens
utveckling och fostran.
Syftet med denna avhandling har varit att undersöka på vilka olika sätt
vårdnadshavarna är delaktiga i barnets skolgång i en skola som satsar på delaktighet,
samt undersöka ur vårdnadshavarnas synvinkel hur denna skola bidrar till att få
vårdnadshavarna att vara delaktiga i barnets lärande och skolgång. Utgående från
syftet utformades följande forskningsfrågor för avhandlingen:
1. Genom vilka former anser sig vårdnadshavarna vara delaktiga i barnets
skolgång och lärande, i en skola som aktivt satsar på vårdnadshavarnas
delaktighet?
2. Hur anser vårdnadshavarna att delaktigheten i barnets skolgång och lärande
förändrats, efter att skolan börjat satsa på hemmets delaktighet?
3. Hur motiverar skolan vårdnadshavarna att vara delaktiga i barnets skolgång
och lärande, enligt vårdnadshavarna?
Avhandlingen utgår från den fenomenografiska forskningsansatsen, och ingår i den
kvalitativa
forskningstraditionen.
Som
datainsamlingsmetod
användes
forskningsintervju, där sex vårdnadshavare deltog som informanter. Informanterna i
denna undersökningen var fyra kvinnor och två män, med barn i årskurserna 1–6.
Intervjuerna transkriberades och analyserades, varefter informanternas utsagor
kategoriserades i olika grupper.
Samtliga av respondenterna ansåg sig vara delaktiga i barnets skolgång och lärande
genom informationsutbyte och genom att vara delaktiga i barnets skolgång hemma.
Största delen av kontakten mellan hemmet och skolan sker genom elektroniska
kommunikationskanaler. Vårdnadshavarna poängterar att de inte vill ersätta den
personliga kontakten, med en elektronisk kommunikation via olika redskap.

Arponen, Ville
Vårdnadshavarna följer upp barnets skolgång genom frågor till barnet, så gott som
dagligen. Dessutom fungerar vårdnadshavarna som stöd vid elevens läxläsning där
hemma, åtminstone en gång under veckan. Andra former av delaktighet som
förekommer hos respondenterna i denna undersökning är deltagande i evenemang
ordnade av skolan och medverkande i förtroendeorgan i skolan. Enligt respondenterna
bidrar evenemangen och deltagandet i förtroendeorganen, till en större social
delaktighet genom etablerandet av kontakter med skolans personal och andra
vårdnadshavare.
Fyra av informanterna ansåg att delaktigheten hade ökat efter att skolan medvetet
börjat satsa på att utöka vårdnadshavarnas delaktighet. En vårdnadshavare ansåg att
delaktighetsnivån var oförändrad, men att formerna vårdnadshavarna var delaktiga på
hade förändrats. En annan vårdnadshavare i denna undersökning ansåg att delaktighet
inte hade förändrats märkbart, sedan skolan medvetet börjat satsa på
vårdnadshavarnas delaktighet.
Enligt vårdnadshavarna försökte skolan motivera vårdnadshavarna att vara delaktiga
genom att hålla en intensiv kontakt mellan hemmet och skolan, genom att till exempel
förmedla aktuell information om vad som händer under skoldagen. Dessutom kände
föräldrarna att skolan uppmuntrade vårdnadshavarna att ta kontakt vid
problemsituationer. Några av vårdnadshavarna tyckte också att skolan betonade sin
roll som medfostrare, vilket vårdnadshavarna tyckte underlättade deras eget
fostringsarbete. I intervjuerna framkom också situationer, där skolans roll i fostran
kommer i konflikt med vårdnadshavarens syn på barnets fostran. Skolan försökte
också värdesätta kontakten mellan hemmet och skolan på ett mera tydligt sätt för
vårdnadshavarna. Dessutom ordnade skolan olika evenemang för vårdnadshavarna,
som ett sätt att motivera och stödja vårdnadshavarna att vara delaktiga i sitt barns
skolgång och inlärning.
Sökord / indexord

Samarbete, delaktighet, vårdnadshavare, yhteistyö, osallisuus, vanhemmat, cooperation,
participation, guardians

Arponen, Ville

Innehåll
Abstrakt
1. Inledning ................................................................................................................. 1
1.1 Problemställning och bakgrund ...................................................................................... 1
1.2 Syfte och forskningsfrågor ............................................................................................. 4
1.3 Avhandlingens disposition ............................................................................................. 5

2. Delaktighet .............................................................................................................. 7
2.1 Definition av delaktighet ................................................................................................ 7
2.2 Delaktighet och/eller uppdelade ansvarsområden för barnets fostran och skolgång ... 10
2.3 Sammanfattning ........................................................................................................... 13

3. Samarbetet mellan hemmet och skolan ............................................................. 15
3.1 Vad innebär samarbete mellan hemmet och skolan? ................................................... 15
3.2 Samarbetet enligt styrdokument ................................................................................... 17
3.3 Samarbetet ur olika synvinklar ..................................................................................... 19
3.3.1 Samarbetet ur skolans och lärarnas synvinkel .......................................................... 20
3.3.2 Samarbetet ur hemmets synvinkel ........................................................................... 24
3.4 Olika former av samarbete mellan hemmet och skolan ............................................... 29
3.5 Förbundet Hem och Skola ............................................................................................ 33
3.5.1 Projektet Varje förälder ........................................................................................... 34
3.5.2 Föräldrabarometern................................................................................................. 35
3.6 Sammanfattning av kapitlet.......................................................................................... 37

4. Metod ..................................................................................................................... 40
4.1 Syfte och forskningsfrågor ........................................................................................... 40
4.2 Val av metod och forskningsansats .............................................................................. 40
4.3 Datainsamlingsmetod ................................................................................................... 42
4.4 Val av informanter ....................................................................................................... 44
4.5 Undersökningens genomförande .................................................................................. 46
4.6 Tillförlitlighet, trovärdighet och etik ............................................................................ 48

5. Resultatredovisning ............................................................................................. 52
5.1 Genom vilka former anser sig vårdnadshavarna vara delaktiga i barnets skolgång och
lärande, i en skola som aktivt satsar på vårdnadshavarnas delaktighet? ............................ 52
5.2 Hur anser vårdnadshavarna att delaktigheten i barnets skolgång och lärande
förändrats, efter att skolan börjat satsa på hemmets delaktighet? ...................................... 60
5.3 Hur motiverar skolan vårdnadshavarna att vara delaktiga i barnets skolgång och
lärande, enligt vårdnadshavarna? ....................................................................................... 64
5.4 Sammanfattning ........................................................................................................... 71

Arponen, Ville
6. Diskussion ............................................................................................................. 74
6.1 Resultatdiskussion ........................................................................................................ 74
6.2 Metoddiskussion........................................................................................................... 87
6.3 Förslag till fortsatt forskning ........................................................................................ 91

Litteratur .................................................................................................................. 93

Bilagor
Bilaga 1: Meddelande till informanter
Bilaga 2: Samtycke om att delta i undersökningen
Bilaga 3: Intervjuguide

Tabeller
Tabell 1: Informanterna i denna undersökning .......................................................... 46
Tabell 2: Delaktighet i skolgången och barnets lärande ............................................ 52
Tabell 3: Förändringar i delaktigheten ....................................................................... 60
Tabell 4: Hur skolan motiverar vårdnadshavarna ...................................................... 65

Figurer
Figur 1: Former av delaktighet i samarbetet mellan hemmet och skolan utgående från
Joyce L. Epstein (2010a) ............................................................................................ 29

Arponen, Ville

1. Inledning
I detta kapitel inleds avhandlingen med en redogörelse över bakgrunden och
problemställningen som denna avhandling behandlar. Därefter redogörs syftet för
avhandlingen, där även forskningsfrågorna som avhandlingen ska besvara beskrivs. I
slutet av detta kapitel förklaras hur avhandlingens disposition är strukturerad.

1.1 Problemställning och bakgrund
Kontakten mellan hemmet och skolan är särskilt viktig i den grundläggande
utbildningen i Finland. Lagen om grundläggande utbildningen (1998/268) slår fast att
vårdnadshavarna skall se till att eleven fullföljer läroplikten. Enligt lagen börjar
läroplikten då eleven fyller sju år och upphör när grundläggande utbildningen slutförts,
eller när det gått tio år sedan läroplikten inleddes. Lagen om grundläggande utbildning
beskriver också att läroplanen måste slå fast de centrala principerna för samarbetet
mellan hemmet och skolan, eftersom den grundläggande utbildningen ska genomföras
i samarbete med hemmet.
Grunderna för läroplanen från 2014 (härefter Glgu 2014) lyfter fram att ett fungerande
samarbete mellan hemmet och skolan stöder undervisningen och fostran. Enligt
läroplanen är det skolorna som ansvarar för förutsättningarna för ett gott samarbete
mellan hemmet och skolan. Detta förutsätter att skolpersonalen är aktiv i dessa frågor,
och har kontinuerlig dialog mellan hemmet och skolan. (Utbildningsstyrelsen, 2014,
s. 36.)
Även om läraryrket kan upplevas väldigt självständigt av många lärare, finns det
många uppgifter i lärarens yrke som kräver växelverkan med andra lärare, hemmet och
samhället runt omkring skolan. Detta kräver också att läraren har kunskaper och
färdigheter för att denna växelverkan ska fungera. Därför har lärare anledning att då
och då reflektera sina egna färdigheter. Kommunikationen mellan hemmet och skolan
har fått allt större uppmärksamhet i Finland under de senaste åren. Läroplaner och
1

Arponen, Ville
andra styrdokument har allt mer betonat betydelsen av en god kontakt mellan hemmet
och skolan. (Cantell, 2011, s. 6–7.)
Forskning om vårdnadshavarnas delaktighet i lärande började med att kretsa kring
elever med särskilda behov, som till exempel vårdnadshavare till barn med
funktionsvariationer och som därför behöver särskilt stöd i utbildningen (Vincent &
Tomlinson, 1997, s. 376.) Under den senaste tiden har forskningen om relationen
mellan hem och skola vuxit. I dagens lägen finns det en hel del forskning om skolans
och förälderns roll i barnets uppfostran. Forskningen idag visar att en stor del av
skolorna har som målsättning att integrera familjen i den dagliga skolvardagen.
Problemet är att många inte känner hur man kan skapa en positiv och öppen
atmosfär i samarbetet mellan hem och skolan. Detta gör att skolorna stöder ett utökat
samarbete mellan hem och skolan, men vidtar inga åtgärder för att aktivt främja
detta samarbete. (Epstein, 2010a, s. 84.)
Epstein (2010a, s. 82) lyfter fram att målet med att låta hemmet vara delaktig i barnets
skolgång är att stödja barnet i dess skolgång, också efter att barnet gått ut skolan. Även
grunderna för läroplanen stöder detta påstående. I Glgu 2014 beskriver målet för
samarbetet på följande sätt: ”genom samarbetet stöds undervisningen och fostran så
att varje elev får undervisning, handledning och stöd enligt sin utvecklingsnivå och
sina behov. Samarbetet främjar elevernas sunda växande och utveckling”
(Utbildningsstyrelsen, 2014, s. 36).
I denna avhandling kommer begreppet vårdnadshavare att användas, istället för
föräldrar. Vårdnadshavarna ansvarar för barnets rättsliga vårdnad, och är därför också
ansvariga för att se till att eleven uppfyller läroplikten. Vårdnadshavare blir man
genom födsel av ett barn, genom ett domstolsbeslut eller genom ett avtal från barnets
föräldrar där någon annan övertar vårdnaden av barnet. Ibland används föräldrar och
vårdnadshavare som synonymer, men rent juridiskt är dessa inte synonymer eftersom
vårdnadshavarna inte alltid måste vara barnets biologiska föräldrar. Föräldrar kan till
exempel förlora vårdnaden om barnet vid ett domstolsbeslut. Lagen angående vårdnad
om barn och umgängesrätt tvingar skolan att diskutera viktiga frågor, om barnets
skolgång med båda vårdnadshavarna. Om barnet till exempel endast har en

2

Arponen, Ville
vårdnadshavare ska frågor diskuteras med endast denna vårdnadshavare och inte den
andra föräldern. (Lahtinen, 2012, s. 302–304.)
Ett viktigt redskap för att undersöka kontakten mellan hemmet och skolan i Finland är
den så kallade Föräldrabarometern, som nuförtiden görs som ett samarbete mellan
Suomen Vanhempainliitto och Förbundet Hem och Skola i Finland. År 2018 deltog
9842 vårdnadshavare i enkäten som bland annat behandlar barnets skolgång, barnets
trivsel i skolan samt samarbetet mellan hem och skola. (Mertaniemi, 2018, s. 3–4.)
Föräldrabarometern visar att drygt 90 % av de som deltog i undersökningen upplever
samarbetet mellan hem och skola anses som någonting viktigt. Dessutom ansåg 80 %
av de tillfrågade att skolan uppmuntrar till ett gott samarbete mellan hemmet och
skolan på olika tillställningar i skolan, till exempel föräldramöten eller
utvecklingssamtal. (Mertaniemi, 2018, s. 30.) Föräldrabarometern och dess resultat
kommer att behandlas djupare i kapitel 3.4.2.
Utexaminerade lärare upplever oftast att kontakten med vårdnadshavarna är något av
det tyngsta i början av sin karriär som lärare. Nyutexaminerade lärare uppskattar en
god kontakt mellan hemmet och skolan, men vissa kan uppleva kontakten som
utmanande och komplex. De flesta upplever kontakten till familjer med olika
svårigheter, till exempel alkoholism inom familjen, som det mest utmanade i lärarnas
kontakt med vårdnadshavarna. (Aspfors, 2012, s. 85.) Även Niemi och Siljander
(2013, s. 18–22) lyfter fram i sin undersökning att en stor del av nyutexaminerade
lärare känner att de behöver stöd för kontakten mellan hemmet och skolan. I vissa fall
känner nyutexaminerade lärare att det inte räcker till när det kommer till samarbetet
mellan hemmet och skolan, vilket också påverkar den egna undervisningen för
klasslärarnas del. Både Aspfors (2012, s. 93–94) samt Niemi och Siljander (2013, s.
28) lyfter fram olika mentorskap för nyutexaminerade lärare som stöd i arbetslivet,
och som ett stöd för lärarna i kontakten med vårdnadshavarna.
Som snart nyutexaminerad lärare känner jag mig också lite nervös inför framtiden,
med tanke på kontakten mellan hemmet och skolan. I lärarutbildningen lyfts frågan
fram på många olika sätt, eftersom kontakten mellan hemmet och skolan är central i
styrdokumenten, som styr den grundläggande utbildningen i Finland. Precis som
många andra lärarstuderande upplever jag kontakten som väldigt viktig, för precis som
3

Arponen, Ville
Epstein (2010a, s. 82) påpekar vill de flesta lärare göra hemmet mera delaktigt i barnets
lärande. Problemet är att många lärare saknar redskap för hur man verkligen gör det i
praktiken. Redan i planeringsskedet av denna avhandling bestämde jag mig för att
forska i ett tema, som jag vill veta mer om och som jag verkligen kan ha nytta av i det
framtida arbetslivet. Under en föreläsning av Förbundet Hem och Skola i Finland
fastnade jag för temat ”Vårdnadshavares delaktighet i barnets lärande”, och därför
valde jag ganska snabbt att inleda mitt avhandlingsskrivande inom detta tema. Som
blivande ämneslärare i samhällslära har jag studerat mycket om delaktighet i samhället
och beslutsfattande. Detta har fått mig att inse vikten över hur värdefullt ett fungerande
samarbete är. Genom ett fungerande samarbete kan vi stödja eleven i dess lärande, och
ge eleven möjlighet att forma sin egen framtid redan i den grundläggande utbildningen.

1.2 Syfte och forskningsfrågor
Utgående från problemställningen och bakgrunden som beskrivits ovan har syftet och
forskningsfrågorna utformats. Syftet med denna avhandling har varit att undersöka på
vilka olika sätt vårdnadshavarna är delaktiga i barnets skolgång i en skola som satsar
på delaktighet, samt undersöka ur vårdnadshavarnas synvinkel hur denna skola bidrar
till att få vårdnadshavarna att vara delaktiga i barnets lärande och skolgång. Utgående
från syftet har följande forskningsfrågor utformats:
1. Genom vilka former anser sig vårdnadshavarna vara delaktiga i barnets skolgång
och lärande, i en skola som aktivt satsar på vårdnadshavarnas delaktighet?
2. Hur anser vårdnadshavarna att delaktigheten i barnets skolgång och lärande
förändrats, efter att skolan börjat satsa på hemmets delaktighet?
3. Hur motiverar skolan vårdnadshavarna att vara delaktiga i barnets skolgång och
lärande, enligt vårdnadshavarna?
Delaktighet kan omfattas av former där vårdnadshavarna är passiva eller mera
delaktiga. I denna avhandling omfattar delaktighet även former som sker hemma, men
som har en direkt betydelse för barnets lärande och skolgång. Sådana former är till

4

Arponen, Ville
exempel stöd i läxläsningen, involvering i skoldagen genom dialog med barnet och
andra stödåtgärder kopplade till barnets skolgång.

1.3 Avhandlingens disposition
Avhandlingen är indelad i sex olika kapitel. I kapitel ett inleds avhandlingen med en
inledning, där val av tema och problemställning ställs fram. Dessutom framkommer
syftet för avhandlingen och forskningsfrågorna för denna avhandling. I kapitel ett ges
även en överblick över hur avhandlingen är disponerad.
I kapitel två definieras vad begreppet delaktighet innebär. I kapitlet presenteras olika
kategorier av delaktighet, samt hur delaktighet kan kopplas till tanken om människans
erkännande i grupper. I kapitlet framkommer också hur vårdnadshavare kan vara
delaktiga i barnets skolgång och fostran.
I kapitel tre förklaras hur samarbetet mellan hem och skolan ser ut. Kapitlet inleds med
en allmän översikt över samarbetet mellan hem och skola. Sedan följer ett underkapitel
där styrdokumentens roll i samarbetet ser ut. Därefter redogörs samarbetet mellan hem
och skola ur både hemmet och skolans synvinkel. Sedan följer information om
Förbundet Hem och Skola i Finland r.f., samt deras viktigaste projekt som har
betydelse för denna avhandling. Kapitlet avslutas med en kort sammanfattning över
kapitel tre.
Kapitel fyra presenterar hur undersökningen genomförs och de forskningsmetoder
som använts i denna avhandling. I början av kapitlet redogörs forskningsfrågorna och
syftet med denna avhandling. Därefter följer en redogörelse över valet av
forskningsansats för denna avhandling, som utgår från den fenomenografiska
forskningsansatsen. Därefter följer en beskrivning av datainsamlingen har genomförts
och hur urvalet av respondenter gått till. I kapitel 4.5 presenteras hur materialet har
analyserats med hjälp av metoden meningskategorisering. Metodkapitlet avslutas med
en redogörelse över hur tillförlighet, trovärdighet och etiska aspekter har tagits i
beaktande när denna avhandling har genomförts.

5

Arponen, Ville

I kapitel fem presenteras resultaten utgående från forskningsfrågorna som ställts upp
för denna avhandling. I respektive underrubrik presenteras också kategorierna som
framkommit i analysen av datamaterialet. I slutet av kapitlet finns en sammanfattning
av de viktigaste resultaten. Därefter följer kapitel sex, som innehåller en diskussion
om resultatet samt över valet av metoderna i denna avhandling. Slutligen finns förslag
för fortsatt forskning inom temat om delaktighet i barnets lärande och skolgång.
I slutet av denna avhandling finns bilagorna som använts i denna undersökning. I
bilagorna finns intervjuguiden, brevet till informanterna och blankett för att ge sitt
medgivande för att delta i undersökningen.

6

Arponen, Ville

2. Delaktighet
Begreppet delaktighet innehar en central position i denna avhandling. I detta kapitel
kommer begreppet delaktighet att definieras. Dessutom kommer olika former av
delaktighet som kan kopplas till barnets skolgång och fostran att lyftas fram.

2.1 Definition av delaktighet
Begreppet delaktighet (engelska: participation) är ett komplext begrepp som kan vara
svårt att definiera. Speciellt svårt är det att dra en gräns med vad som omfattas av
begreppet delaktighet. Det är svårt att dra en gräns där man endast är involverad i ett
ärende och när man verkligen får vara delaktig i ärendet. Nigel Thomas (2007, s. 199)
skriver att begreppet delaktighet kan referera till två olika saker. För det första kan
delaktighet handla om att ta del av en aktivitet, som till exempel delta i
utvecklingssamtal om elevens lärande. Begreppet delaktighet kan också handla om att
människor mera specifikt deltar som en medpart i ett beslut eller en process.
Delaktighet kan också delas in i kategorierna social delaktighet och politisk
delaktighet. Janson, Nordström och Thunstam (2007, s. 4) definierar social delaktighet
som: ”när individen, på basis av eget val, kan gå in i engagerad och av medaktörerna
accepterad samhandling på en arena, vars tillgänglighet inte begränsas av fysiska och
sociala barriärer”. Social delaktighet fokuserar till stor del på olika nätverk och
relationer som individer bygger upp. Social delaktighet innebär också till exempel att
barnet känner sig delaktig i familjegemenskapen eller skolgemenskapen. Social
delaktighet innebär också att människan ska ha möjlighet att etablera relationer mellan
andra människor. (Thomas, 2007, s. 206.) I skolvärlden innebär social delaktighet att
vårdnadshavarna har möjlighet att skapa en relation till läraren och andra
vårdnadshavare i skolgemenskapen.
Politisk delaktighet innebär i sin tur att man som individ har möjlighet att påverka och
dela i en process eller ett beslut. Kännetecknande för delaktighet i politiska beslut är
att människan har möjlighet att kunna ändra ett beslut eller en händelse. Åtminstone
7

Arponen, Ville
borde åsikterna tas i beaktande vid beslutet, för att en individ ska anses vara politiskt
delaktig. (Thomas 2007, s. 206.)
En del av forskningen om politisk delaktighet kretsar kring Arnsteins (1969) forskning
om olika former att delaktighet. Arnstein formade fram en modell för olika former av
delaktighet, som hon kallade för deltagarstegen. Stegen visar åtta olika modeller för
hur delaktighet kan se ut. Arnstein delar in denna trappa i tre olika segment för typer
av delaktighet. Det första segmentet är icke-delaktighet. I denna typ ingår former av
delaktighet där meningen är att kunna manipulera eller avleda människor från att ta
del av beslut. Det andra segmentet kallar Arnstein (1969, s. 217) för symboliskt
deltagande (tokenism på engelska). I detta segment ingår till exempel information,
konsultation och pacificering. Arnstein (1969, s. 219–220) påpekar att i detta segment
har folk möjlighet att påverka, men hur stor påverkerningsmöjlighet människan
verkligen har, beror på de som tar beslutet. Väljer de att lyssna på åsikterna, har man
större möjlighet att kunna vara delaktig i processen. Det översta segmentet i stegen
omfattar partnerskap, delegerad makt och medborgarkontroll. I detta segment sker en
aktiv delaktighet, där beslutsfattarna låter folket vara delaktiga redan vid beredningen
av olika ärenden. (Arnstein, 1969, s. 221–224.) I skolan skulle detta betyda att
vårdnadshavarna får vara med och forma hur verksamhetskulturen i skolan ser ut.
Sveriges kommuner och landsting (SKL) (2013, s. 18) har format om denna stege till
en trappa som omfattar fem olika typer av delaktighet: 1) information, 2) konsultation,
3) dialog, 4) inflytande och 5) medbeslutande. Grundtanken är att ju högre upp på
trappan man är, desto högre grad av delaktighet. Information är alltså den lägsta graden
av delaktighet, medan medbeslutande är den högsta formen av delaktighet. SKL kallar
denna modell för delaktighetstrappan.
Den lägsta nivån av delaktighet i SKL:s modell är 1) information. Detta innebär att
man förser medborgaren med neutral information, som gör att mottagaren blir
medveten om problemet eller händelsen. Det andra steget av delaktighet är 2)
konsultation. Detta innebär att mottagargruppen får ge olika förslag eller respons på
problemet eller händelsen. Denna form av delaktighet handlar också om att ta emot
klagomål och behandla dem. Efter konsultation följer 3) dialog. I detta steg av
delaktighet har mottagargruppen möjlighet att möta andra och föra en aktiv dialog om
8

Arponen, Ville
problemet. Detta skulle innebära att till exempel lärare eller rektor möter
vårdnadshavarna, för att aktivt föra en dialog om skolan eller undervisningen. Följande
steg av delaktighet är 4) inflytande. I detta steg skulle hemmet ges möjlighet att vara
delaktiga under en längre tid i en viss process. När man pratar om delaktighet är det
oftast denna form som man strävar att uppnå. Den högsta formen är 5) medbeslutande,
som innebär att man aktivt sitter med i organ som gör beslut om olika frågor. (Sveriges
kommuner och landsting, 2013, s. 18–19.)
Erkännande och delaktighet hänger samman med varandra, eftersom delaktighet
handlar om att få ett erkännande av andra. Enligt den tyske filosofen Axel Honneth
hör det till människans mänskliga natur att få en bekräftelse med det man gör och för
den man är som människa. Grundtanken i Honneths idéer är att människan måste få
ett erkännande från andra människor för att skapa en positiv självbild hos sig.
(Honneth, 2003, s. 105–106.) Michael Uljens (2014, s. 60) lyfter fram att det är viktigt
att känna till detta i pedagogiska sammanhang, eftersom människans självbild formas
efter omvärldens erkännande.
Honneth beskriver tre olika nivåer av erkännande i sin teori. Den första nivån av
erkännande är behovet att få kärlek och omsorg av de som man står närmast. Detta är
den viktigaste formen av erkännande, eftersom det utgör grunden för människans
självbild. Den andra nivån av erkännande handlar om att man behandlas som alla andra
och att man bemöts med respekt. Detta kan kopplas till det rättsliga erkännandet, som
innebär att människovärdet är samma för varje människa och att människor respekterar
varje unik individ. Den tredje formen av erkännande kan kopplas till det sociala. Här
erhålls erkännande om en människas förmågor har värde för andra i en grupp. Oftast
handlar detta om att en människas förmåga och tankar uppskattas i gruppen och bidrar
till det gemsamma arbetet. Denna nivå av erkännande innebär också att människans
prestationer accepteras och ses som värdefulla i ett gemensamt arbete. (Honneth,
2003, s. 106–107). Honneth betonar också att olika former av missaktning i denna typ
av erkännande är förnedring och kränkning. Kränkning kan försvåra uppbyggandet av
självuppskattningen och till och med skada denna på längre sikt. (Honneth, 2003, s.
108–109.)

9

Arponen, Ville
Det är speciellt den tredje typen av Honneths tankar om erkännande som kan kopplas
till hemmets delaktighet i skolan. Forskning visar att relationen mellan hemmet och
skolan gynnas av att skolan försöker erkänna och värdera familjens delaktighet i
elevens lärande. Dessutom är det viktigt att låta hemmet bli erkänd som en part i
elevens lärande genom att ständigt lära känna familjen och hålla en kontinuerlig
kontakt med dem, samt skapa ett klimat där man vågar säga sina åsikter och tankar.
Att skapa antaganden att hemmet inte skulle vara intresserad av elevens skolgång, kan
uppfattas som kränkande och kan innebära att vårdnadshavarna inte känner sig erkända
av skolgemenskapen. Detta kan också enligt Honneths idéer leda till att självbilden
hos vårdnadshavarna skadas. (Francis, Blue-Banning, Haines, Turnbull & Gross,
2016, s. 335.)

2.2 Delaktighet och/eller uppdelade ansvarsområden för barnets
fostran och skolgång
Tidigare forskning visar att det råder en viss oenighet om vad egentligen delaktighet
är,

när

det

kommer

till

delaktighet

i

barnets

skolgång.

Termer

som ”föräldradelaktighet”, ”föräldrasamverkan” och ”relationen mellan hemmet
och skolan” är termer som används i forskningen när man refererar till delaktighet i
barnets skolgång. (Bouakaz, 2007, s. 30.)
Theodorou (2008, s. 254–255) poängterar att det finns en skillnad mellan att hemmet
är involverad i skolan eller att hemmet är delaktig i skolgången. Ibland används de
båda termerna felaktigt som synonymer. Symeou (2009, s. 29) lyfter fram fyra olika
steg för att gå från involvering till en större delaktighet i skolgången. Det första steget
är att skapa en relation till vårdnadshavarna och hemmet, där lärarna ser mening med
att upprätthålla en god kontakt till hemmen. I denna fas är vårdnadshavarna ännu
väldigt passiva, och förlitar sig på lärarnas yrkeskompetens. Det andra steget handlar
om att låta vårdnadshavarna bli medlemmar av skolgemenskapen. Här börjar lärarna
söka råd av vårdnadshavarna för att kunna bedriva utvecklingsarbete i skolan. I detta
skede börjar skolan uttrycka vårdnadshavarnas perspektiv i olika frågor. I det tredje

10

Arponen, Ville
steget förväntas att vårdnadshavarna är aktiva och engagerade i skolgemenskapen.
Skolan ser vårdnadshavarna som medhjälpare i lärandet. Det sista och högsta steget är
ett partnerskap där vårdnadshavarna, skolan och politiker aktivt samarbetar i
utvecklingsarbete och styrningsfrågor som gäller utbildningen.
Mycket av delaktigheten om barnets skolgång beror på vilken syn på fostran som
vårdnadshavarna har. Epstein (1987, s. 121–122) hänvisar till tre olika perspektiv i
relationen mellan hemmet och skolan:
1) Separata ansvarsområden för hemmet och skolan (separate responsibilities of
families and school)
Skolan och hemmet är två separata ansvarsområden som är kopplade till varandra
genom eleven. Samarbetet är som bäst när skolan och hemmet har separata mål och
ansvarsområden för elevens fostran. Kommunikation mellan dessa partner sker främst
vid problemsituationer, men annars ansvarar respektive partner för sitt eget
ansvarsområde.
2) Delade ansvarsområden för hemmet och skolan (shared responsibilities of families
and school)
Det delade ansvarsområdet betonar kommunikation och samarbete mellan
vårdnadshavarna och skolan. Detta perspektiv betonar att hemmet och skolan har ett
delat ansvar för barnets uppfostran och utbildning. Målet uppnår man bäst då
vårdnadshavarna och lärarna jobbar tillsammans för barnets bästa.
3) Sekventiellt ansvarsområde för hemmet och skolan (sequential responsibilities of
families and school)
Detta perspektiv innebär att hemmet ansvarar för barnets uppfostran, från det när
barnet föds till att barnet börjar skolan. Detta perspektiv betonar att vårdnadshavarna
har det första ansvaret för barnets lärande, där målet är att se till att barnet är mogen
nog att börja skolan. När barnet börjar skolan tar professionella lärare över ansvaret
för barnets fostran. När barnet sedan når vuxenålder, ansvarar individen över sin egen
fostran.

11

Arponen, Ville
De synsätten som Epstein (1987) forskat om har blivit det dominerande synsättet på
fostran och vilken delaktighet hemmet bör ha i elevens skolgång. Det finns lärare idag
som anser att utbildning och fostran bör hållas separat, där hemmet ansvarar för sin
uppgift och skolan ansvarar för sin uppgift. Epstein själv förespråkar modellen med
delade ansvarsområden, eftersom detta är det effektivaste sättet att genomföra
uppfostran på ett effektivt och målmedvetet sätt för elevens bästa. (Siniharju, 2003, s.
6.) Också Glgu 2014 förespråkar modellen där hemmet och skolan samarbetar om
elevens fostran. Glgu 2014 beskriver att den grundläggande utbildningens mål är att:
”varje skola som ger grundläggande utbildning har som uppdrag att undervisa och
fostra. Detta innebär att varje elevs lärande, utveckling och välbefinnande ska stödjas
i samarbete med hemmen” (Utbildningsstyrelsen, 2014, s. 18). Målet med fostran är
enligt Glgu 2014 alltså, att skolan i samarbete med hemmet ska ansvara för elevernas
fostran och lärandet.
Siniharju (2003, s. 6) har använt Epsteins (1987) modell som utgångspunkt och skapat
en modell som bättre motsvarar det finländska skolsystemet. I Siniharjus (2003)
modell finns endast två olika ansvarsområden. I den första synen ses skolan och
hemmet som separata aktörer i fostran, där var och en ansvarar för sitt eget
ansvarsområden. Kommunikationen som sker mellan hemmet och skolan är främst
utbytandet av information, på till exempel föräldramöten. De andra synen på fostran
är att det råder ett gemensamt ansvar för fostran, vilket innebär att skolan och hemmet
delar på ansvaret över elevens fostran genom växelverkan. Denna syn på fostran
betonar skolan i sin verksamhet vårdnadshavarnas engagemang i elevens lärande på
ett mångsidigt sätt. Hur samarbetet ser ut beror på eleven, hemmet samt läraren och
deras syn på fostran. Samarbetet påverkas också starkt av andra orsaker, som till
exempel vårdnadshavarnas tidigare erfarenheter av skolan, skolans verksamhetsplan
och skolans historia. För att samarbetet ska fungera kräver det att både hemmet och
skolan uppskattar relationen och aktivt arbetar för att relationen ska fungera.
(Siniharju, 2003, s. 43.)

12

Arponen, Ville

2.3 Sammanfattning
Att definiera delaktighet kan alltså vara problematiskt, eftersom delaktighet är ett
komplext begrepp som kan omfatta flera olika saker. Den här avhandlingen utgår från
Nigel Thomas (2007, s. 199–200) definition på delaktighet. Delaktighet kan handla
om att ta del av en verksamhet eller information, och samtidigt känna sig som en del
av gemenskapen. Inom utbildningen menar man ofta föräldramöten och
informationsutbytet mellan hemmet och skolan, när man hänvisar till den sociala
delaktigheten. Enligt Thomas (2007, s. 206) innebär den sociala delaktigheten att
människor ska ha möjligheten att etablera relationer och nätverk med andra. Där här
innebär att skolorna borde erbjuda vårdnadshavarna en möjlighet att ska en relation
till läraren, men också erbjudas möjligheten att etablera relationer till de andra
vårdnadshavarna. Därför måste skolorna också kunna erbjuda möjligheter för att
kunna etablera den här kontakten, genom flera olika evenemang. Enligt Thomas (2007,
s. 207) kan man inte heller se vårdnadshavarna som en grupp som uttrycker
gemensamt intresse, eftersom det finns flera olika värderingar och åsikter inom denna
grupp. Därför bör också vårdnadshavarna få vara med och forma ramarna för dessa
evenemang.
Delaktighet kan också handla om att man är involverad i en politisk process eller
medbeslutare i ett beslut som påverkar verksamheten på något sätt. Då hänvisar man
oftast till politisk delaktighet. (Thomas, 2007, s. 199.) Arnstein (1969, s. 217) anser att
delaktighet ibland kan bli endast ett symboliskt deltagande. Symboliskt deltagande
kännetecknas oftast av information och konsultation, utan att den andra paterns åsikter
verkligen tas i beaktande. Enligt Arnstein (1969) kan partnerskap eller delegerad makt
öka delaktigheten. Detta eftersom det sker en aktiv delaktighet, där den andra partnern
har möjlighet att aktivt vara med i beredningen av olika processer och beslut. För
skolornas del skulle detta innebära att vårdnadshavarna får en aktivare roll.
Vårdnadshavarna borde bjudas in i arbetet med att forma skolans verksamhetskultur,
och dessutom få vara med och lägga ramarna för verksamhetskulturen. I praktiken
betyder detta att skolan tillsammans med vårdnadshavarna skapar gränser och
möjligheter för partnerskapet mellan hemmet och skolan.

13

Arponen, Ville
Delaktigheten i barnets skolgång kan bero på vilken syn på fostran som
vårdnadshavarna och skolan har. Epstein (1987, s. 121–122) betonar att traditionellt
kan det finnas tre olika förhållningssätt på fostran med skolan och hemmet som
deltagare. I det första förhållningssättet har skolan och hemmet separata
ansvarsområden. Samarbetet mellan hemmet och skolan förlöper som bäst när var och
en av parterna sköter sitt eget ansvarsområde. Skolan sköter om fostran som kan
kopplas till undervisning och läroplan, medan hemmet sköter om den mera allmänna
fostran. Kommunikationen mellan hemmet och skolan sker inte kontinuerligt, utan
främst vid problemsituationer. I det andra förhållningssättet ser man att eleverna
fostras av både skolan och hemmet. Fostran sker genom att hemmet och skolan
samarbetar, för att åstadkomma det som är bäst för den enskilde eleven. Läroplanen i
Finland betonar att fostran är en gemensam uppgift, där vårdnadshavarna har det
primära ansvaret. I Glgu 2014 står det att ”vårdnadshavarna har det primära ansvaret
för fostran” och att ”skolan ska stöda hemmets fostrande uppgift och svara för
elevens undervisning och fostran i skolan” (Utbildningsstyrelsen, 2014, s. 36).
Det tredje förhållningssättet för fostran, ser fostran som ett sekventiellt
ansvarsområde för hemmet och skolan. Det innebär att hemmet ansvarar för barnets
uppfostran från när barnet föds till att barnet börjar skolan. När barnet sedan börjar
skolan, tar skolan över fostran av eleven. När eleven sedan avslutar skolgången, är
barnet moget nog att fostra sig själv.
Delaktighet kräver att samtliga parter är aktiva. Både skolan och vårdnadshavarna ska
uppskatta samarbetet, för att samarbetet ska kunna stödja eleven i hens skolgång.
Lärare bör se till att förmedla en positiv bild av skolan till vårdnadshavare, eftersom
det finns vårdnadshavare som har en dålig bild av sin skolgång på grund av tidigare
erfarenheter av skolan. (Siniharju, 2003.) Därför bör lärarna i skolan undvika att göra
antaganden, där man tror att vårdnadshavarna inte skulle vara intresserad av elevens
skolgång. Detta eftersom vårdnadshavarna kan uppfatta dessa antaganden som
kränkande, och leda till att vårdnadshavarna inte känner sig som en del av den sociala
gemenskapen som samarbetet mellan hemmet och skolan strävar efter. Det här kräver
också att lärarna undviker att skapa förväntningar, som bidrar till att läraren skapar
sig en inre bild av hur en ”god vårdnadshavare” ser ut. (Francis, Blue-Banning,
Haines, Turnbull & Gross, 2016, s. 335.)

14

Arponen, Ville

3. Samarbetet mellan hemmet och skolan
Detta kapitel inleds att förklara vad som avses med samarbetet mellan hemmet och
skolan. Därefter kommer samarbetet att presenteras ur flera olika synvinklar.
Samarbetet mellan hemmet och skolan presenteras ur styrdokumentens, skolans, och
vårdnadshavarnas synvinklar. Därefter presenteras Förbundet Hem och Skola i
Finland, samt de projekt som förbundet driver som är relevanta för denna avhandling.

3.1 Vad innebär samarbete mellan hemmet och skolan?
Samarbetet mellan hemmet och skola sker tillsammans med vårdnadshavaren, eleven
och läraren. Metso (2004, s. 13) konstaterar att hemmet och skolan har en gemensam
uppgift, som är att fostra eleven till en ansvarsfull vuxen och en medlem av samhället.
Metso (2004, s. 117) konstaterar också att man är medveten om att det bör finnas ett
samarbete mellan hemmet och skolan, men att mål och innehåll i detta samarbete
ibland kan bli oklara eller bristfälliga. Samarbetet mellan hemmet och skola kan
beskrivas med olika termer. I Sverige används främst termerna föräldrasamverkan och
föräldrasamarbete i läroplaner och styrdokument, för att beskriva samarbetet mellan
hemmet och skolan. I takt med att hemmets betydelse blivit viktigare har termen
föräldrasamverkan kritiserats. Därför pågår en debatt i skolan om att byta ut termen
föräldrasamverkan till en bättre beskrivande term, som kan kopplas mer till
delaktighet. (Bouakaz, 2007, s. 30–32.) Läroplanerna i Finland använder begreppet
”samarbete mellan hem och skola” och ”kodin ja koulun yhteistyö” på
finska (Utbildningsstyrelsen, 2014, s. 36; Opetushallitus, 2014, s. 35). I engelskan
används främst termen ”parental involvment” för samarbetet mellan hemmet och
skolan,

men

också

”home-school

relationships”

eller

”home-school

collaboration” används i engelskspråkig forskning (Bouakaz, 2007, s. 30).
Lahdes (1986) beskriver samarbetet mellan hemmet och skolan som kontinuerligt och
mångsidigt utbyte av information, åsikter och synsätt mellan hemmet och personalen
i skolan. Målet är att fostra eleven och uppmärksamma elevens behov i skolan. Metso
(2004, s. 117) lyfter fram att samarbete mellan hemmet och skolan har för många
15

Arponen, Ville
vårdnadshavare blivit all form av kommunikation mellan hemmet och skolan. Det gör
att det kan bli en fras som använd i olika sammanhang, men där målet och formerna
för samarbetet kan kännas oklar för vårdnadshavare. Det i sin tur kan leda till att vissa
vårdnadshavare har svårt att veta vad de ska förvänta sig av samarbetet. Metso (2004,
s. 118) lyfter också fram att för många vårdshavare kan samarbetet mellan hemmet
och skolan bli synonymer med föräldramöten eller information som kommer från
skolan, eftersom det är en vanlig kontakt mellan hemmet och skolan. Metso anser att
dessa former kan beskrivas som upprätthållande av kontakt, istället för samarbete eller
delaktighet mellan hemmet och skolan. För att man skall kunna beskriva det som ett
samarbete eller delaktighet, krävs en större ömsesidig kontakt och dialog mellan
hemmet och skolan. Jyrhämä, Hellström, Kansanen och Uusikylä (2016, s. 101) anser
att ett gott samarbete mellan hem och skola ska stödja barnets fostran och skolgång.
Skolan ska berätta för vårdnadshavarna vilka möjligheter skolan kan erbjuda när det
gäller kontakten mellan hemmet och skolan, och samtidigt också lyfta fram vilka
eventuella gränser som existerar när det gäller vårdnadshavarnas förväntningar på
samarbetet. En lärare kan inte göra allt, eftersom det är till exempel elevvården som
ska kopplas in när det gäller frågor om barnets välmående och hälsa. Jyrhämä,
Hellström, Kansanen och Uusikylä (2016) lyfter fram att samarbetet ska vara
mångsidigt och gynna bägge vårdnadshavare, även den manliga vårdnadshavaren. Det
betyder att skolan ska göra samarbetet mellan hemmet och skolan så gynnsamt för
båda vårdnadshavarna som det bara är möjligt.
Samarbetet mellan hemmet och skolan kan delas in flera olika former. Barbara
Cervone och Kathleen O’Leary (1982, s. 48–49) har skapat en modell som beskriver
samarbetet mellan skolan där vårdnadshavarna kan ses som passiva deltagare eller som
aktiva deltagare. Cervone och O’Leary delar in vårdnadshavarnas deltagande i fyra
olika kategorier: informationsutbyte, deltagande i evenemang, utbildning och guidning
för vårdnadshavare samt deltagande i utbildningen. Deltagande i utbildningen är alltså
den kategori där vårdnadshavarna är som mest aktiva, medan informationsutbyte är
den kategori där vårdnadshavare är mest passiva. Kommunikation via Wilma eller
veckobrev är former inom samarbetet där vårdnadshavare är mest passiva. Cervone
och O’Leary (1982) lyfter fram att det inom grupperna finns aktiviteter där
vårdnadshavarna är passiva eller mera aktiva. Modellen kan både avläsas vertikal och
horisontellt, när det gäller att se vårdnadshavarna som passiva eller aktiva deltagare.
16

Arponen, Ville
Glgu 2014 lyfter fram vårdnadshavarna som aktiva deltagare i skolgemenskapen. Glgu
2014 betonar bland annat att vårdnadshavarna ska ges möjlighet att kunna påverka och
delaktiga

vid

planeringen

och

genomförandet

av

skolans

verksamhet.

Vårdnadshavarna ska även ges möjlighet att tillsammans med skolan diskutera
värdefrågor, som kan kopplas till värdegrunden för den grundläggande utbildningen.
(Utbildningsstyrelsen, 2014, s. 37.) Utbildningsanordnarna ska även i den lokala
läroplanen precisera vad vårdnadshavare får för information om elevens framsteg, och
hur bedömningsrespons ska ges så att också vårdnadshavarna kan ta del av
bedömningen. (Utbildningsstyrelsen, 2014, s. 61.)
Problem i samarbetet mellan hemmet och skolan kan också uppkomma. Metso (2004,
s. 32–33) poängterar att relationen mellan hemmet och skolan är en så kallad
maktrelation. Lärare i Finland är uppskattade i samhället på grund av sin långa
utbildning, vilket innebär att hemmet också ser lärare som professionella och
sakkunniga. Det här kan leda till att hemmet inte vågar ifrågasätta skolan och arbetet
som pågår inom skolan. Lärare kan uppleva att kontakten mellan hemmet och skolan
ökar arbetsbelastningen i arbetet, vilket kan leda till att det uppstår en konflikt mellan
hemmet och skolan. Metso påpekar dock att man inte kan utesluta vårdnadshavarna på
grund av dessa problem, utan det bästa vore att uppmuntra och engagera
vårdnadshavarna att vara delaktiga i skolarbetet för att vårdnadshavarna ska förstå
lärarens roll och få en insyn över hur lärarens arbetsbild ser ut.

3.2 Samarbetet enligt styrdokument
Samarbetet mellan hemmet och skolan definieras kort i lagen om den grundläggande
utbildningen i Finland. I lagen om grundläggande utbildning (628/1998) paragraf tre
står det att: ”utbildningen skall genomföras i samarbete med hemmen”. I Glgu 2014
vidareutvecklas skrivelsen i lagen eftersom: ”genom samarbetet stöds undervisningen
och fostran så att varje elev får undervisning, handledning och stöd enligt sin
utvecklingsnivå och sina behov. Samarbetet främjar elevernas sunda växande och
utveckling” (Utbildningsstyrelsen, 2014, s 36). Under 1990-talet har hemmet fått en
allt starkare roll i de utbildningspolitiska styrdokumenten i Finland. Dessutom har

17

Arponen, Ville
hemmets delaktighet förändrats, i och med den senaste revideringen av lagen om
grundläggande utbildning i slutet av 1990-talet. Då fick hemmet en starkare roll i
bedömningen. Traditionellt sett har vårdnadshavarnas roll varit ganska passiv, men i
och med att vårdnadshavarnas delaktighet förstärkts i styrdokumenten har intresset
för delaktighet vuxit hos vårdnadshavarna i Finland på 2000-talet. (Launonen,
Pohjola & Holma, 2004, s. 93–94.)
Enligt Glgu 2014 är det utbildningsanordnaren som ska skapa förutsättningar för ett
fungerande samarbete mellan hemmet och skolan. Utgångspunkterna är att samarbete
ska basera sig på förtroende, jämlikhet och ömsesidig respekt från både hemmet och
skolan. (Utbildningsstyrelsen, 2014, s. 36.) Enligt Launonen, Pohjola och Holma
(2004, s. 95) innebär detta att det är skolan som måste ta initiativet att upprätthålla en
god kontakt, och samtidigt också skapa rum för att vårdnadshavarna ska få vara
delaktiga i det dagliga skolarbetet. I den lokala läroplanen måste sedan
utbildningsanordnaren precisera vilka de centrala målen är för samarbetet mellan
hemmet och skolan och hur man ordnar samarbetet mellan hemmet och skolan
(Utbildningsstyrelsen, 2014, s. 45). Utbildningsanordnaren ansvarar för skapandet och
förverkligande av den lokala läroplanen. I Finland är oftast utbildningsanordnaren en
kommun eller en samkommun. Den lokala läroplanen måste följa grunderna för
läroplanen och även innehålla de frågor som krävs av den lokala läroplanen.
(Utbildningsstyrelsen & Suomen Vanhempainliitto, 2007.)
I den lokala läroplanen från Korsholms kommun (2018, s. 21) beskriver man att
vårdnadshavarna har det primära ansvaret för barnets fostran, samt att skolan stöder
hemmet och fostrar barnet som en medlem av skolsamfundet. Lokala läroplanen i
Korsholm lyfter fram vårdnadshavarens delaktighet i undervisningen genom att
poängtera att: ”det är viktigt att vårdnadshavarna har möjlighet att vara delaktiga i att
ställa mål för, planera och utvärdera skolans fostrande arbete tillsammans med lärarna
och eleverna” (Korsholms kommun, 2018, s. 21). Dessutom lyfts det fram att:
”vårdnadshavarna ges möjlighet att tillsammans med lärare och elever utvärdera och
delta i utvecklingen av skolan (Korsholms kommun, 2018, s. 21).
I förordningen om den grundläggande utbildningen (1998/852) lyfter paragraf 13 fram
att: ”eleven och hans vårdnadshavare har rätt att få uppgifter om bedömningsgrunderna
18

Arponen, Ville
och hur de har tillämpats på bedömmningen av eleven”. Detta innebär enligt Siniharju
(2003, s. 24) att bedömningen blir ett samarbete mellan hemmet, skolan och eleven.
Förordningen innebär att hemmet kan begära att skolan sammankallar till ett möte om
bedömning, där skolan informerar på vilka grunder som eleven fått just det vitsordet.
Enligt förordningen skall det i den lokala läroplanen också finnas tydliga direktiv för
när hemmet får kontinuerliga rapporter om elevens framsteg i undervisningen (oftast i
form av en summativ bedömning). I Glgu 2014 preciseras detta stycket. I grunderna
för läroplanen står det att:
Samarbetet med hemmen är en del av en god bedömningskultur. Med vårdnadshavarna ska man
diskutera om målen för skolarbetet och skolans bedömningspraxis. Både eleven själv och
vårdnadshavaren ska tillräckligt ofta få information om hur studierna framskrider och om elevens
arbete och uppförande. Eleven och vårdnadshavaren har rätt att få information om
bedömningsgrunderna

och

hur

de

tillämpats

vid

bedömningen

av

elevens

lärande

(Utbildningsstyrelsen, 2014, s. 48).

Detta innebär att skolan kontinuerligt måste informera både eleven och
vårdnadshavarna om hur elevens studier framskrider. Dessutom har hemmet alltid rätt
att få uppgifter på vilka grunder som bedömningen baserar sig på. Detta gäller både
läsårsbetyg, men också andra former av bedömning som till exempel formativ
bedömning. (Siniharju, 2003, s. 22.)

3.3 Samarbetet ur olika synvinklar
Epstein (2010a, s. 81–82) lyfter fram att målet för ett fungerande samarbete mellan
hemmet och skolan kan vara att utveckla läromiljön, få information om barnets lärande
eller att bidra med pedagogiskt kunnande från skolans synvinkel. Det viktigaste är
dock att stödja eleven skolgång och lärande. I relationen mellan hemmet och skolan
ska eleven sättas i centrum för samarbetet. Samarbetet mellan hemmet och skolan ska
därför engagera, motivera och hjälpa eleven i skolgången. Grundtanken är att om
eleven känner sig sedd och hörd från både skolans och hemmets sida, har eleven en
större motivation att göra det bästa för att lära sig. (Epstein, 2010a, s. 82.) I detta stycke
kommer därför samarbetet mellan hemmet och skolan att synliggöras från olika

19

Arponen, Ville
perspektiv, för att ge en bred bild över vad egentligen detta samarbete innebär för
eleven och skolan del.

3.3.1 Samarbetet ur skolans och lärarnas synvinkel
Enligt Glgu 2014 är det skolan som ska vara den part som bär det primära ansvaret för
att upprätthålla relationen mellan hemmet och skolan. För att detta skall fungera måste
skolan ta i beaktande mångfalden bland familjerna, vilket kräver en aktiv och personlig
kontakt från skolans sida till familjerna. (Utbildningsstyrelsen, 2014, s. 36.) Launonen,
Pohjola och Holma (2004, s. 109) lyfter fram att det är viktigt att bygga tydliga
strukturer och regler för kontakten mellan hemmet och skolan inom skolan. Om tydliga
strukturer inte existerar, finns det en risk för att samarbetet mellan hemmet och skolan
blir individualiserad. Det innebär att relationen är väldigt beroende av den enskilde
läraren, vilket kan leda till att samarbetet varierar stort inom den enskilda skolan.
Därför bör man etablera tydliga strukturer för samarbetet mellan hemmet och skolan
inom lärarkollegiet, och inte endast i den enskilda klassen. Launonen, Pohola och
Holma lyfter fram att vårdnadshavarna också måste få delta i byggandet av strukturer
för samarbete, eftersom vårdnadshavarna direkt påverkas av strukturen. Ett exempel
är så kallade föräldraråd, som är ett samarbetsorgan med rektor, lärare och
vårdnadshavare. Dessa föräldraråd träffas regelbundet och utvecklar samarbetet
mellan hemmet och skolan, så att de omfattar hela skolan som helhet och inte bara
enskilda klasser.
Epstein (2010b, s. 4) lyfter också fram att lärare ibland förväntar sig att
vårdnadshavarna automatiskt engagerar sig i skolans verksamhet och elevens lärande.
Om de engagerar sig snabbt och skapar en god relation till skolan ses de som ”goda
vårdnadshavare”, medan ”dåliga vårdnadshavare” blir de som har svårigheter att skapa
en god relation till läraren och skolan. En vanlig uppfattning bland lärare kan vara att
man berättar vad skolan förväntar sig av samarbetet mellan hemmet och skolan, och
förväntar sig samtidigt att vårdnadshavarna agerar sig därefter. Detta kan vara
problematiskt, eftersom till exempel Jukka Vuorinen (2000, s. 10) påpekar att
vårdnadshavarna kan ha en bild av skolan som motsvarar bilden som vårdnadshavarna

20

Arponen, Ville
hade under sin egen skolgångstid. Eftersom utvecklingen skett snabbt kan många
vårdnadshavare ha en fel bild av hur samarbetet mellan hemmet och skolan ser ut i
dagens skola. Vårdnadshavare kan också ha svårt att placera sig i skolgemenskapen
och undviker därför att ta initiativ till en större delaktighet i skolans verksamhet.
Skolan behöver alltså känna till att vårdnadshavarna kan ha en delvis föråldrad eller
förvrängd uppfattning av skolans arbetsformer och skolans funktion ur ett
samhällsperspektiv.
Metso (2004, s. 79–82) har undersökt hur lärarna beskriva en god vårdnadshavare. Ur
lärarnas synvinkel lyftes fram att en god vårdnadshavare är intresserad av barnet
skolgång, tar ansvar över elevens skolgång samt är villig att samarbeta tillsammans
med skolan för att stödja eleven i skolgången. Dessutom önskade lärarna att
vårdnadshavarna var villiga att delta i evenemangen som skolorna ordnade. Lärarna
uppskattade också att vårdnadshavarna tog eget initiativ i kontakten mellan hemmet
och skolan, så att det inte hela tiden är läraren som har den primära kontakten med
hemmet. För lärarna var det också viktigt att vårdnadshavarna vid konfliktsituationer
tog i beatande läraren synpunkter och åsikter. Lärarna föredrog en lämplig delaktighet
i skolan från vårdnadshavarnas sida, eftersom många lärare inte ville att
vårdnadshavarna skulle styra skolarbetet eller lärarens arbete. Lärarna föredrog också
att det fanns en tydlig gräns mellan vad som är hem och vad som är skola.
Enligt Joyce L. Epstein (2010b, s. 377) finns det fem olika punkter som karakteriserar
en bra relation mellan hemmet och skolan. Den första punkten är att relationen är
respektfull, vilket innebär att både skolan och vårdnadshavarna respekterar varandras
styrkor, förväntningar och särskilda egenskaper som finns hos familjerna och eleverna.
Den andra punkten lyfter fram att relationen mellan hemmet och skolan ska vara
inkluderande. Detta innebär att alla familjer, oberoende av till exempel
socioekonomisk status, behandlas lika av skolan. Alla familjer ses som värdefulla för
ett fungerande samarbete mellan hemmet och skolan. Den tredje punkten handlar om
flexibilitet i relationen. Enligt Epstein innebär detta att relationen anpassas efter tid,
situation och plats. Här måste skolan ha en bra kontakt med hemmet och eleven, för
att kunna vara flexibel i relationen. Den fjärde punkten handlar om att relationen är
demokratisk. Detta innebär att elever, familjer och skolpersonal behandlas som
jämlika parter. Relationen ska också vara öppen för alla parter, där all information
21

Arponen, Ville
delges parterna. Den sista punkten är att relationen är systematisk, vilket innebär att
relationen ska informera vårdnadshavarna och eleven hur elevens lärande framskrider
under hela studietiden. Risken är ibland att relationen är intensiv i början av studierna,
och ebbar ut ju längre i studierna som eleven framskrider. Enligt Metso (2004, s. 112–
113) är risken att relationen mellan hemmet och skolan försvagas då eleven kommer
till de högre årskurserna. Vårdnadshavare har den åsikten att de känner till skolans
verksamhet i mindre grad, än vad de gjorde under den tiden då eleven gick i de lägre
årkurserna. Det gör att vårdnadshavare har svårt att bilda sig en uppfattning av skolans
verksamhet, vilket gör att tröskeln att ta kontakt med skolan blir högre ur
vårdnadshavarnas synvinkel. Vissa vårdnadshavare ansåg dock att det är naturligt att
ansvaret över skolgången flyttas över från vårdnadshavarna till eleven, när eleven blir
äldre. Enligt Metso (2004, s. 113) kan detta vara problematiskt, eftersom förflyttandet
till högre årskurser kan vara en period i livet då eleven behöver stöd från både skolan
och vårdnadshavarna. Lagen om grundläggande utbildning (628/199) gör ingen
skillnad mellan högstadiet och lågstadiet, utan gäller som helhet genom hela den
grundläggande utbildningen. Detta innebär att utbildningen ska genomföras i
samarbetet med hemmet även i åk 7–9, enligt de gällande styrdokumenten.
Forskning (Aspfors, Bendtsen & Hansén, 2017, s. 332; Pyhältö, Pietarinen & SalmelaAro, 2011) visar att läraryrket är ett väldigt komplext yrke, där det är svårt att dra en
gräns mellan vad som är arbetstid och vad som är fritid. Aspfors, Bendtsen och Hansén
(2017, s. 332–333) kallar detta fenomen för obeständighet, som kännetecknar
läraryrket. Obeständigheten i läraryrket innebär att lärarens yrkesroll blir lätt knuten
till personligheten, trots att många lärare försöker hålla en distans mellan personlighet
och yrkesroll. Metsos (2004, s. 120–121) forskning visar också att det råder stora
skillnader i lärarnas gränsdragning mellan privatliv och yrkesliv. En del lärare ger ut
sina privata telefonnumror till vårdnadshavarna, medan andra lärare absolut inte skulle
sitt privata telefonnummer till någon vårdnadshavare. Vissa lärare som hade gett sina
privata telefonnummer ansåg att det ibland kunde bli för mycket kontakt från
vårdnadshavarna, speciellt under kvällstid. Pyhältö, Pietarinen och Salmela-Aros
(2011, s. 1105–1106) forskning visar att relationen mellan hemmet och skolan är en
orsak till varför lärare blir utbrända. Lärarna som deltog i undersökningen lyfte fram
att brister i samarbetet, som till exempel konflikter med vårdnadshavare, ledde så
småningom till utbrändhet.
22

Arponen, Ville
Också nyutexaminerade lärare kan uppleva kontakten mellan hemmet och skolan som
skrämmande. Den första tiden i läraryrket, som kallas för induktionsfasen, upplevs
ofta som väldigt ensam. Nyutexaminerade stöter på uppgifter som hör till läraryrket
utöver undervisningen, som inte fördjupas tillräckligt mycket i lärarutbildningen.
Kontakten mellan hemmet och skolan kan vara en uppgift som många
nyutexaminerade lärare ser som nödvändig, men som kan vara tungt på grund av
avsaknaden av tidigare erfarenheter. Detta eftersom kontakten mellan hemmet och
skolan inte är möjlig att behandla i tillräckligt hög grad vid undervisningspraktiken på
övningsskolorna. (Jokinen, Markkanen, Teerikorpi, Heikkinen & Tynjälä, 2012, s. 28–
29.)
En lösning för att motverka detta stressmoment i lärarens induktionsfas är ett
mentorskap i grupper med nya och äldre lärare, som kallas för gruppmentorskap. På
finska kallas dessa grupper för ”vertaisryhmämentorointi”, där förkortningen verme
även börjat användas i finlandssvenska skolor. På engelska kallas denna form
av mentorskap för ”peer-group mentoring”. Gruppmentorskap är en mentorsgrupp
som består av nya lärare och mera erfarna lärare, där deltagarna delar med sig av
sina erfarenheter och kunskaper i mindre grupper. Tanken är också att
nätverket för gruppmentorskap ska samarbeta med lärarutbildningarna för att
minska på klyftan mellan lärarutbildningen och arbetslivet, och samtidigt skapa ett
kontinuerligt lärande även efter lärarutbildningen. (Jokinen, Markkanen, Teerikorpi,
Heikkinen & Tynjälä, 2012,
av

deltagarna

s.

42–43.)

Forskning

visar

att

majoriteten

i gruppmentorskapsgrupperna upplever att deltagandet stärkt

deras yrkesidentitet och att fått möjligheten att utveckla yrkesidentiteten utgående
från andras erfarenheter. Majoriteten insåg att de inte är ensamma om problem som
kan uppstå i läraryrket, och ansåg att det därför var lärorikt att få ta del av andras
erfarenheter av dylika problem. (Aspfors m.fl., 2012, s. 279–280.)
Ibland uppkommer det även konflikter i samarbetet mellan hemmet och skolan.
Epstein (2010, s. 349) kallar dessa utmaningar för barriärer som förhindrar delaktighet
i elevens skolgång. Lärare kan uppleva att det finns brister i samarbetet, och vissa
lärare uppger även att de blivit förolämpade och trakasserade av vårdnadshavare
(Aspfors, 2012, s. 80). Även Siniharju (2003, s. 108) lyfter fram att negativ eller passiv
attityd mot läraren, är något som lärarna anser att förhindrar ett fungerande samarbete.
23

Arponen, Ville
Tidsbrist är också något som framkommer som ett problem i samarbetet. Lärarna anser
att en stor del av deras arbetsdag är fylld med undervisning och planering, och att det
ibland kan bli svårt att boka in ett extra föräldramöte som exempel. (Bouakaz, 2007,
s. 146–147.) Lärarna lyfter upp problem med lönefrågan och tid. Många lärare anser
att de inte får tillräckligt betalt för att arbeta med samarbetet mellan hemmet och
skolan. Utöver undervisningsskyldigheten på 24 timmar i veckan för en klasslärare,
går en stor del av arbetsdagen åt planering, möten och dokumentation. Därför ansåg
många lärare att lönefrågan är viktig när man planerar hur intensivt samarbetet mellan
hemmet och skolan ska vara. (Siniharju, 2003, s. 107.)
Även familjeförhållanden kan vara en barriär för samarbetet mellan hemmet och
skolan. Kulturella skillnader kan innebära ett problem för relationen mellan hemmet
och skolan. Lärare lyfter upp att de har svårt att veta vilka förväntningar som familjer
från andra kulturella bakgrunder kan ha på skolan. Familjerna kan ha olika syn på vilka
rättigheter och skyldigheter varje parter i samarbetet har, vilket kan försvåra
samarbetet mellan läraren och vårdnadshavaren. Lärarna lyfter fram att till exempel
synen på demokrati kan variera mellan kulturer, vilket leder till att elevens rättigheter
och skyldigheter kan uppfattas på olika sätt kulturellt. Även språket kan vara en barriär
för ett fungerande samarbete mellan hemmet och skolan. Lärarna kände frustation över
att hålla ett föräldramöte med vårdnadshavare från olika kulturer, eftersom de visste
att den språkliga kommunikationen var stor. Lärare lyfter fram trots detta att det är
viktigt att upprätthålla ett fungerande samarbete, trots de språkliga barriärerna.
Forskning visar att skolor till exempel ordnat föräldramöten på engelska, eftersom
engelska är ett världsspråk som undervisas i stora delar av världen. Några skolor har
också använt tolkar vid möten med vårdnadshavare med annan språklig bakgrund.
(Bouakaz, 2007, s. 141–148.)

3.3.2 Samarbetet ur hemmets synvinkel
När man forskat om samarbetet ur hemmets synvinkel, har det visat sig att könet hos
vårdnadshavaren har en betydelse när det gäller samarbetet mellan hemmet och skolan.
När det gäller skolgången har det oftast blivit mamman (eller kvinnlig vårdnadshavare)

24

Arponen, Ville
som får ta hand om kontakten mellan hemmet och skolan. Pappor kan också vara med
i samarbetet, men har ofta då en väldigt passiv roll. Metso har undersökt skolor i
Finland och konstaterat att mammor är de som deltar i föräldramöten i över 60 % av
fallen. (Metso, 2004, s. 133.) I Föräldrabarometern som gjordes under 2018
framkommer att 74 % av deltagarna ansåg att mamman har den primära kontakten till
skolan, medan 21 % svarade att bägge vårdnadshavare har lika mycket kontakt. Endast
4 % ansåg att pappan hade hand om kontakten med skolan i första hand. I
undersökningen svarade 14 % att de kom från en familj med en vårdnadshavare,
medan 84 % svarade att de kom från en familj med två vårdnadshavare. (Mertaniemi,
2018.) Trots detta ser lärarna samarbetet mellan hemmet och skolan ur ett könsneutralt
perspektiv, vilket innebär att lärarna inte har en större skillnad om det är mamman eller
pappan som deltar i kontakten mellan hemmet och skolan. Trots detta har de flesta
lärare i Finland också noterat att mamman oftast är den, som har den mest aktiva rollen
i kontakten mellan hemmet och skolan. (Metso, 2004, s 135–136.)
Tidigare forskning (Salmi & Kestilä, 2019; Ankrum, 2016) visar att vårdnadshavarnas
socioekonomiska status också har betydelse för hemmets delaktighet i barnets lärande.
Forskningen visar att vårdnadshavare med mindre inkomster har mindre koll över hur
barnens skolgång förlöper, än de som upplever sig ha det bra rent ekonomiskt. (Salmi
& Kestilä, 2019, s. 25.) Forskningen visar också att vårdnadshavarnas
socioekonomiska status har betydelse för elevens inlärning i skolan. (Ankrum, 2016.)
Det nationella centret för utbildningsutvärdering i Finland har utvärderat den
grundläggande utbildningen i Finland och gjort samma iakttagelser. Centret lyfter
fram i rapporten att vårdnadshavarnas utbildningsbakgrund påverkar vilket stöd barnet
får hemifrån av vårdnadshavarna. Dessutom påverkas också elevernas attityd för den
grundläggande utbildningen. Det här skapar skillnader mellan eleverna i deras
prestationer i till exempel matematik samt modersmål och litteratur, vilket innebär att
ojämlikheten bland eleverna ökar. (Nationella centret för utbildningsutvärdering,
2019.) Ankrum (2016, s. 170) lyfter fram att trots detta är det viktigt för skolan att
kämpa för att upprätthålla ett fungerande samarbete mellan hemmet och skolan.
Ankrum forskning visade att en stor majoritet av vårdnadshavarna ville delta i barnets
skolgång, oberoende av vilken socioekonomisk bakgrund som familjerna kom ifrån.
Ankrum påpekar att skolan måste tänka utanför de traditionella ramarna, för att få med
alla vårdnadshavare i samarbetet mellan hemmet och skolan.
25

Arponen, Ville
Bland annat Tokac och Kocayörük (2012) har forskat om vilken betydelse det har för
elevens inlärningsresultat, om kontakten mellan hemmet och skolan är fungerande.
Deras forskning visar att om vårdnadshavarna var delaktiga i barnets lärande och hade
god kontakt med skolan, så förbättrades resultaten i bland annat matematik. Resultaten
visade att det endast fanns en liten signifikant skillnad i inlärningsresultaten, om
vårdnadshavarna endast hade deltagit i föräldramöten eller dylikt informationsutbyte.
Största skillnaden i inlärningsresultaten uppkom då vårdnadshavarna hade deltagit i
föräldramöten och aktivt stödde eleven där hemma, genom att till exempel hjälpa till
vid läxläsningen i matematik. Därför rekommenderar forskarna att skolorna gör upp
ett program där vårdnadshavare känner sig välkomna och respekterade i
skolgemenskapen, för att vårdnadshavarna också kan fungera som ett stöd för sitt barn
i dess inlärning.
Sormunen, Tossavainen och Turunen (2011) har undersökt hur samarbetet mellan
hemmet och skolan ser ut bland vårdnadshavare i årskurs 4. Deras undersökning visade
att de flesta av vårdnadshavare är nöjda med samarbetet mellan hemmet och skolan.
En stor majoritet (82,1 %) av vårdnadshavarna ansåg att läraren i skolan bär det
primära ansvaret för att upprätthålla ett fungerande samarbete mellan hemmet och
skolan. De flesta av vårdnadshavarna lyfte upp att den vanligaste formen i samarbetet
är deltagande i föräldramöten och utvecklingssamtal, som är obligatoriska element i
den grundläggande utbildningen enligt läroplanen i Finland (Utbildningsstyrelsen,
2014). En knapp majoritet av vårdnadshavare lyfte fram att skolan oftast kontaktade
hemmet vid problemsituationer, där skolan behövde vårdnadshavarnas stöd. Trots att
vårdnadshavarna var nöjda med kontakten mellan hemmet och skolan, ansåg över 60
% av vårdnadshavarna i undersökningen att samarbetet mellan hemmet och skolan
kunde öka ännu mera. Till exempel upplevde endast 38 % av vårdnadshavarna att
skolan hade föreslagit andra former av delaktig i skolans verksamhet, utöver
föräldramöten och utvecklingssamtal. Detta innebär alltså att formerna för delaktighet
ser ut på olika sätt i skolorna. Det leder till att det inte finns en klar grund som redogör
för vilka former av delaktighet, som ska existera i samarbetet mellan hemmet och
skolan. (Sormunen, Tossavianen & Turunen, 2011, s. 194.)
Samma problem verkar förekomma inom småbarnspedagogiken. Bergroth och
Palviainen

(2016,

s.

663–664)

har

undersökt

hur

personalen

inom
26

Arponen, Ville
småbarnspedagogiken i Finland samverkar med föräldrarna i frågor om
språkanvändning och tvåspråkighet. De konstaterade också att det är viktigt att
diskutera förväntningar och önskemål i samverkan mellan småbarnspedagogerna och
föräldrarna, för att hitta en grund för att skapa en förståelse för tvåspråkiga barn och
hur man kan främja denna tvåspråkighet. Utgående från Törrönen (2013, s. 89–90)
försökte de analysera vilken deltagarroll vårdnadshavarna har i frågor om
flerspråkighet inom småbarnspedagogiken. Törrönen har skapat fyra huvudsakliga
deltagarroller: skyldighet (”måste”), lust (”vilja”), förmåga (”att kunna”) och
kompetens (”att veta hur man”). Dessa deltagarroller förekommer också hos
vårdnadshavare i den grundläggande utbildningen, och kan därför fungera som ett
verktyg för att identifiera värderingar och åsikter hos vårdnadshavarna.
Även Metso (2004, s. 132) lyfter fram att samarbetet mellan hemmet och skolan
fungerar bra, men att det oftast handlar om passiva inslag som föräldramöten och
utvecklingssamtal. En dialog och djupare interaktion i skolans dagliga arbete
förekommer inte i lika hög grad. Detta är oroande, eftersom vårdnadshavarna ändå
efterlyser ett djupare samarbete mellan hemmet och skolan. Vårdnadshavarna
beskriver att detta beror på att skolan inte utvecklat samarbetsformer, där
vårdnadshavarna får ta del av den dagliga verksamheten utöver utvecklingssamtal och
föräldramöten. När skolorna inte inbjuder till nya former av delaktighet, blir
vårdnadshavarna mera passiva i samarbetet mellan hemmet och skolan. (Sormunen,
Tossavainen & Turunen, 2011, s. 197–198.)
Enligt Sormunen, Tossavainen och Turunen (2011, s. 198) har de flesta eleverna en
positiv syn på att vårdnadshavarna samarbetar med skolan. Dock fanns det en stor
grupp av elever som hade svårt att förhålla sig positivt eller negativt till samarbetet.
Detta eftersom eleverna också upplever att kontakten mellan hemmet och skolan oftast
blir via informationsutbyte eller föräldramöten, där eleven inte är en aktiv part. Att
vårdnadshavare deltar i det dagliga skolarbetet är ovanligt, vilket gör att eleverna har
svårt att förhålla sig till detta. I USA är det vanligare än i Finland att vårdnadshavarna
deltar i den dagligska skolverksamheten. I vissa skolor finns olika samarbetsgrupper
där vårdnadshavarna deltar tillsammans med eleverna, och där vårdnadshavarna får ha
en aktiv roll i elevernas inlärning. Detta har också ökat samhörigheten bland
vårdnadshavare i skolan, eftersom de känner sig i större grad som en partner i
27

Arponen, Ville
gemenskapen som finns inom skolan. (Patrikakou & Weissberg, 2007, s. 58.) I Finland
har lärarna en lite annan yrkesroll än i USA. I Finland har lärarna en större
självständighet att planera sitt eget arbete och kan välja vilka undervisningsmetoder
man använder sig av. Läroplanen gör upp målen för undervisningen, men metoderna
som lärarna använder sig av är upp till varje lärare. Därför blir lärare i Finland också
väldigt självständig i sin undervisning och i sin roll som fostrare i skolan. (Sahlberg,
2015.)
Alldred, David och Edwards (2002) har också forskat om elevernas syn på samarbetet
mellan hemmet och skolan. Deras undersökning visade att det finns elever som vill ha
ett tydligt avstånd mellan skolan och hemmet. En elev i deras undersökning upplever
till exempel att det är ett bra stöd när vårdnadshavarna hjälper med läxorna, och ger
eleven feedback på bra respektive dåliga prestationer i skolan. Eleven ser hemmet som
en plats där hon kan vila och vara sig själv efter skoldagen är slut. Elevens
vårdnadshavare är engagerade i elevens skolgång och deltar i till exempel
föräldramöten. Eleven i undersökningen ville dock inte att vårdnadshavarna ska
besöka skolan mitt under skoldagen. Dessutom ser eleven det som helt otänkbart att
läraren skulle besöka hemmet, för att bekanta sig med elevens miljö hemma. (Alldred,
David & Edwards, 2002, s. 128–130.) Eleverna i undersökningen upplever oftast att
de är annorlunda som personer i skolan, än vad de är hemma. I skolan kan de vara
skärpta och artiga, medan eleverna hemma kan vara arga och frusterade. Oftast
upplever också eleverna att vårdnadshavarna i högre grad förstår deras beteende än
lärarna i skolan, eftersom vårdnadshavarna oftast har en djupare relation till sitt barn.
En elev upplever också informationsutbytet mellan hemmet och skolan som
frustrerande, eftersom eleven inte alltid vet vad som kommuniceras mellan
vårdnadshavaren och läraren om det sker genom elektroniska kanaler. (Alldred, David
& Edwards, 2002, s. 131–133.)
Alldred, David och Edwards (2002, s. 134–135) studie visade att eleverna ansåg att
det behövdes skapas en tydlig gräns mellan vad som är hem och vad som är skola.
Eleverna kände att hemmet var den privata sfären. Där kan de vara sig själva och få
möjligheten att visa personliga egenskaper som inte uppskattas i skolan, som till
exempel lathet eller dylikt. Trots detta upplevde eleverna att skolan och utbildningen
var viktig, och därför satsade också eleverna på sina prestationer i skolan.
28

Arponen, Ville

3.4 Olika former av samarbete mellan hemmet och skolan
En stor del av forskningen om vilka olika former av samarbete mellan hemmet och
skolan som gjorts baserar sig på Joyce L. Epsteins (2010a) modell med sex olika
former. Enligt Epstein ger formerna olika resultat och möjligheter för samarbetet
mellan hemmet och skolan, men också vissa utmaningar. Modellen nedan har
utformats utgående från Epsteins (2010a) teori om olika former som kan existera i
samarbetet mellan hemmet och skolan.

Figur 1: Former av delaktighet i samarbetet mellan hemmet och skolan utgående från
Joyce L. Epstein (2010a)
Den första formen av samarbete kallar Epstein för föräldraskap. I denna form stöder
skolan hemmet i frågor som gäller barnets lärande. Läraren hjälper vårdnadshavarna
med konkreta metoder, som kan vara till nytta i inlärning och utbildning. Det kan
handla om att läraren berättar för vårdnadshavare hur de kan hjälpa sitt barn med läxor
eller dylikt. Enligt Epstein bör informationen vara klar och tydlig, vilket innebär att
läraren bör undvika att använda fackspråk som vårdnadshavarna nödvändigtvis inte
förstår. Informationen bör också anpassas efter elevens framgång i skolan, vilket
29

Arponen, Ville
innebär att informationen måste anpassas efter varje elevs individuella förmågor.
Epstein påpekar att det är viktigt att alla vårdnadshavarna får ta del av information om
hur man kan stöda barnet i dess inlärning, och inte bara till vårdnadshavare med elever
som får stöd i lärandet. Denna form av samarbete gör vårdnadshavarna medvetna om
sin roll i barnets lärande, och får vårdnadshavarna att förstå att de också är en viktig
part i barnets lärande. Vårdnadshavarna får en större förståelse för hur de kan fungera
som stöd för barnet hemma när det gäller barnets utbildning. Vårdnadshavarna får även
en känsla av att skolan stödjer vårdnadshavarna i deras uppdrag. Lärare drar också
fördelar, eftersom de får en större inblick i elevens bakgrund och hemförhållanden och
lär känna familjerna i klasserna på ett djupare plan.
Den andra formen av samarbete mellan hemmet och skolan är kommunikation. Den
här formen av samarbete innebär att man kan etablera en fungerande tvåvägs
kommunikationskanal mellan skolan och hemmet. Hemmet skall kunna känna att de
kan kontakta skolan och få respons på deras kommunikation från skolans sida. Hit hör
bland annat veckobrev, läxhäften, elektroniska kommunikationskanaler, telefonsamtal
och liknande kanaler för kommunikation. Informationsutbyte, där skolan förmedlar
information till vårdnadshavarna är den vanligaste formen av samarbete mellan
hemmet och skolan i de finländska skolorna (Metso, 2004, s. 132). Enligt Epstein kan
det vara utmanande att i detta fall etablera en tvåvägskommunikation, där också
hemmet känner att de kan kontakta skolan. Dessutom kan den språkliga barriären
komma emot, om eleven kommer från en annan språklig bakgrund än
utbildningsspråket i skolan. Enligt Bouakaz (2007, s. 147–148) är användningen av
tolk från kommunen eller en kollega, ett vanligt tillvägagångssätt för att lösa problemet
med den språkliga barriären. Fördelarna med denna form av samarbete är att det är lätt
och snabbt sätt att sprida information om den dagliga skolverksamheten till hemmet.
Vårdnadshavarna vet att de är en viktig part i barnets dagliga skolgång, när de får
tillgång till den informationen. Dessutom upplever de en större delaktighet, när de vet
att de kan ta kontakt med skolan om problem eller frågor om skolgången uppstår.
Den tredje formen av samarbete är volontärarbete. Det innebär att man ger
vårdnadshavarna möjlighet att frivilligt hjälpa till och delta i det dagliga skolarbetet.
Till denna form av samarbete hör till exempel klassföräldrar, som frivilligt bidrar till
en ökad sammanhållning mellan vårdnadshavare i en klass. Det kan också handla om
30

Arponen, Ville
att vårdnadshavarna får möjlighet att hjälpa personalen i klassen vid undervisning eller
särskilda arrangemang som till exempel utedagar, skolutflykter eller idrottstävlingar.
Utmaningarna här är att skolan måste vara väldigt flexibel och öppen, för att även
föräldrar som jobbar dagtid ska kunna ha möjlighet att delta i arbetet. För skolan kan
det bli utmanande, eftersom det kan krävas en större ansträngning från personalens
sida för att hitta vårdnadshavare som är villiga att delta i volontärarbetet. Fördelen med
denna form är att vårdnadshavarna får en större insyn i skolans vardag, men också i
lärarnas och skolpersonalens arbetsbild. Dessutom förmedlar skolan ett budskap att
vårdnadshavarna är viktiga och nödvändiga för att skolans verksamhet ska fungera på
ett flexibelt sätt. Lärarna lär sig också att uppskatta föräldrarnas insats i skolans
verksamhet, och ser föräldrarna som en viktig deltagare i det dagliga skolarbetet.
(Epstein, 2010a.)
Den fjärde formen av samarbete, kallar Epstein (2010a) för lärande hemma. Denna
form av samarbete går djupare in på lärandet hemma än den första formen,
föräldraskap. I denna form förmedlar skolan vilka kunskaper och färdigheter som
krävs för de olika vitsorden i bedömningen. Dessutom ordnar skolan verksamhet där
vårdnadshavare och eleverna får lära sig tillsammans med varandra, och ger också
redskap hur dessa aktiviteter kan fortsätta hemma. Detta kan vara utmanande om
eleverna har flera olika lärare i skolan, eftersom de kräver en större koordination av
lärarnas arbetstid för att de ska passa ihop. Dessutom kan det vara utmanande att
engagera samtliga vårdnadshavare, eftersom vårdnadshavare har olika yrken och
bakgrundsförhållanden som påverkar vårdnadshavarens tid för gemensam inlärning
med sitt barn. Fördelarna med denna form kan vara att vårdnadshavarna får en positiv
bild till inlärning och sin roll som medfostrare i barnets inlärning. Vårdnadshavare får
en djupare insikt i vad som händer i skolan, eftersom de vet vad som händer i skolan
när de är aktiva medhjälpare i elevens skolarbete. Lärare lär också känna barnets
hembakgrund och vet var det kanske kräver mera insatser på grund av
hemförhållanden. Lärarna uppskattar också vårdnadshavarna, eftersom de bidrar till
elevens inlärning och positiva syn på skolan och utbildning.
Den femte formen i Epsteins (2010a, s. 85) modell är beslutsfattande. I denna form av
delaktighet låter man vårdnadshavarna vara delaktiga i beslutsfattandet inom skolan.
Det kan handla om att man inbjuder vårdnadshavare som representanter i grupper som
31

Arponen, Ville
fattar beslut, eller hör vårdnadshavarna i olika beslut som kommer att gälla den dagliga
skolgången eller påverka elever på ett eller annat sätt. Enligt Epstein kan denna modell
också

omfatta

organ

som

utbildningsanordnaren

har,

som

till

exempel

bildningsnämnden inom en kommun. Beslutsfattande kan också handla om att bilda
nätverk som kan fungera som rådgivare eller sakkunniga i olika beslut inom skolan.
Hit kunde bland annat föräldraföreningar inom en skola räknas, om de får vara med
vid beslutsfattandet inom skolan. Problemet med denna form av delaktighet kan vara
svårigheter med att få representanter från olika samhällsgrupper. Joyce L. Epstein
(2010a, s. 86) nämner att det kan vara utmanande att samla vårdnadshavare från olika
socioekonomiska och etniska grupper. Det kan vara problematiskt att inte ha
representanter från olika grupper, eftersom skolans elevunderlag oftast är en väldigt
homogen grupp så behöver också representanterna för vårdnadshavarna också vara de.
Fördelarna med denna typ av delaktighet att är vårdnadshavarna känner att de får sin
röst hörd inom skolan, när skolan medvetet lyssnar på vårdnadshavarnas åsikter.
Vårdnadshavarna får också en djupare insyn i dokument och regleringar som styr
skolans vardag, när de får vara med i implementeringen eller skapandet av dessa
dokument eller regleringar. Lärarna i sin tur får djupare insikt i föräldrarnas syn på
skolans beslutsfattande och kan till exempel avgöra vilka frågor som är viktiga vår
vårdnadshavarna. Föräldrabarometern visar att 40 % av föräldrarna känner till
läroplanen ganska eller mycket lite. Trots detta känner de flesta vårdnadshavarna till
att det finns en läroplan, som ganska nyligen förnyats i den grundläggande
utbildningen. Detta avslöjar att vårdnadshavarna inte är särskilt delaktiga i arbetet med
läroplanen eller införandet av den i skolorna. (Mertaniemi, 2018, s. 10–12.)
Den sjätte formen av delaktighet mellan skolan och hemmet kallar Epstein för
samarbete med samhället. I den här formen identifierar och använder sig av resurser
och tjänster från samhället för att stärka skolan, undervisningen och elevens lärande. I
denna typ av delaktighet tas samhällets resurser och tjänster in som ett stöd för elever
och deras vårdnadshavare. Det kan till exempel handla om att erbjuda information om
hälsa, rekreation, kultur och sociala tjänster som kan fungera som stöd för elever och
vårdnadshavare. Det kan också handla om att skolan informerar om tjänster som
fungerar som stöd för lärandet, som till exempel sommarprogram för elever eller extra
kurser för elever som går utanför skoltid. Det kan också finnas utmaningar med denna
typ av inkludering. Epstein (2010a, s. 86) nämner att det kan uppstå situationer där
32

Arponen, Ville
organisationers mål och inriktning, kommer i konflikt med målen som finns inom
utbildningen och lärandet. Detta kan till exempel vara om kurser kostar så mycket, att
endast barn från goda socioekonomiska förhållanden kan delta i den. Det kan också
handla om att organisationer har som mål att sprida en viss lära eller åsikt bland
eleverna. En ansvarsfråga kan uppstå också om dessa aktiviteter sker på skoltid. Vem
bär det primära ansvaret för elevens lärande när organisationer integreras i
undervisningen i skolan? Enligt Glgu 2014 är ansvaret alltid lärarens i
undervisningssituationer. Läroplanen säger
verksamheten,

lärandet

och

att:

välbefinnandet

”varje lärare ansvarar
i

sin

för

undervisningsgrupp”

(Utbildningsstyrelsen, 2014, s. 35). Enligt Epstein är fördelarna med denna modell att
vårdnadshavarna får kunskap om vilka samhällstjänster som finns som stöd för både
eleven och lärande. Dessutom kan vårdnadshavarna bilda nätverk, genom tjänsterna
och resurserna som finns tillgängliga i samhället. Denna form av delaktighet ökar
också medvetenheten hos vårdnadshavarna om skolans roll i samhället, och att skolan
kan använda samhället som en resurs i lärandet. (Epstein, 2010a, s. 87.)

3.5 Förbundet Hem och Skola
Förbundet Hem och Skola i Finland r.f. är en politiskt och religiöst obunden
centralorganisation för föräldraföreningar i skolor och daghem i Svenskfinland.
Förbundet bildades för att företräda vårdnadshavare i frågor om lärandet och fostran
som gäller skola, daghem och samhälle. Förbundet jobbar också för att samarbetet
mellan hemmet och skolan ska fungera så bra som det bara är möjligt. Förbundet
jobbar också för att hemmet och vårdnadshavarna får vara delaktiga i skolans
verksamhet och i elevernas lärande. Förbundet jobbar tillsammans med
utbildningsmyndigheter, organisationer som jobbar med lärar- och elevfrågor samt
andra organisationer som är inblandade i utbildningen och undervisningen i skolorna.
Förbundet ordnar bland annat föreläsningar, diskussionstillfällen och kurser för både
lärare,

vårdnadshavare

och

beslutsfattare.

Förbundet

distribuerar

också

informationsmaterial till bland annat skolor och samhället. Förbundet föreläser till
exempel om vårdnadshavares delaktighet i utbildningen och barnets lärande på
lärarutbildningarna i Svenskfinland. (Förbundet Hem och Skola i Finland, 2014.)

33

Arponen, Ville
År 2018 hade förbundet 285 medlemsföreningar, som fungerar som föräldraföreningar
i skolor och daghem runt omkring i Svenskfinland. Medlemsföreningarna är
självständiga och kan därför besluta om sina egna angelägenheter. Medlemmar i dessa
föreningar är vårdnadshavare till elever som går i skolan eller daghemmet där
föräldraföreningen verkar. Föräldraföreningarnas viktigaste uppgift är att etablera och
upprätthålla ett samarbete mellan skolan, skolans personal och vårdnadshavarna,
genom att bland annat föra fram vårdnadshavares åsikter och syn i frågor om lärande
och fostran. (Förbundet Hem och Skola i Finland, 2018.)
Förbundet Hem och skola jobbar med ett antal projekt, vars mål är att öka samarbetet
mellan hemmet och skolan. De viktigaste projekten Varje förälder och
Föräldrabarometern kommer att presenteras i de följande kapitlen.

3.5.1 Projektet Varje förälder
Projektet Varje förälder startades av Förbundet Hem och Skola i Finland under 2018,
och förväntas pågå fram till år 2021. I projektet deltar daghem, skolor och
föräldraföreningar i Österbotten. Enligt verksamhetsplanen 2018 hade projektet fyra
daghem, fyra grundskolor och tio olika föräldraföreningar involverade. Läroplanens
mål för samarbetet mellan hemmet och skolan ligger som grund för projektet.
(Förbundet Hem och Skola i Finland, 2019.) Vad gäller vårdnadshavarens delaktighet
slår Glgu 2014 fast att: ”vårdnadshavarnas delaktighet och deras möjlighet att vara
med i skolarbetet och utveckla det är en central del av skolans verksamhetskultur”
(Utbildningsstyrelsen, 2014, s.36). Glgu 2014 slår också fast att delaktigheten lägger
grund

för

nätverk

mellan

vårdnadshavare,

vilket

bland

annat

omfattar

föräldraföreningarna som verkar inom Förbundet Hem och Skola i Finland. Glgu 2014
skriver att: ”samarbetet mellan hem och skola främjar också kontakten
vårdnadshavarna emellan och lägger grund för föräldraföreningsverksamhet. Nätverk
bland föräldrarna och gemensamma aktiviteter stärker gemenskapen och stödjer
lärarnas och skolans arbete” (Utbildningsstyrelsen, 2014, s. 37).

34

Arponen, Ville
Projektet Varje förälders mål är formade utgående från läroplanens skrivelse om
delaktighet, att sprida information om att varje vårdnadshavare är ett stöd i sitt barns
lärande och skolgång. Målet är att öka kunskap och sprida information hur
vårdnadshavarnas engagemang kan ha en positiv inverkan på barnets lärande
och barnets välmående i skolan. Projektet har som mål att lärare inom
den grundläggande
skapa former

av

utbildningen
delaktighet

och
som

inom

småbarnspedagogiken

kan

stöder vårdnadshavare, samt gör dem

mera delaktiga i skolans verksamhet. Förbundet deltar i seminarier och träffar
med lärare, vårdnadshavare och rektorer för att sprida informationen och målet
med projektet. (Förbundet Hem och Skola i Finland, 2019, s. 2.)
Inom projektet arbetar man även med en typ av certifiering, som förbundet kallar för
”familjevänlig skola”. Certifieringen erhålls genom att skolans personal deltar i
föreläsningar och workshops, som inspirerar skolans och daghemmets personal att bli
mera mångsidiga i planeringen av delaktighet mellan hemmet och skolan. Skolans
personal ska sedan tillsammans med föräldraföreningen skapa en handlingsplan, som
innehåller konkreta åtgärder för att öka delaktigheten med vårdnadshavarna. Under
läsåret 2019–2020 deltar Kvevlax lärcenter i Korsholm, Cronhjelmskolan i Larsmo
och Daghemmet Sagoskogen i Pedersöre i projektet av certifieringen. (Förbundet
Hem och Skola i Finland, 2019, s. 2.)

3.5.2 Föräldrabarometern
Ett annat projekt som Förbundet Hem och Skola är den så kallade
Föräldrabarometern.

Föräldrabarometern

kartlägger

elevernas

välmående,

skolgång, läroplanen och hur samarbetet mellan hemmet och skolan fungerar.
Enkäten besvaras av vårdnadshavare till elever i årskurserna 1–9. I den senaste
enkäten fanns 51 frågor. Den senaste mätningen utfördes under år 2018. För
första gången gjordes mätningen som ett samarbete mellan Förbundet Hem och
Skola i Finland och dess finska motsvarighet, Suomen Vanhempainliitto.
(Mertaniemi, 2018, s. 3.)

35

Arponen, Ville
I Föräldrabarometern 2018 deltog 9 842 vårdnadshavare. 87 % av de som
besvarade undersökningen
var

var

kvinnliga

vårdnadshavare,

medan

13

%

manliga vårdnadshavare. 74 % av vårdnadshavarna uppgav att mamman

har den primära kontakten till skolan (Mertaniemi, 2018, s. 29). 83 % av deltagarna
uppgav att de hade finska som modersmål, medan 16 % uppgav att de hade svenska
som modersmål. De allra flesta vårdnadshavare uppgav att eleven kommer från
en familj med två vårdnadshavare. (Mertaniemi, 2018, s. 4–5.)
Ett av områden som kartläggs i Föräldrabarometern är vårdnadshavarens delaktighet i
barnets skolgång. De flesta vårdnadshavare som besvarade enkäten uppgav att de
frågar sina barn hur skoldagen har varit dagligen eller ganska ofta, vilket är den
vanligaste formen av delaktighet i sitt barns skolgång hos vårdnadshavare. Ett annat
vanligt sätt att vara delaktig i barnets skolgång, är att stöda sitt barn med läxläsningen.
50,7 % av vårdnadshavarna med elever i åk 1–6 besvarade att de stöder sitt barn med
läxläsningen dagligen, medan 32,1 % svarade rätt ofta. I de öppna svaren svarade
många vårdnadshavare att de försöker ha en god kontakt med skolan, för att på så sätt
stöda barnet i skolgången. Föräldrabarometern frågade också vårdnadshavarna hur de
vill vara med och stödja barnets välmående i skolan. Många lyfte fram dialogen mellan
hemmet och skolan som en viktig kanal för att se till att barnet mår bra i skolan.
Dessutom lyfte vårdnadshavarna fram att det är viktigt att vara närvarande i barnets
vardag och att vårdnadshavaren visar intresse för barnets skolgång, genom att
till exempel fråga av barnet hur skoldagen har varit. (Mertaniemi, 2018, s. 21–23.)
Nästan alla vårdnadshavare som besvarade enkäten ansåg att samarbetet mellan
hemmet och skolan är viktigt. Cirka 80 % av vårdnadshavarna svarade också att skolan
uppmuntrar att hålla kontakt med skolans personal, men trots detta ansåg bara 20 %
av vårdnadshavarna att skolan uppmuntrade vårdnadshavarna att följa med skolans
verksamhet under en vanlig skoldag. Majoriteten av kontakten mellan hemmet och
skolan sker genom elektroniska kommunikationskanaler, som till exempel Wilma eller
Helmi. Föräldrabarometern visar att skolorna inbjuder till mera traditionella former av
samarbete,

genom

till

exempel

föräldramöten,

utvecklingssamtal

och

informationsutbyte. En liten del av vårdnadshavarna har fått delta i planeringen av
skolans verksamhet eller utvecklingsarbete inom skolan. Glgu 2014 betonar att
vårdnadshavarna

ska

ha

möjlighet

att

utveckla

skolans

verksamhet
36

Arponen, Ville
(Utbildningsstyrelsen, 2014, s. 36). Trots detta svarar endast 21 % av vårdnadshavarna
att de fått deltagit i planeringen av skolans verksamhet, medan endast 11,5% svarade
att de fått vara delaktiga i utformande av ordningsreglerna inom skolan. (Mertaniemi,
2018, s. 30–40.)

3.6 Sammanfattning av kapitlet
I detta kapitel har det betonats att samarbete mellan hemmet och skolan är all form av
kommunikation och samverkan som sker mellan dessa parter. Ibland har man med
termen samarbetet mellan hemmet och skolan syftat på föräldramöten och
utvecklingssamtal, eftersom det är en vanlig form av samarbete i den grundläggande
utbildningen. (Metso, 2004, s. 132.) Styrdokumenten för den grundläggande
utbildningen i Finland slår fast att det bör existera ett samarbete mellan hemmet och
skolan. Lagen om grundläggande utbildning paragraf tre (628/1998) slår fast att:
”utbildningen skall genomföras i samarbete med hemmen”. Detta preciseras i Glgu
2014, där det anges att skolan ansvarar för att skapa förutsättningar för ett fungerande
samarbete med vårdnadshavarna. Skolpersonalen förväntas vara aktiv och vara
personliga i kontakten med hemmet och skolan. (Utbildningsstyrelsen, 2014, s. 36.)
Forskning visar dock att vårdnadshavare kan ha olika syn på vad samarbete mellan
hemmet och skolan verkligen är. Enligt Metso (2014, s. 117–118) har många
vårdnadshavare den uppfattningen att samarbete mellan hemmet och skola är
föräldramöten och utvecklingssamtal, som finns inskrivna i de styrdokumenten som
reglerar utbildningen i Finland. Eftersom informationsutbyte är den vanligaste
formen och ibland även den enda formen, blir denna form den som präglar
vårdnadshavarnas syn på samarbetet mellan hemmet och skolan. Samtidigt är det
viktigt att skolorna erbjuder nya former av delaktighet, eftersom om skolorna inte
gör detta passiveras även vårdnadshavarna i samarbetet mellan hemmet och skolan.
Det finns alltså ingen helt klar syn på vad samarbete mellan hemmet och skolan
egentligen är, vilket leder till att det skolan har vissa förväntningar på samarbetet
medan

vårdnadshavarna

har andra

förväntningar

på

skolan.

(Sormunen,

Tossavainen & Turunen, 2011, s. 197–198.)

37

Arponen, Ville
Lärarna i skolan önskar också att vårdnadshavare är aktiva i samarbetet mellan
hemmet och skolan. Lärarna fördrar ett lämpligt samarbete, där läraren ändå kan känna
att hen kan utforma sin undervisning i skolan på ett självständigt sätt. (Metso, 2004, s.
79–82.) Det är också viktigt att skolan arbetar fram en gemensam struktur i samarbetet
med vårdnadshavarna. Om tydliga strukturer inte existerar, finns det en risk för att
samarbetet mellan hemmet och skolan blir individualiserad. Detta innebär att
samarbetet mellan hemmet och skolan kan variera kraftigt från lärare till lärare.
Vårdnadshavarna bör även få delta i etablerandet av dessa strukturer, eftersom
vårdnadshavare är en viktig part i skolgemenskapen. (Launonen, Pohjola, & Holma,
2004, s. 109.) Tidigare forskning har även kunnat visa att samarbetet är som tätast i de
lägre årskurserna i den grundläggande utbildningen. När eleven uppnår de högre
årskurserna, minskar även kontakten mellan hemmet och skolan. När kontakten mellan
hemmet och skolan minskar, så blir även tröskeln för vårdnadshavarna att ta kontakt
med skolan större. Samtidigt ansåg många vårdnadshavare att det är naturligt att
samarbetet minskar ju äldre eleven blir, eftersom detta är en del av processen för
elevens självständighet. (Metso, 2004.)
Forskning har även konstaterat att mammorna bär den primära rollen i samarbetet
mellan hemmet och skolan. Pappor kan delta i samarbetet, men har då oftast en mera
passiv roll än mammorna. Trots att även lärarna i skolan har noterat detta, planeras
ändå samarbetet ur ett könsneutralt perspektiv från skolans sida. (Metso, 2004, s. 133–
136.) Den sociala ekonomiska statusen hos föräldrar kan också ha en betydelse för hur
samarbetet mellan hemmet och skolan ser ut. Forskning visar att vårdnadshavare med
mindre inkomster, är mindre delaktiga i sitt barns lärande och skolgång. (Salmi &
Kestilä, 2019, s. 25.) Trots detta upplever en stor del av vårdnadshavarna att de vill
vara delaktiga i sitt barns skolgång, därför måste skolorna anpassa samarbetet så det
passar alla vårdnadshavare oberoende av socioekonomisk status i samhället.
(Ankrum, 2016.)
Epstein (2010b, s. 4) poängterar att skolan ibland kan berätta vad man förväntar sig av
vårdnadshavarna från skolans sida, och förväntar sig att vårdnadshavarna agerar
därefter. Enligt Vuorinen (2000, s. 10) kan detta vara problematiskt, eftersom
vårdnadshavarna kan ha en föråldrad eller förvräng uppfattning av skolans
arbetsformer eller skolans roll i samhället. Denna uppfattning kan ha byggt upp under
38

Arponen, Ville
vårdnadshavarnas egen skolgång, eller vid tidigare erfarenheter vid kontakten med
skolan. Enligt Vuorinen kan vårdnadshavarna undvika att dela i skolans verksamhet,
eftersom dessa vårdnadshavare kan känna att de inte passar in i den sociala
gemenskapen som skolorna strävar efter att erbjuda.
Tokac och Kocayörüks (2012) forskning visar att vårdnadshavares delaktighet har en
positiv inverkan på elevens inlärningsresultat. Vårdnadshavarnas intresse och
delaktighet hade en positiv inverkan på elevens vitsord i matematik. Detta berodde på
att vårdnadshavarna ofta hjälpte eleverna med sina läxor, och kunde stödja eleven i
dess inlärning hemma. Enligt Epstein (2010a) är det därför viktigt att skolan erbjuder
vårdnadshavare möjligheter att skapa en positiv bild av skolan och inlärning Skolan
ska kunna förmedla vilka kunskaper och färdighet som behövs för varje vitsord, för att
vårdnadshavarna ska kunna stöda barnet där hemma.
Epstein (2010a) har format fram sex olika former av delaktighet mellan hemmet och
skolan. Dessa är: kommunikation, föräldraskap, lärande hemma, beslutsfattande,
samarbete med samhället och volontärarbete. Cervone och O’Leary (1982) betonar att
inom alla former finns det aktiviteter där vårdnadshavarna är passiva eller mera
delaktiga i samarbetet. Former där vårdnadshavarna får aktivt delta i beslutsfattande
och där föräldrar aktivt får hjälpa eleven med hemuppgifter räknas som de mest aktiva
formerna av delaktighet mellan hemmet och skolan.
Samtidigt är delaktigheten en process, där det krävs att man bygger upp en grund. När
man bygger grunden för samarbetet, är det viktigt att man diskuterar om både skolans
och vårdnadshavarnas förväntningar på samarbetet. Samtidigt är det också viktigt att
klargöra eventuella hinder som kan uppkomma, som till exempel lärarens arbetstid
som reglerar tidpunkten för kontakt. (Launonen, Pohjola & Holma, 2004, s. 109.)
Skolorna behöver sedan med små evenemang förmedla sin verksamhet, och samtidigt
betona att föräldrarna är viktiga för barnets inlärning. Genom detta kan man förmedla
en bild av dagens skola, till de vårdnadshavare som eventuellt har en föråldrad bild av
skolan från sin egen skolgång. Skolorna kan inte helt enkelt bara förvänta sig att
vårdnadshavare är delaktiga från första dagen, eftersom det finns många olika faktorer
som påverkar vårdnadshavarnas delaktighet. (Vuorinen, 2000, s. 10.)

39

Arponen, Ville

4. Metod
I detta stycke presenteras metoderna som använts för att göra denna avhandling. Först
presenteras syftet och forskningsfrågorna igen, för att sedan fortsätta med en
redogörelse av valet av metod och forskningsansats för denna avhandling. Därefter
berättas

om

datainsamlingsmetoden,

hur

informanterna

valts

och

hur

datainsamlingen genomförts. Slutligen presenteras tillförlitligheten, trovärdigheten
och etiska aspekter som tagit i beaktande i denna avhandling.

4.1 Syfte och forskningsfrågor
Syftet med denna avhandling har varit att undersöka på vilka olika sätt
vårdnadshavarna är delaktiga i barnets skolgång i en skola som satsar på delaktighet,
samt undersöka ur vårdnadshavarnas synvinkel hur denna skola bidrar till att få
vårdnadshavarna att vara delaktiga i barnets lärande och skolgång. Utgående från
syftet har följande forskningsfrågor utformats:
1. Genom vilka former anser sig vårdnadshavarna vara delaktiga i barnets skolgång
och lärande, i en skola som aktivt satsar på vårdnadshavarnas delaktighet?
2. Hur anser vårdnadshavarna att delaktigheten i barnets skolgång och lärande
förändrats, efter att skolan börjat satsa på hemmets delaktighet?
3. Hur motiverar skolan vårdnadshavarna att vara delaktiga i barnets skolgång och
lärande, enligt vårdnadshavarna?

4.2 Val av metod och forskningsansats
Denna avhandling är en kvalitativ forskning. Valet mellan kvalitativ eller kvantitativ
forskning ska utgå från syftet med undersökningen och vilka forskningsfrågor man
formulerat fram i studien. Om man vill förstå människors upplevelser av händelser och
behöver verbala analyser, lämpar sig den kvalitativa forskningen bäst. (Patel &

40

Arponen, Ville
Davidson, 2011, s.15.) En kvalitativ forskning behandlar data som samlas in genom
ord, observation, anteckningar eller genom social interaktion med människor. Syftet
med kvalitativ forskning är att forskaren ska försöka förstå det som analyseras eller
det som man forskar om. (Fejes & Thornberg, 2009, s. 18–19.) Enligt Stefan Stukát
(2011, s. 36) är inte den kvalitativa forskningens primära mål att försöka förklara och
generalisera resultatet av forskningen. Den kvalitativa forskningens primära mål blir
istället att försöka tolka och uppfatta det som studeras, vilket oftast är olika fenomen
och händelser i den kvalitativa forskningen. Enligt Stukát fokuserar forskningen mera
på den stora helheten, istället för att studera detaljer och små helheter som den
kvantitativa forskningen gör. Inom kvalitativ forskning analyseras materialet av
forskaren, där forskarens egna tankar, känslor och tidigare erfarenheter har en stor
betydelse för hur materialet kommer att tolkas. Inom kvalitativ forskning ser man
forskarens förförståelse av ett fenomen som en tillgång för analysen. Därför har också
den kvalitativa analysen fått utstå en hel del kritik, eftersom den anses vara subjektiv
då resultaten helt beror på vem som utfört undersökningen. Kvalitativa forskningens
starka sidor är enligt Fejes och Thornberg (2009, s. 19) att kvalitativa studier oftast
kan gå in på djupet, eftersom forskaren har en närhet till datamaterialet då
datainsamlingsmetoderna ofta är intervjuer eller observationer. Vid enkäter har man
inte lika stor möjlighet att gå in på djupet, eftersom forskaren inte känner till vem som
svarat på enkäten.
Forskningsansatsen för denna undersökning är fenomenografi, som är en analysmetod
som används inom den kvalitativa forskningen. Fenomenografi lämpar sig bäst då man
vill beskriva och undersöka människors tankar om ett visst fenomen i deras vardag.
Människor uppfattar och förstår samma fenomen på olika sätt, men samtidigt finns det
också ett begränsat antal uppfattningar om ett visst fenomen. Man kan alltså inte
uppleva fenomen på oändligt många sätt, enligt grundtanken inom fenomenografin.
Upplevelser och uppfattningar kan också förändras i samband med lärande och
utveckling, och därför försöker inte fenomenografin hitta teorier som kan förklara
lagbundenheter (Patel & Davidson, 2011, s. 33). Fenomenografin är mera intresserad
av skillnaderna i människornas upplevelser, än att studera likheterna i upplevelserna.
(Dahlgren & Johansson, 2012, s. 122.) Även Marton och Booth (2000, s. 146) lyfter
fram att fenomenografins grundidé är att studera variationerna i människornas
erfarenheter. Syftet med fenomenografin som analysmetod blir alltså att forskaren kan
41

Arponen, Ville
undersöka variationerna i uppfattningarna av ett fenomen eller en händelse.
Fenomenografin utvecklades av den svenska pedagogen Ference Marton under 1970talet, för att fungera som en analysmetod som studerar lärandet. Syftet är inte endast
att studera lärande och vad som lärs, utan hur vardagliga fenomen uppfattas av
människor. (Patel & Davidson, 2011, s. 32.) Fenomenografi kan ibland för förväxlas
med fenomenologi. Båda analysmetoderna studerar människors erfarenheter och
upplevelser av fenomen i vardagen. Fenomenlogin är dock intresserad av att beskriva
människors olika upplevelser av händelser och fenomen. Fenomenografin i sin tur är
intresserad av variationerna i dessa upplevelser och intresserar sig därför för vad det
är som gör att dessa skillnader uppkommer. (Marton & Booth, 2000, s. 152–153.)
Denna undersökning undersöker variationen i vårdnadshavarnas uppfattning av sin
delaktighet i barnets skolgång och försöker också förklara varför dessa variationer i
delaktighet förekommer. Därför är det också motiverande att välja fenomenografi som
forskningsansats i denna undersökning.
Dahlgren och Johansson (2012, s. 125) lyfter fram att forskningsfrågornas utformning
har en stor betydelse för om en forskning kan klassas som fenomenografisk eller inte.
Forskningsfrågorna måste sträva efter att studera informanternas sätt att uppfatta något
fenomen. I denna undersökning har forskningsfrågorna därför formats fram så att de
studerar vårdnadshavarnas egna upplevelser och tankar om delaktighet i skolgången
och lärandet. I forskningsfrågorna betonas detta genom att vårdnadshavarnas
perspektiv ligger i fokus, vilket innebär att det tydligare framkommer att det verkligen
är informanternas uppfattning av fenomenet delaktighet som studeras i denna
undersökning.

4.3 Datainsamlingsmetod
Valet av datainsamlingsmetod ska enligt Bell och Waters (2016, s. 130–131) basera
sig på vad man vill undersöka, alltså vilka forskningsfrågor man valt i sin
undersökning. När man valt sina forskningsfrågor, då först kan man välja en
datainsamlingsmetod som man tror att svarar bäst på forskningsfrågorna. I den här
undersökningen har jag valt kvalitativ forskningsintervju som datainsamlingsmetod,

42

Arponen, Ville
eftersom jag tror att den bäst ger svar på forskningsfrågorna som ställts fram för denna
undersökning. Enligt Fejes och Thornberg (2012, s. 30–31) styr dock metodansatsen
till en viss del vilken datainsamlingsmetod man bör välja. För en fenomenografisk
ansats lämpar sig kvalitativ forskningsintervju bäst, eftersom forskaren får en djupare
förståelse av informanternas upplevelser och erfarenheter genom samtalet. I
intervjusituationer har också forskaren möjlighet att komma med tilläggsfrågor, om
forskaren är intresserad av en bredare förståelse av upplevelserna.
Kvalitativa forskningsintervjuer har som mål att förstå ämnen eller upplevelser ur den
intervjuandes perspektiv. Man bör alltså som forskare fokusera på att förstå
erfarenheter ur undersökningspersonernas synvinkel, och inte göra egna tolkningar av
deras berättelser. En forskningsintervju karaktäriseras av förmågan att ställa frågor, så
att man får en bild av människors upplevelser och tankar av ett fenomen eller en
händelse. Kunskaper som forskaren erhåller och som behövs för undersökningen, sker
genom interaktionen som sker under samtalet i intervjusituationer. (Kvale &
Brinkmann, 2014, s. 17.) Kvale och Brinkmann (2014, s. 19) påpekar att en
forskningsintervju och ett samtal skiljer sig från varandra. I samtal sker utbyte av
åsikter mellan två eller flera partner, vilket oftast också sker spontant. I en kvalitativ
forskningsintervju är det forskaren som leder samtalet. Forskaren väljer frågorna och
är alltså den som styr samtalet och kan bestämma vilken inriktning intervju har genom
frågorna. Forskarens roll är också att kritiskt granska intervjupersonernas berättelse
och analysera dem i sin undersökning.
Enligt Dahlgren och Johansson (2012, s. 126) är intervjuer i fenomenografiska
undersökningar oftast halvstrukturerade och tematiska. Detta betyder att forskaren
formar fram en intervjuguide, med ett litet antal frågor. Frågorna som forskaren ställer
ska leda informanterna till fenomenet eller upplevelserna, som man är intresserad av
att undersöka. I fenomenografiska intervjuer är det viktigt att få så breda svar som
möjligt, för att forskaren ska kunna förstå respondenternas uppfattningar. Därför kan
det krävas uppföljande frågor i intervjusituationen, för att informanten ska kunna ge
så uttömmande svar som möjligt. Kvale och Brinkmann (2014, s. 165–166) lyfter
också fram att den halvstrukturerade intervjuns mål är att försöka få en beskrivning av
upplevelserna av ett fenomen. Genom halvstrukturerade intervjuer kan forskaren
därför göra ändringar i frågorna eller ordningsföljden bland frågorna, för att få mera
43

Arponen, Ville
specifika svar som ska ge en bredare bild av upplevelserna. I den här undersökningen
används halvstrukturerade intervjuer som datainsamlingsmetod. Fenomenet samarbete
med hemmet och skolan kan vara ett omfattande tema, och kan uppfattas olika av alla
människor. Därför utgår jag från att jag får bredare bild av människors uppfattningar
och tankar, genom att använda halvstrukturerade intervjuer där jag som forskare kan
styra intervjun enligt informanternas berättelser.
Enligt Kvale och Brinkmann (2014, s. 218–219) kan det vara en fördel att spela in
intervjun, så att man som forskare kan koncentrera sig på intervjusituationen. Ordval
och tonfall är typiska saker som man kan registrera efteråt, om intervjun spelas in. I
dessa situationer är det dock viktigt att bakgrundsljud inte stör inspelningen, eftersom
det kan störa informanten och bli ett problem då intervjun ska transkriberas. Enligt
Trost (2010, s. 147–148) görs transkriberingar för att forskaren lättare ska kunna
analysera materialet och sedan kunna tolka resultatet utgående från intervjuerna. Även
Dahlgren och Johansson (2012, s. 126) tycker att det är viktigt att spela in intervjuerna,
för att man lättare skall kunna analysera grundligt och genomgående när man
transkriberat materialet. I denna undersökningen genomfördes fyra stycken intervjuer
via videokonferenssystemet Zoom och två intervjuer genomfördes genom
telefonkontakt. Orsaken till att intervjuerna genomfördes elektroniskt, berodde till en
viss del på de rådande omständigheterna med det så kallade coronaviruset covid-19.
För att inte bidra till att sprida detta virus och av praktiska skäl, genomfördes alla
intervjuer på distans. I denna undersökning har intervjuerna spelats in med hjälp av en
ljudinspelare. Materialet har sedan transkriberats, för att kunna analyseras och tolkas.
Transkriberingen

har

främst

gjorts

för

att

skapa

kategorier,

genom

meningskategorisering som presenteras i resultatredovisningen i kapitel 5.
Inspelningarna förstördes efter att undersökningen slutförts, vilket informanterna
också varit medvetna om i intervjusituationen.

4.4 Val av informanter
Vid val av informanter är det viktigt att man tar i beaktande tidsaspekten, samt hur
omfattande undersökning man vill göra. Enligt Trost (2010, s. 143–144) måste man

44

Arponen, Ville
avgöra vid varje undersökning vad som är lämpligt antal informanter, med tanke på
syftet och forskningsfrågorna i undersökningen. Det är viktigt att man får så
uttömmande svar som möjligt av de informanterna som man väljer, och därför är det
viktigt att välja tillräckligt stort antal informanter för att uppnå detta syfte. (Dahlgren
& Johansson, 2012, s. 126.) Trost (2010, s. 143–144) rekommenderar dock att
forskaren använder sig av ett fåtal informanter, eftersom det blir lättare att hantera
materialet när forskaren transkriberar och analyserar materialet. Forskaren kan inte
heller välja för få informanter, eftersom man då inte kan undersöka variationer av
upplevelser som fenomenografin är intresserad av. Ibland kan man dessutom behöva
utöka antalet informanterna under själva processens gång, då forskaren inser att man
inte får tillräckligt bred information eller perspektiv på problemet som man
undersöker.
I den här undersökningen har sex stycken vårdnadshavare deltagit. Informanterna i
undersökningen har försökts väljas så att det skapar en så representativ bild av
vårdnadshavarna som möjligt. Trost (2010, s. 138–139) påpekar att det kan vara
lönsamt att forma fram olika kriterier för informanterna, för att man ska få ett så brett
urval som möjligt. Kriterierna i denna avhandling var att man skulle vara
vårdnadshavare till ett barn som gick i en skola som deltagit i Hem och Skolas projekt
”Varje förälder”, där skolorna aktivt försöker satsa på vårdnadshavarnas delaktighet.
Efter att forskaren format fram dessa kriterier, skapar man kategorier utgående från
sina kriterier. I denna undersökning är kön en kategori, för att få en så representativ
bild som möjligt bör kvinnliga och manliga vårdnadshavare vara representerade. Efter
det utformar man olika celler för de olika kategorierna. I denna undersökning fungerar
årskurserna som celler, eftersom vårdnadshavare till barn i olika årskurser ska kunna
vara representerade i undersökningen.
I tabellen nedan presenteras informanterna i denna undersökning. För att
informanterna ska ge en sådan representativ bild som möjlig har jag försökt intervjua
informanter av olika kön, med barn i olika årskurser och samtidigt också olika
livsförhållanden som kan påverka hur vårdnadshavarna är delaktiga barnets skolgång.
Sådana

livsförhållanden

är

till

exempel

socioekonomisk

status,

vilket

familjeförhållande man lever i och om man har stöd av andra distanser i samhället.
Med anledning av informanternas personliga integritet presenteras dessa faktorer inte
45

Arponen, Ville
djupare i denna avhandling, om informanterna själva inte valt att uppge det under
intervjusituationen. Då presenteras det i samband med resultatet i kapitel 5.
Tabell 1: Informanterna i denna undersökning
Informant
V1
V2
V3
V4
V5
V6

Kön
Kvinna
Kvinna
Man
Kvinna
Man
Kvinna

Vårdnadshavare till elev i åk:
Åk 1
Åk 1, åk 5
Åk 6
Åk 4
Åk 4
Åk 4, åk 6

4.5 Undersökningens genomförande
Efter att intervjuerna har transkriberats är det dags för analys. Trost (2010, s. 151)
lyfter fram att syftet med en analys är att forskaren ska hitta mönster i materialet som
man samlat in. I analysen är det viktigt att inte heller försöka övertolka materialet, så
att man skapar tolkningar som är ologiska med tanke på det man undersöker. När man
som forskare analyserar flera olika fal, och försöker hitta något generellt som dyker
upp i samtliga fall kallas processen för induktion. Den kvalitativa forskningens
kännetecken är att den oftast är induktiv till sin karaktär, vilket innebär att forskningen
är grundad på erfarenhet. (Kvale & Brinkmann, 2014, s. 238.)
Dahlgren och Johansson (2012, s. 127–131) har arbetat fram en analysmetod för
fenomenografisk forskning, som de kallar för den fenomenografiska analysmodellen.
Analysmodellen har sju olika steg i analysprocessen. Steg ett innebär att forskaren
läser igenom de transkriberande intervjuerna för att få sig en överblick av materialet.
I detta steg kan man också ta med sig anteckningar från intervjutillfället. Steg två kallar
Dahlgren och Johansson för kondensation. I den här fasen försöker man hitta stycken
ur intervjun, som beskriver informantens syn på ett fenomen eller en händelse. Målet
är att man som forskare kan få en klar överblick i vilka olika uppfattningar
informanterna har i sina berättelser. Enligt Marton och Booth (2000, s. 172–173) är
meningen att forskaren ska hitta en mening eller en struktur i det fenomen som man
undersöker om.
46

Arponen, Ville
I den tredje fasen analyserar man de olika grupperna som gjordes upp i den andra
kondensationsfasen. Målet med analysen är att forskaren ska kunna hitta skillnader
och likheter med materialet som man samlat in genom de kvalitativa intervjuerna.
Svårigheterna kan vara att informanterna har så kallade ytliga skillnader, som kan
uppkomma genom att informanterna beskriver samma upplevelser men på olika sätt.
Därför måste man som forskar kunna förbise dessa skillnader vid analysen, för att
upptäcka de mera djupare skillnaderna och likheterna i erfarenheterna. (Dahlgren &
Johansson, 2012, s. 129.) I kapitel 4.2 lyftes fram att fenomenografins primära mål är
att kunna förklara variationerna i uppfattningarna av ett fenomen. Enligt Marton och
Booth (2000, s. 173) kan man som forskare upptäcka variationerna i olika sätt att erfara
ett fenomen, om man analyserar likheterna i informanternas uppfattning.
I steg fyra är det dags att gruppera de likheter och skillnader som forskaren lyckades
identifiera i steg tre. Det lättaste sättet att göra detta på, är att skapa grupper av de
likheter och skillnader man lyckats identifiera. Det här skapar grunden för kategorierna
i resultatkapitlet. Steg fem kallar Dahlgren och Johansson (2012, s. 130) för
artikulering av kategorierna. Detta innebär att forskaren försöker hitta den
grundläggande kärnan i varje kategori, för att kunna få ett litet antal som representerar
de olika uppfattningarna. I det här steget blir forskaren oftast tvungen att klumpa ihop
kategorierna, och till och med göra om steg fyra och fem ett antal gånger. Marton och
Booth (2000, s. 163–164) anger några kriterier för kategorierna, som också fungerat
som grund för meningskategoriseringen i denna avhandling. Enligt dem borde varje
kategori ha en tydlig koppling till det fenomen som undersökningen undersöker.
Dessutom måste de olika kategorierna ha en logisk koppling mellan varandra.
Kategorierna bör användas sparsamt, vilket innebär att antalet kategorier ska vara så
få som möjligt.
I steg sex namnger man de kategorierna som man arbetat fram i analysprocessen.
Namnet bör vara kort, men samtidigt representativ för de olika uppfattningarna inom
kategorin. Genom namnvalet ska de mest signifikanta i resultatet framkomma.
(Johansson & Dahlgren, 2012, s. 130). Enligt Marton och Booth (2000, s. 164) är syftet
med dessa kategorier att ge en klar och välavgränsad information om erfarenheterna
som undersöks. Det sista steget i analysprocessen är den kontrastiva fasen. I denna fas
granskar man ännu de olika likheterna och skillnader som finns inom kategorierna.
47

Arponen, Ville
Vissa uppfattningar och erfarenheter kan hamna klassas in i flera kategorier, och
meningen är att man ska upptäcka detta i denna fas. Ibland kan det också krävas att
man slår ihop flera kategorier ännu i detta steg, eftersom varje kategori ska vara
uttömmande. Resultatet som bildas inom den fenomenografiska ansatsen kallar man
för ett utfallsrum. Kategorierna som bildats inom denna analysprocess med sju steg,
kallas alltså för utfallsrum. (Johansson & Dahlgren, 2012, s. 130–131.)

4.6 Tillförlitlighet, trovärdighet och etik
I all forskning som görs är det är viktigt att den är väl genomförd och presenteras på
ett sådant sätt att den ger uttryck för en hög kvalitet. För att säkerhetsställa att
forskningen uppfyller en god kvalitet behöver forskaren förklara tillförlitligheten,
trovärdigheten och de etiska aspekterna i undersökningen. (Stukát, 2011, s. 132–133.)
För att visa på hur tillförlitlighet, trovärdighet och etiska aspekter har tagits i beaktande
i denna undersökning, försöker jag förklara noggrant hur undersökningen har
genomförts och hur jag som forskare har kommit fram till det resultatet som jag
erhållit. Genom att förklara metoderna och resultatet, har andra möjlighet att göra
samma studie för att testa tillförlitlighet och trovärdighet. Genom att beskriva tydligt
hur etiska aspekter har tagits i bekantande i denna undersökning vill jag visa att
lagstiftningen har följts, med målet om att skydda informanternas personliga integritet.
Tillförlitlighet innebär hur bra undersökningen är på att mäta det som den ger sig ut
för att mäta. Som forskare måste man ta ställning till hur tillförlitligt undersökningen
verkligen undersöker det fenomen som man vill undersöka. Tillförlitlighet brukar
också kallas för reliabilitet inom kvantitativ forskning. Om det finns problem med
tillförlitligheten, kan det innebära att det finns tveksamheter i hur väl undersökningen
lyckas undersöka det som är meningen att man vill undersöka. Samtidigt hör det också
till tillförlitligheten att forskaren kan kritiskt granska sina metoder som man använt,
och om dessa metoder verkligen lyckas mäta det som man är intresserad av att mäta.
(Thornberg & Fejes, 2012.) Patel och Davidson (2013, s. 103–104) lyfter fram att om
studien har en bra tillförlitlighet kan man upprepa en studie med samma metoder, och
komma till samma resultat. I praktiken är dock detta svårt eftersom tillförlitligheten

48

Arponen, Ville
kan styras av faktorer som forskaren inte kan styra, som till exempel individuella
skillnader i informanternas berättelser och forskarens analysprocess. Denna process
kallas för test-retest reliabilitet. Man kan också testa tillförlitligheten genom att låta
andra forskare undersöka samma fenomen. Om flera forskare kommer fram till samma
resultat, kännetecknas forskningen av en hög tillförlitlighet. Denna process kallas i sin
tur för interreliabilitet. (Christoffersen & Johannessen, 2015, s. 22.)
Enligt Denscombe (2016, s. 409–410) kan den kvalitativa forskningens tillförlitlighet
vara svår att mäta med samma metoder som den kvantitativa. Forskarens förståelse
och tolkning har allt för stor betydelse, vilket gör att det blir svårt för en annan forskare
att göra exakt samma tolkning av materialet. Denscombe (2016, s. 412) lyfter dock
fram att det är viktigt att kunna granska en kvalitativ forskning utgående från dess
tillförlitlighet. Därför krävs det att forskaren skapar en så tydlig redogörelse som
möjligt av de metoder man använt sig av, hur man analyserat det insamlade materialet
samt andra aspekter som kan påverka resultatet i en kvalitativ forskning. Enligt Cohen,
Manion och Morrision (2011, s. 202) kan den kvalitativa forskningens tillförlitlighet
ses som skillnaden mellan vad forskaren registrerar för data i fenomenet man
undersöker och vad som faktiskt inträffar i den naturliga miljön som man undersöker.
Framkommer ingen skillnad i dessa, kan man betrakta forskningen som mera
tillförlitlig.
Genom att tydligt beskriva metoderna för datainsamlingsmetoden intervju och
beskriva på vilka grunder urvalet av respondenterna valts fram, vill jag framställa hur
tillförlitligheten har tagits i beaktande i denna undersökning. Vid analysmetoden har
jag använt Dahlgren och Johnssons (2012) metod för analys inom fenomenografisk
forskning. Genom att tydligt beskriva hur analyser har gått till, kan andra upprepa
samma forskning med hjälp av samma analysmetoder som använts i denna
undersökning.
Trovärdighet, eller validitet som det kallas inom kvantitativ forskning, innebär att
undersökningen verkligen mäter det som den ska undersöka. I kvalitativ forskning
kännetecknas trovärdigheter av ärlighet, djup, rikligt material, likabehandling och
opartiskhet. Det kan vara svårt att nå helt full trovärdighet i kvalitativ forskning, men
forskningen bör göras ändå så att den har en så hög trovärdighet som möjligt. (Cohen,
49

Arponen, Ville
Manion & Morrison, 2011, s. 179.) Trovärdighet handlar också om att kunna bevisa
att datat man samlat in är exakta och motsvarar den verklighet som man undersöker.
Enligt Dencombe (2016, s. 410) kan man endast med en rimlig sannolikhet övertyga
att datat man samlat in är exakt. Det innebär att man som forskare kontrollerat och
analyserat data enligt de krav som ställs på en kvalitativ forskning, men att man ändå
inte helt fullt ut kan garantera exaktheten i materialet.
Trovärdigheten

kan

huvudsakligen

granskas

genom

tre

olika

metoder:

respondentvalidering, grundade data och triangulering. Respondentvalidering innebär
att man återgår till respondenterna man använt i datainsamlingen, för att kontrollera
att tolkningarna och analysen som forskaren gjort verkligen stämmer överens med
verkligheten. Att man arbetar med grundad data stärker också trovärdigheten i en
kvalitativ forskning. Grundad data är data som analyserats och bearbetats grundlig av
forskaren. Användningen av flera olika metoder eller olika forskare är också ett sätt
att öka trovärdigheten i en undersökning. (Denscombe, 2016, s. 410–411.)
I den här undersökningen har trovärdigheten tagit i beaktande främst genom att
använda grundad data. Genom att grundligt analysera data som insamlats och samla in
en passlig mängd data, har jag försökt att stärka trovärdigheten i denna undersökning.
Samtidigt att metoderna framställts på ett tydligt och informativt sätt, vilket bidrar till
undersökningens öppenhet och samtidigt också undersökningens trovärdighet.
När man genomför en undersökning är det viktigt att se till att man inte bryter mot
regler och lagar som existerar. Dessutom är det viktigt att undersökningen uppfyller
den vetenskapliga praxis som råder inom den läroanstalten som forskningen görs vid.
(Bell & Waters, 2016, s. 59.) Enligt Christoffersen och Johannessen (2015, s. 45–46)
finns det fyra huvudsakliga krav, som man bör följa för att skydda informanterna som
deltar i en undersökning. Det första kravet är att forskaren bör ge information om syftet
med forskningen och vad forskningen försöker att besvara, alltså i princip vilka
forskningsfrågor som forskaren lagt fram. Det andra kravet är att deltagandet ska ske
på frivillig basis, vilket innebär att informanten har rätt att själv bestämma om hen
deltar i undersökningen eller inte. Det tredje kravet är det så kallade
konfidentialitetskravet, som innebär att alla informanter ska behandlas och framställas
på ett så konfidentiellt sätt som det bara är möjligt. Personuppgifter ska bland annat
50

Arponen, Ville
lagras, så att ingen kommer åt dem. Det fjärde kravet är att det insamlade materialet
endast används för forskningssyftet, och förstörs när forskningen är avklarad. Samtliga
av dessa kriterier har följts i denna undersökning, vilket innebär att informanterna har
samtyckt till medverkan och deras utsagor har främställts på ett så konfidentiellt sätt
som det bara är möjligt.
För att uppvisa att forskningen skett på en frivillig basis, är det enligt Denscombe
(2016, s. 435–436) bra att göra upp ett skriftligt samtycke. Ett skriftligt samtycke ger
deltagaren informantion om forskningen och sina rättigheter, och dessutom finns
det då ett dokumenterat bevis på att deltagaren samtyckt till att delta i
undersökningen. Enligt Denscombe (2016, s. 437) har deltagarna rätt att dra sig ur
forskningen om de så vill, även fast ett skriftligt samtycke finns. Detta måste även
finnas inskrivet i det skriftliga samtycket.
I denna undersökning har Europeiska Unionens så kallade GDPR-förordningen tagits
i beaktande. Förordningen fungerar som ett skydd för fysiska personer vid behandling
av deras personuppgifter. Förordningen slår fast att en laglig behandling av
personuppgifter kräver att personen lämnat ett samtycke, för att forskaren får använda
uppgifterna för ett specifikt ändamål. Förordningen slår fast att personen också har rätt
att när som helst kan återkalla sitt samtycke, och rättigheten måste även informeras
om på förhand. (Europaparlamentets och rådets förordning (EU) 2016/679 av den 27
april 2016 om skydd för fysiska personer med avseende på behandling av
personuppgifter och om det fria flödet av sådana uppgifter och om upphävande av
direktiv 95/46/EG , 2016.)
Personerna som deltagit i denna undersökning har givit sitt samtycke till att det
inbandande materialet har fått användas för denna undersökning. Personerna har i det
skriftliga samtycket informerats om att de har rätt att återkalla sitt deltagande i enighet
med GDPR-förordningen. Det insamlade materialet har varit åtkommligt endast för
mig som skribent av denna avhandling, och det insamlade materialet har förstörts när
undersökningen var slutförd. Samtycket finns som bilaga i slutet av denna avhandling.

51

Arponen, Ville

5. Resultatredovisning
I detta kapitel presenteras resultatet för undersökningen. Resultatet presenteras enligt
forskningsfrågorna

för

denna

avhandling.

Informanternas

berättelse

har

meningskategoriserats, och samtliga kategorier presenteras i början av respektive
kapitel. I slutet finns en kort sammanfattning av resultatet för denna avhandling.

5.1 Genom vilka former anser sig vårdnadshavarna vara
delaktiga i barnets skolgång och lärande, i en skola som aktivt
satsar på vårdnadshavarnas delaktighet?
I detta kapitel presenteras resultatet för den första forskningsfrågan. Frågan undersökte
med vilka former vårdnadshavarna är delaktiga i sitt barns skolgång och lärande.
Utgående från informanternas berättelser vid datainsamlingen, har fem olika
kategorier kunnat formats fram. Kategorierna presenteras i tabellen nedan tillsammans
med antalet förekomster i intervjuerna.
Tabell 2: Delaktighet i skolgången och barnets lärande
Kategori
Informationsutbyte
Delaktighet i skolarbetet hemma
Deltagande i evenemang
Representationsaktivitet

Förekomst
6
6
4
2

Informationsutbyte
Den mest dominerande kategorin i informanternas utsagor var informationsutbyte med
skolan. Denna kategori omfattas av allt informationsutbyte som sker mellan hemmet
och skolan. Kanalerna som informationen sker genom varierar, men både elektroniska
och personliga kanaler lyfts fram i informanternas berättelser. Speciellt den
52

Arponen, Ville
elektroniska kommunikationskanalen Wilma lyfts upp i alla informanternas utsagor,
som ett av de vanligaste elektroniska redskapen för kommunikation mellan hemmet
och skolan. Till denna kategori hör även föräldramöten och utvecklingssamtal (kan
också kallas för lärandesamtal), samt eventuella bedömningssamtal som genomförs
enligt den lokala läroplanen.
Kommunikationskanalen Wilma lyfter samtliga informanter upp, som ett redskap för
att upprätthålla en kommunikation mellan hemmet och skolan. Fyra vårdnadshavare
använder redskapet dagligen, medan två vårdnadshavare använder det varje vecka.
Enligt vårdnadshavarna är Wilma det vanligaste redskapet som skolan använder sig av
för att kontakta vårdnadshavarna.
En stor del av kommunikationen från skolans sida sker nog via Wilma. Rektorn,
klassläraren eller någon annan lärare informerar så gott som dagligen via Wilma. Det går
smidigt när man som vårdnadshavare har möjlighet att ladda ner en applikation till sin
telefon. Man vet ständigt vad som händer i skolan, och vet till exempel direkt om det hänt
något allvarligare i skolan. (V4)

En av vårdnadshavarna i denna undersökning lyfte också fram att informationsutbytet
via Wilma ibland kan till och med bli för stor. De andra vårdnadshavarna tyckte i sin
tur att informationen som kommer via de elektroniska kommunikationskanalerna är
passlig. Vårdnadshavarna uppskattar att de kan läsa och ta till sig informationen via
Wilma, när de passar dem bäst.
Ibland kan det nog kännas som det blir lite för mycket information med Wilma också.
Ibland kan flera ur personalen posta samma info eller postar till alla föräldrar något som
endast gäller elever i åk 1–2, vilket gör att det ibland är svårt att veta vad som egentligen
händer och vem som egentligen berörs av det där meddelande. Lagom är lämpligt, också
när det gäller Wilma. (V3)

Informant V6 lyfter fram att informationen via Wilma ibland kan upplevas lite oklar,
och borde därför ersättas med en personlig kommunikation från skolans sida ibland.
Också informanterna V3 och V1 tycker att det är viktigt att de elektroniska kanalerna
inte ersätter den personliga kontakten mellan hemmet och skolan, eftersom personlig
kommunikation oftast förmedlar budskapet bättre. Dessutom tycker vårdnadshavarna

53

Arponen, Ville
att de förstår allvarligheten i situationen bättre, om läraren personligen tar kontakt med
vårdnadshavarna.
Jag vill nog att lärarna ska vara i kontakt med mig, om XX [elevens namn] har gjort något
dumt i skolan till exempel. Jag har varit med om situationer, där det låter jätteallvarligt när
läraren kontaktar mig via Wilma. När jag sedan ringer upp så var det nog egentligen inte så
allvarligt, utan läraren hade bara utryckt sig klumpigt i anteckningen via Wilma. Därför
värdesätter jag stort den personliga kontakten med skolan och lärarna. (V6)

Två vårdnadshavare anser i intervjuerna att de elektroniska kanalerna har ökat
delaktigheten mellan hemmet och skolan. Det handlar inte bara om Wilma, utan
vårdnadshavarna

nämner

andra

elektroniska

verktyg

som

används

inom

undervisningen. Sådana verktyg är till exempel Seesaw eller Classroom.
Trots att elektroniska kommunikationsredskap verkar vara dominerande enligt
vårdnadshavarna, förekommer ändå fortfarande personlig kontakt med skolan. De
vanligaste formerna för personlig kontakt verkar vara föräldramöten och
utvecklingssamtal. Föräldramöten har en blandad åsikt hos vårdnadshavarna i denna
intervju. Fyra vårdnadshavare lyfter fram att de är viktiga samt informativa, ur
vårdnadshavarnas synpunkt. Två vårdnadshavare i sin tur tycker att föräldramöten
ibland kan vara tråkiga, eftersom det endast sker informationsutbyte där
vårdnadshavarna sällan får möjlighet att vara aktiva och delaktiga i föräldramöten. En
av dessa vårdnadshavare tycker att föräldramötena kunde bli mera interaktiva, där
vårdnadshavarna får en större roll och får möjlighet att styra upplägget för
föräldramötet. Fyra vårdnadshavare tycker att föräldramöten ska fokusera på mera
praktiska saker, till exempel hur skoldagen ser ut för elever och vilka möjligheter till
stödformer som skolan kan erbjuda. I intervjuerna framkommer det att fyra av
vårdnadshavarna tycker att föräldramöten som sker i mindre grupper, med till exempel
elevens undervisningsgrupp, är det som upplevs som mest givande. Två
vårdnadshavare lyfter fram att de tycker att det är viktigt att se miljön som deras barn
undervisas i, och samtidigt se med egna ögon vad deras barn verkligen gör i skolan.
Förutom dessa nämner fem vårdnadshavare att telefonsamtal till skolan också är
vanliga former av informationsutbyte. Oftast sker dessa samtal när eleven är sjuk eller

54

Arponen, Ville
det uppstår problemsituationer i skolan. Enligt informanterna sker telefonsamtalet
oftast på lärarens initiativ.
Fem av sex vårdnadshavare anser att utvecklingssamtal erbjuder en större delaktighet
för vårdnadshavarna och eleven. Ofta har vårdnadshavarna tillsammans med eleven
på förhand fyllt i en blankett, där de får utvärdera elevens lärande och elevens starka
respektive svaga sidor. Två vårdnadshavare tycker att utvecklingssamtalet också är en
viktig stund för dem, att lära känna barnets lärare lite bättre. Informant V2 lyfter till
exempel fram att utvecklingssamtalet är den enda gången som vårdnadshavaren har en
personlig kommunikation ensam med elevens klasslärare.
För mig är utvecklingssamtalet den enda gång som jag har kontakt med klassläraren. Därför
tycker jag att det är viktigt att ordna dessa, eftersom man etablerar en personlig relation till
sitt barns klasslärare. Därför hoppas jag också att lärarna anstränger sig för att ordna ett
informativt möte, när jag ändå är där tillsammans med mitt barn. (V2)

Delaktighet i skolarbetet hemma
Följande kategori som kunde formas fram i forskningsfrågan om former av
delaktighet, är delaktighet i skolarbetet hemma. Till denna kategori hör bland annat att
hjälpa barnet med sina läxor hemma, ställa frågor om skoldagen och andra former där
vårdnadshavarna aktivt stödjer eleven i dess lärande och i dess skolgång.
De flesta vårdnadshavare uppger att de dagligen frågar eleven hur skoldagen har varit
och följer på det sättet upp hur eleven mår i skolan och hur skolvardagen har sett ut
för eleven. Tre vårdnadshavare lyfter särskilt upp, att frågor om skoldagen visar för
barnet att vårdnadshavarna är engagerade i barnets lärande och skolgång. En av
vårdnadshavarna säger att hon genom frågorna märker direkt när barnet har haft en bra
eller dålig skoldag.
När jag ställer frågorna får jag en bra bild över hur XX [elevens namn] har haft det i skolan
under dagen. Jag märker direkt om något inte är som det skall vara, då vi tillsammans pratar
om hur skoldagen har varit. Oftast handlar det bara om några små bråk med kompisarna, men
nån gång har det faktiskt kommit fram olika problem i […] vad ska man kalla det? Problem

55

Arponen, Ville
i inlärningen, kanske? Ett exempel är till exempel när vi pratade om ett prov, och det kom
fram att XX [elevens namn] var rädd för att bli underkänd i det, för att hen inte hade lärt sig
något i matematiken. (V1)

En vårdnadshavare berättar att han försöker hänga med i sitt barns lärande och
skolgång, genom att ställa frågor och försöka få barnet att berätta om sin skolgång.
Han anser dock att arbetet ibland kan bli ett hinder för delaktigheten, eftersom han
själv oftast jobbar kvällsskift och till och med dubbla skift. Enligt honom så tror han
att om han hade varit hemma på kvällarna, så hade det varit lättare att vara delaktig i
barnets lärande genom till exempel läxläsning eller genom att ställa frågor om
skoldagen. Vårdnadshavaren själv uppger i intervjun att han tror att föräldrar med lägre
socioekonomisk status, är i samma situation eftersom jobbet tar upp en stor del av
vårdnadshavarnas vardag. Att jobba kvällsskift och nattskift kan vara ett hinder för att
till exempel följa med läxläsningen, enligt vårdnadshavaren.
Tyvärr, tar jobbet en stor del av tiden. När man jobbar kvällsskift ofta, så är man ju borta
när ens barn kommer hem och ska göra läxorna. Då får jag bara lita på att han [eleven]
berättar åt mig om något inte är som det ska vara i skolan. Hade gärna varit mera delaktig på
dagarna vid läxläsningen, men tyvärr måste jag jobba ofta för att familjen ska gå
runt ekonomiskt. (V5)

Läxläsning hemma är också en vanlig form av delaktighet i barnets lärande. Fyra av
sex vårdnadshavare uppger i intervjuerna, att de brukar följa med läxläsningen och vid
behov hjälpa till med barnets läxor. Samtliga vårdnadshavare uppger att de inte följer
med läxläsningen varje vardag, utan försöker följa upp åtminstone en gång under varje
vecka. Vårdnadshavarna litar långt på att barnet själv frågar om hjälp, om barnet skulle
behöva stöd i läxläsningen eller med skolgången i allmänhet. I undersökningen deltog
två vårdnadshavare med elever i åk 1, och de båda uppgav att det är viktigt att vara
delaktig i barnets skolgång under den första tiden i skolan eftersom barnet kan behöva
mycket stöd i skolgången. Två vårdnadshavare med elever i åk 4–6 upplever dock att
delaktigheten i lärandet minskar ju äldre eleverna blir. De båda lyfter fram att elevens
mognadsprocess till en mera självständig individ och ansvaret över det egna arbetet
blir större då eleven blir äldre.

56

Arponen, Ville
Jo, nog är det så att man inte lika mycket håller koll på att läxorna blir gjorda när barnet blir
äldre. För det första vill barnen inte längre att man ständigt har koll på vad de gör. […] Det
är väl en del av processen att bli självständig individ? För det andra så litar man ju som
vuxen mera på att barnet fixar sina egna skoluppgifter. (V3)

Fyra av vårdnadshavarna anser att skolan inte direkt ger några konkreta tips för hur
vårdnadshavarna vara delaktiga i sitt barns lärande hemma. En av vårdnadshavarna
påpekar att det lyfts upp att det är viktigt att vara delaktig i sitt barns lärande, men att
skolan inte hjälper till desto mera med konkreta metoder. Endast en vårdnadshavare
lyfter fram att det skulle behövas mera information från skolan, om hur man aktivt
kan stödja sitt barn i dess lärande där hemma.

Deltagande i evenemang
En tredje kategori som kunde hittas efter analysen av intervjuerna, är deltagande i
evenemang ordnade av skolan. Till den här kategorin omfattas evenemang som inte
finns inskrivna i läroplan eller andra styrdokument. Till denna kategori hör bland annat
öppet hus, hem och skola-dagar, jippon, basarer och dylika evenemang, som oftast
ordnas utanför skoltid.
Alla de intervjuade vårdnadshavare som nämnde denna typ av delaktighet, tyckte att
dylika evenemang är viktiga. Detta eftersom dessa evenemang bidrar till att öka
samhörigheten i skolgemenskapen, minska på klyftan mellan hemmet och skolan samt
bidra till åsikten om att föräldrarna är en resurs för skolan. Två vårdnadshavare lyfter
speciellt upp att evenemangen också bidrar till att skapa en positiv bild av skolan hos
vårdnadshavare, eftersom det är inte självklart att alla vårdnadshavare har en positiv
bild av skolan på grund av till exempel tidigare erfarenheter från sin egen skolgång.
Jag tycker att evenemang som dessa [öppet-hus för vårdnadshavare] visar att skolan
uppskattar vårdnadshavarna och deras engagemang. Eleverna tycker också det är kul när
föräldrarna kommer till skolan, och de får visa upp sitt klassrum till exempel. Jag hoppas
nästan på att det ordnas flera gånger om året […] Själv har jag inte en bra bild av skolan
från min egen skoltid, men skolan känns tryggare och mer öppen idag. (V2)

57

Arponen, Ville
Två av vårdnadshavarna nämner att det är viktigt att alla dessa evenemang ska vara
frivilliga. Ingen av föräldrarna ska känna sig tvingade att dyka upp på dessa
evenemang, utan istället ska det kännas frestande att frivillig komma på dessa typer av
evenemang. En vårdnadshavare påpekar att dessa evenemang oftast ordnas utanför
skoltid, men det då krockar med folk som jobbar i olika skift. Därför kan det bli svårt
för vissa vårdnadshavare, om dylika evenemang ordnas under samma tidpunkt hela
tiden.

Representationsaktivitet
En vårdnadshavare lyfte upp att ett sätt att vara delaktig i barnets skolgång, är att
vårdnadshavaren sitter som representant inom ett förtroendeorgan som verkar i skolan.
Förtroendeorgan som finns inom skolan är till exempel direktioner, nämnder eller
arbetsgrupper. Till representation inom organ omfattas också samarbetsgrupper vid
uppgörandet av lokala läroplaner, ordningsregler eller jämställdhetsplaner som
används inom den grundläggande utbildningen i Finland. Till denna kategori omfattas
även styrelsearbete inom den lokala Hem och Skola-föreningen, som verkar vid de
olika skolorna i Svenskfinland. Till den här kategorin hör även verksamheten med
klassföräldrar, som finns i det flesta skolorna i Svenskfinland.
En av vårdnadshavarna nämner i intervjun, att det kan vara en hög tröskel för
många vårdnadshavare att ställa upp inom de olika förtroendeorganen som
verkar inom skolan. Hon har fått höra från många i sin omgivning att de tror att det
tar upp en stor del av deras fritid. Därför finns det vårdnadshavare som anser att de
inte har tid och möjlighet att ställa upp i dylika organ. Vårdnadshavaren lyfter upp i
intervjun att det finns många vårdnadshavare som tycker att dessa organ är viktiga,
men själv inte vill ställa upp i dem på grund av till exempel ointresse eller att man
tror att det tar upp för mycket av ens tid. Enligt vårdnadshavaren är dessa organ ändå
viktiga, för dessa kan föra fram vårdnadshavarens syn på olika frågor som gäller
skolan. I intervjun önskar hon att dylika representationsorgan utökas och blir
vanligare i finländska skolor, eftersom det också stärker demokratin inom skolan
och låter alla röster kommer tilltals.

58

Arponen, Ville
Jag deltog i en arbetsgrupp när den nya läroplanen skapades 2016. Innan visste jag att det
fanns en läroplan, men efter detta arbetet förstår jag hur läroplanen påverkar det som eleverna
gör i skolan. […]
I denna grupp fick jag ge föräldrarnas syn på läroplanen, och vad vi tycker är viktigt att ta
upp i lokala läroplanen. Dessutom var det viktigt för kommunen att läroplanen var skriven
på ett sådant sätt, att alla kan läsa och förstå texten. Där kunde vi vårdnadshavare bidra med
mycket, enligt mig. (V4)

Vårdnadshavaren nämner att hon försökt prata positivt om dessa organ och om
uppgifterna inom dem. Särskilt har hon lyft fram de olika besluten som tagits inom
organen, som sedan påverkar skolans verksamhet och särskilt också vårdnadshavarnas
delaktighet i skolans verksamhet. Enligt vårdnadshavaren lyfter skolan inte upp
möjligheterna med deltagandet tillräckligt positivt. Lärarna kan ibland till och med
tycka det att jobbigt att utse klassföräldrar i klassen, enligt vårdnadshavaren.
Ibland suckas och stönas det, när det är dags att på föräldramötet att utse klassföräldrar till
klassen. Både läraren och föräldrarna tycker att det är lika jobbigt ibland. Därför hoppas
jag att man kunde förmedla en positiv ton av en viktig uppgift, som klassföräldrar verkligen
är. (V4)

En annan vårdnadshavare (V5) lyfter också representation inom förtroendeorgan, som
ett sätt att vara delaktig i sitt barns skolgång. Denna vårdnadshavare har dock en lite
annan bild av representationen. Vårdnadshavaren säger i intervjun att han inte känner
att han passar in i dessa organ. Enligt honom behöver man en viss erfarenhet, intresse
och motivation för att kunna bidra med något som förtroendevald inom dylika
organisationer.
Alltså jag vet inte riktigt, men jag har nog jättesvårt att se mig ställa upp på sådana
uppdrag. Man måste ha det där intresset, och det har jag nog inte. Jag känner bara att det
finns andra människor som bättre kan representera oss [vårdnadshavare], och därför har jag
inte viljan att ställa upp i sådana grupper. (V5)

Till denna kategori räknas också uppgiften som klassförälder. Uppgiften som
klassförälder är en frivillig uppgift, som kan se lite olika ut beroende på skolans och
klassens överenskommelser. En av vårdnadshavarna i denna undersökning nämner

59

Arponen, Ville
specifikt uppgiften som klassförälder, som ett sätt att kunna vara delaktig i sitt barns
skolgång. Vårdnadshavaren ser uppgiften som ett sätt att komma närmare skolans
verksamhet och skolans personal. Genom uppgiften som klassförälder har hon lyckats
etablerat ett kontaktnätverk till lärarna i skolan, vilket gör att hennes tröskel att ta
kontakt med skolan minskat. I intervjun berättar hon att hon fått en djupare syn på
skolans verksamhet, eftersom hon fått följa med vad som händer under en vanlig
skoldag. Dessutom har hon suttit med och planerat evenemang som ordnas under
skoldagen, som till exempel julfest eller skolavslutningen i juni. Enligt henne så
etablerar man också en kontakt till de andra vårdnadshavarna i klassen, vilket enligt
henne har varit lärorik. Vårdnadshavarna har kunnat dela erfarenheter och lösningar
på olika problem i lärandet och skolgemenskapen.
Att träffa andra föräldrar har nog varit oerhört lärorikt, eftersom man delar så mycket tankar
och idéer med varandra. Det känns skönt och kunna prata med någon som har samma
erfarenheter som jag, om att ha en elev med intensifierat stöd i matematik. Jag har kunnat
hitta medel och metoder som jag inte ens visste fanns, genom att prata med andra i samma
situation som mig själv. (V4)

5.2 Hur anser vårdnadshavarna att delaktigheten i barnets
skolgång och lärande förändrats, efter att skolan börjat satsa på
hemmets delaktighet?
I den andra forskningsfrågan kunde tre olika kategorier hittas i analysen av
informanternas utsagor. De olika kategorierna som kunde hittas, samt hur många
gånger de förekommer finns i tabellen nedan.
Tabell 3: Förändringar i delaktigheten
Kategori
Ökad delaktighet
Förändrade former av delaktighet
Oförändrad delaktighet

Förekomst
4
1
1

60

Arponen, Ville
Ökad delaktighet
Fyra vårdnadshavare i denna undersökning ansåg att delaktigheten har ökat i skolorna,
under de senaste åren. Vårdnadshavarna som ansåg att delaktigheten hade ökat under
de senaste åren, lyfter upp att det märks att skolan aktivt börjat satsa på hemmets
delaktighet. Tre av vårdnadshavarna lyfter också upp den senaste revideringen av
läroplanen, som en av orsakerna till att delaktigheten i skolorna ökat. De tre
vårdnadshavarna känner till läroplanens skrivningar, och vet att läroplansgrunderna
poängterar att skolan skall se till att det finns förutsättningar för ett fungerande
samarbete mellan hemmet och skolan. En av vårdnadshavarna lyfter upp i intervjun
att skrivelserna om samarbetet kunde göras ännu tydligare. Vårdnadshavaren V2 lyfter
upp att läroplanen kunde innehålla mera konkreta former, för hur samarbetet ska se ut
och vilka former av samarbete som borde finnas inom skolans verksamhet. Hon tycker
att Utbildningsstyrelsen kunde lyfta fram att föräldrar har rätt att närvara vid
undervisningen i skolan, eftersom hon tycker att många föräldrar inte känner till
möjligheten att göra det.
Jag förstår att läroplanen är skriven för lärare, men samtidigt tycker jag att den kunde göras
mer konkret för vårdnadshavare. Jag tror många vet vad läroplanen är, men inte vad som står
i det. […]
Ehh, därför önskar jag mera konkreta skrivelser i läroplanen. Man kunde till exempel skriva
in att vi [vårdnadshavare] har möjlighet att besöka skolan under skoldagen, så att alla
vet det. (V2)

Alla de fyra informanter som lyfter fram att delaktighet har ökat, lyfter också fram att
skolan aktivt utbildat personalen och lyft fram vårdnadshavarnas betydelse för barnets
inlärning och som stöd i skolgången. Två informanter tycker att skolan har lyft fram
att skolan ska fungera som medfostrare i barnets fostran, och att fostran är ett
samarbete mellan hemmet och skolan. Enligt de fyra informanterna som anser att
delaktigheten ökat, har kontakten mellan hemmet och skolan blivit intensivare. Genom
olika digitala portfolion har vårdnadshavarna kunnat följa med skoldagen, och även
fått information om elevens framsteg i studierna. Samtidigt har de ordnats evenemang
utanför skoltid, där vårdnadshavare fått möjlighet att bekanta sig med skolans byggnad
och skolans verksamhet. Tre vårdnadshavare lyfter fram att det är viktigt att
61

Arponen, Ville
vårdnadshavare får möjlighet att träffa skolans personal på dessa evenemang, eftersom
det gör att vårdnadshavarna skapar ett kontaktnätverk till skolans personal.
Informationsutbyte har också blivit tätare, enligt tre vårdnadshavare. De tycker att de
får mera information från elevens klasslärare om vad som är på gång och vad eleverna
gör i skolan. Dessutom brukar klasslärarna ringa upp, om det är djupare frågor som
behöver diskuteras tillsammans med vårdnadshavaren. Detta informationsutbyte
skapar en trygghet hos vårdnadshavarna, eftersom de får en bekräftelse att skolans
personal noterar elevens närvaro i skolan. Till exempel lyfter en vårdnadshavare fram
att läraren ringer direkt på morgonen, om vårdnadshavaren inte har sjukanmält eleven
från skolan.
När klassläraren ringer direkt på morgonen, om man inte hunnit ringa till skolan och säga
att XX [elevens namn] är sjuk. Jag vet inte varför, men jag tycker att det skapar en sorts
trygghet, eftersom jag vet att det finns någon som tar hand om mina barn i skolan och
noterar att just mitt barn saknas i klassen. (V1)

En vårdnadshavare lyfter fram att han fått en positivare bild av skolan och en större
respekt för lärarnas yrkesroll, när delaktighet i elevens skolgång ökat. Han nämner att
han nu förstår hur skolans verksamhet fungerar, och förstår att det finns många vuxna
som dagligen arbetar med eleverna. En ökad kontakt med specialläraren, nämner han
som en positiv sak. Detta eftersom han får en tydlig information vilka stödåtgärder
som ges åt eleven, och varför dessa stödåtgärder ges. Dessutom har specialläraren
kunnat berätta åt vårdnadshavarna hur de kan stödja sitt barn hemma i olika
undervisningsämnen.

Förändrade former av delaktighet
En av vårdnadshavarna tycker inte att vårdnadshavarnas delaktighet i skolans vardag
och elevens lärande har ökat, utan istället har bara formerna för delaktighet förändrats.
Vårdnadshavarna anser att informationen de får från skolan har ökat i mängden.
Dessutom lyfter vårdnadshavaren upp att evenemangen inom skolan ökat, men
vårdnadshavaren anser inte att dessa evenemang ökat delaktigheten i sitt barns

62

Arponen, Ville
skolgång och lärande. Orsakerna till detta är för att dessa evenemang oftast är
informativa till sin karaktär, och att vårdnadshavarna sällan erbjuds möjligheter att
vara aktiva deltagare i evenemangen. Vårdnadshavaren upplever alltså att
vårdnadshavarna är passiva deltagare i evenemangen som skolan ordnar, eftersom det
saknas interaktion med skolans personal.
Tjaa, dessa öppet hus-dagarna till exempel ökar inte min delaktighet i mitt barns skolgång
på något sätt. Jag är ju bara på plats i skolbyggnaden, men behöver inte engagera mig på
något sätt. […]
Därför tycker jag att utvecklingssamtalen är bättre, eftersom jag då får vara aktiv och får
möjlighet att ställa frågor och kommentarer till läraren. (V6)

Vårdnadshavaren efterlyser mera former av delaktighet, där vårdnadshavare får
möjlighet att vara en aktiv part. Enligt vårdnadshavaren behövs mera aktivare former
av delaktighet, för att man ska få en insyn i sitt barns lärande som sker i skolan.
Vårdnadshavaren efterlyser till exempel diskussionstillfällen där de får möjlighet att
bekanta sig med stödformer, som skolan och andra parter i samhället kan erbjuda för
eleverna. Samtidigt efterlyser vårdnadshavaren också en mer personlig kontakt med
klassläraren, eftersom klassläraren känner bäst till elevens förutsättningar och
möjlighet i sitt lärande.
Jag vill prata med någon personligen, inte bara maila med klassläraren via Wilma. […] När
jag träffar klassläraren personligen, kan jag ställa frågor om det inte är något jag förstår. Jag
menar, via Wilma brukar jag oftast låta ärendet gå förbi mig, om jag inte riktigt förstår vad
läraren försöker säga. (V6)

Oförändrad delaktighet
En vårdnadshavare säger i intervjun att han inte upplevt att vårdnadshavarens
delaktighetsnivå ökat under sitt barns skolgång. Mängden med information är lika stor
som tidigare, skillnaden är att den förmedlas i större grad genom skolans elektroniska
kommunikationskanaler. Evenemangen som skolorna ordnar är till mängden den

63

Arponen, Ville
samma som tidigare. Det enda skillnaden är att evenemangens utformning har
förändrats en aning under tiden, enligt vårdnadshavaren.
Vårdnadshavaren lyfter dock fram i intervjusituationen att han inte efterlyser en ökad
delaktighet i skolans vardag eller elevens lärande. Han upplever att den delaktigheten
som existerar från skolans sida är lagom, eftersom han anser att inte har möjligheten
att vara mera delaktig. Som orsakerna till detta nämns tidsbrist på grund av arbete.
Dessutom vill vårdnadshavaren fostra eleven till en mera självständig individ, som i
allt större grad tar ansvar över sin egen skolgång. Enligt vårdnadshavaren är det dock
viktigt att ha kontinuerlig kontakt med skolans personal, och speciellt klassläraren.
Genom kontakten får vårdnadshavaren en bekräftelse hur elevens lärandeprocess
framskrider och om framgången motsvarar den bild som vårdnadshavare har om
elevens framsteg.
Jag tycker det är viktigt att barnen blir mer självständiga med tiden. Att ta ansvar över läxor
och se till att rätt material kommer med till skolan är något som barnet ska kunna fixa på
egen hand i åk 5 eller åk 6. Inte ska jag behöva varje morgon stå och se att allting kommer
med till skolan. (V3)

5.3 Hur motiverar skolan vårdnadshavarna att vara delaktiga i
barnets skolgång och lärande, enligt vårdnadshavarna?
Den tredje forskningsfrågan behandlade hur skolan motiverar vårdnadshavarna att
vara delaktiga i barnets lärande och skolgång enligt vårdnadshavarna. Utgående från
analysen av intervjuer med vårdnadshavarna kunde fyra kategorier formas fram. De
fyra kategorierna presenteras nedan, med en förteckning över hur ofta de förekom i
intervjuerna.

64

Arponen, Ville
Tabell 4: Hur skolan motiverar vårdnadshavarna
Kategori
Intensivare kontakt
Betoning på medfostran
Evenemang för vårdnadshavare
Värdesättandet av kontakten

Förekomst
4
3
2
2

Intensivare kontakt
Fyra stycken vårdnadshavare nämnde i intervjun att kontakten mellan hemmet och
skolan är ett sätt att motivera vårdnadshavarna att vara delaktiga i barnets skolgång
och lärande. Genom en intensivare kontakt från skolans sida, försöker även skolan
uppmuntra vårdnadshavarna att upprätthålla en fungerande kontakt mellan hemmet
och skolan. Precis som i den första forskningsfrågan, sker kontakten mellan hemmet
och skolan både genom elektroniska och personliga kommunikationskanaler.
Enligt tre vårdnadshavare har skolan försökt skapa en intensiv kontakt mellan hemmet
och skolan, för att ge möjligheten för vårdnadshavare att få en större överblick av
elevens framgång i skolarbetet. Genom att skolan och hemmet diskuterar med
varandra och förmedlar information genom olika kanaler, byter man information med
varandra. En av vårdnadshavarna lyfter upp att genom skolans ansträngning att hålla
en fungerande kontakt, så motiveras vårdnadshavarna att upprätthålla en fungerande
kontakt mellan hemmet och skolan.
När skolan hela tiden informerar oss om aktuella saker och hur det går för barnet i skolan,
så känner jag också mig mera motiverad att hålla kontakt med lärarna i skolan. Skulle jag
tvingas kämpa för att upprätthålla en kontakt med skolan, så tror jag att motivationen att
upprätthålla kontakten snabbt skulle försvinna. (V4)

Eftersom några av intervjuerna genomfördes under pandemin med covid-19, lyfte
vårdnadshavarna upp distansundervisningen i intervjuerna. Skolorna i den
grundläggande utbildningen ordnade under våren 2020 distansundervisning under
pandemin

med

covid-19

(Undervisnings-

och

kulturministeriet,

2020).

65

Arponen, Ville
Vårdnadshavarna upplevde att stödet från skolans sida i form av information och
anvisningar om undervisningen på distans, stärkte vårdnadshavarnas möjligheter att
vara delaktiga i undervisningen. En av vårdnadshavarna lyfte upp att delaktigheten i
barnets lärande ökade, när skolan dagligen höll kontakt med vårdnadshavarna och
berättade vad som hände under dagen. Skolan påpekade ständigt att vårdnadshavarnas
insats hade betydelse för distansundervisningen, vilket gjorde att vårdnadshavare
kände sig allt mer uppskattad. Därför lyfte vårdnadshavaren upp att de hoppas att
skolan skulle fortsätta upprätthålla en intensiv kontakt med vårdnadshavarna. Detta
eftersom vårdnadshavarna känner sig mera delaktiga i barnets lärande genom
förmedlandet av information och uppskattning.
Jag hoppas att skolan fortsätter hålla lika mycket kontakt med hemmet också efter
coronaviruset [covid-19]. Jag kände mig mera delaktig i denna situation, eftersom jag hela
tiden visste vad barnen höll på med. Dessutom kände jag mig viktig och värdefull som
förälder, eftersom jag kunde stötta mitt barn på ett annat sätt i undervisningen. (V1)

Betoning på medfostran
I två av informanternas utsagor framkommer det att skolan och lärarna lagt ett fokus
på att betona skolans roll som medfostrare. Tre av vårdnadshavarna hade en positiv
syn på detta, medan en av vårdnadshavarna hade en mera negativ syn på skolans roll
som medfostrare.
De två vårdnadshavare som tycker att en ökad betoning på medfostran upplevs som
positivt, tycker att skolan allt mera lyckats förmedla budskapet att skolan fungerar som
en medfostran vid sidan om vårdnadshavarna. Vårdnadshavarna tycker att det är skönt
att skolan fungerar som medfostrare, eftersom det underlättar vårdnadshavarnas
fostringsarbete där hemma. Dessutom anser en vårdnadshavare att vissa element i
fostran kan vara svåra att genomföra hemma.
Sociala situationer och hur man beter sig i sådana, är sådant som skolan bör fokusera på.
Det är svårt att genomföra hemma, men i skolan går det lättare eftersom eleverna arbetar i
grupper. I grupparbeten lär sig till exempel eleverna att varje insats är värdefull för
den gemensamma slutprodukten, vad det nu sen är. (V1)

66

Arponen, Ville

Vårdnadshavaren lyfter alltså social kompetens, som ett område inom fostran som
skolan borde ansvara för. Att skolan betonar sin roll i medfostran, medför att
vårdnadshavarna är mera motiverade att vara delaktiga i barnets lärande och
skolgång. Detta eftersom vårdnadshavarna inser att fostran är ett samarbete mellan
skolan och hemmet,

där

bådas

insats

är

viktiga

för

eleven.

En

av

vårdnadshavarna tycker att skolan kunde betona detta ännu mera i kontakten
med vårdnadshavarna. Enligt vårdnadshavaren skulle detta kunna bidra att stärka
delaktigheten hos vårdnadshavare i allt större grad.
Enligt vårdnadshavarna betonas skolans roll som medfostran vid olika möten med
vårdnadshavarna. Två av vårdnadshavarna tycker att det lyfts upp vid föräldramöten i
skolan, samt vid utvecklingssamtal där klassläraren diskuterar om elevens framgång i
studierna tillsammans med vårdnadshavarna. Enligt en av vårdnadshavarna
förekommer betoningen av medfostran också vid privata samtal med klassläraren,
eftersom klassläraren lyfter fram vårdnadshavarens roll i barnets lärande.
En av vårdnadshavarna hade en mera negativ inställning på skolans roll som
medfostrare. Enligt vårdnadshavaren har det förekommit situationer där skolans syn
på fostran, har varit i konflikt med vårdnadshavarnas syn på fostran av eleven.
Vårdnadshavaren tycker speciellt att skolan skall vara försiktig i att uppfostra eleverna,
eftersom alla vårdnadshavare har olika regler och synsätt på fostran.
I skolan var det plötsligt okej att bära keps inomhus. När han [eleven] kom hem, ville han
ju såklart ha på kepsen inomhus. Om han fick ha på kepsen i skolan, så skulle han ju såklart
också få ha kepsen på hemma. Läraren tyckte att det inte var så stor skillnad om eleverna
hade på kepsen i klassrum, men för oss var det en viktig principsak. […] Klassläraren fö
stod inte alls vårt problem i detta. (V3)

Enligt vårdnadshavaren bör läraren alltid diskutera med vårdnadshavaren, för att förstå
vilken syn på fostran som vårdnadshavarna i klassen har. Detta för att försöka undvika
konflikter med vårdnadshavarna i frågor som gäller fostran. Enligt vårdnadshavaren
är det viktigt att skolan nog fungerar som medfostrare, eftersom eleverna tillbringar en
stor del av sin tid i skolan. Dessutom lyfter vårdnadshavaren att det finns områden i

67

Arponen, Ville
fostran, som bara kan genomföras i skolan. Bland annat sociala relationer och
ansvarstagande är lättare att genomföra i skolan, än hemma. I intervjun säger denna
vårdnadshavare att han tycker att vårdnadshavarens syn på fostran, borde vara den som
styr hur skolans roll i fostran ser ut. Skolans roll blir då att anpassa sig efter
vårdnadshavarnas syn på fostran.

Evenemang för vårdnadshavare
I två av informanternas utsagor framkommer det att skolan har ökat evenemangen för
vårdnadshavare, för att motivera vårdnadshavarna att vara delaktiga i barnets skolgång
och inlärning. Samtliga utsagor påpekar att det är evenemang som sker utanför skoltid,
och som alltså är frivilliga för vårdnadshavare. Enligt vårdnadshavarna är
evenemangen oftast fria till sin utformning, vilket betyder att vårdnadshavare kan
påverka innehållet i programmet eller så ges vårdnadshavare möjlighet att vara
delaktiga på andra sätt, genom att till exempel ställa frågor. Vårdnadshavarna lyfter
också fram att dessa evenemang nästan alltid sker i skolans byggnad. Orsakerna till
evenemangen är många. I intervjuerna lyfter vårdnadshavarna upp att evenemangens
viktigaste syfte är att bekanta sig med skolan, personalen, skolbyggnaden och
klassrumsmiljön. Samtidigt kan evenemangen också ha syftet att stärka gemenskapen
bland vårdnadshavarna i skolan. En del evenemang kan också vara mera utbildande
karaktär, vilket innebär att de försöker förmedla kunskap eller ett budskap till
vårdnadshavarna.
I intervjuerna framkommer det att dessa evenemang är öppet hus i skolan,
föreläsningar, frukostar för vårdnadshavare eller andra informationstillfällen för
vårdnadshavarna. Evenemangen har budskap som kopplas till rollen som
vårdnadshavare, som till exempel nätanvändning bland unga, positiv psykologi och
föräldrasamverkan. En stor del av evenemangen som vårdnadshavare nämner kan
också kopplas till förbundet Hem och Skola i Finland.
En av vårdnadshavarna lyfter fram i intervjun att hon tror att dessa evenemang bidrar
till att stärka gemenskapen hos vårdnadshavarna, och samtidigt också betona
vårdnadshavarnas roll i elevens inlärning. Enligt de två vårdnadshavarna lyfts det upp
68

Arponen, Ville
att vårdnadshavarna är värdefulla och behövs i det dagliga skolarbetet på dessa
evenemang. Vårdnadshavare V2 lyfter dock fram i intervjun, att dessa evenemang
oftast är föreläsningar. Detta innebär att vårdnadshavarna har en relativt passiv roll,
där de endast ger möjlighet att ställa frågor i slutet av föreläsningen. Vårdnadshavaren
efterlyser därför mera evenemang, där vårdnadshavarna har en mera aktiv roll och får
möjlighet att diskutera och reflektera med andra. Speciellt teman som handlar om
fostran och hur vårdnadshavarna kan stödja barnet i fostran i dessa evenemang, är
något som vårdnadshavaren upplever intressanta. En av vårdnadshavarna går in på
temat nätanvändning som exempel.
Skolan försöker nog stödja oss, genom att ordna föreläsningar om olika saker som kan vara bra
och veta. Ett tema som alltid kommer upp i föräldrasammanhang [skratt] är nätanvändningen.
Jag tror skolan vill hjälpa oss med det, eftersom många säkert frågar om hur man ska tackla dessa
problem. Jag tycker dock att föreläsningarna varit väldigt givande, eftersom det alltid är experter
inom området som pratar om nätanvändning hos unga. […] Så skolan försöker nog hjälpa oss
föräldrar i vårt arbete, genom att ordna evenemang som stödjer föräldraskapet. För det är inte
alltid lätt att vara förälder, speciellt om man är ensamstående. (V2)

Värdesättandet av kontakten
En av kategorierna som kunde hittas i analysen av intervjuerna handlar om att skolan
värdesätter kontakten mellan hemmet och skolan mera, efter att skolan medvetet satsat
på att göra vårdnadshavarna mera delaktiga i skolans verksamhet och elevens lärande.
Enligt de två vårdnadshavarna som lyfter fram detta i intervjuerna, så värdesätts
kontakten till vårdnadshavarna av lärarna i skolan på ett positivt sätt. De berättar att
de tycker att lärarna blivit tydliga med att berätta om varför det är viktigt med ett
fungerande samarbete, och vilken roll som vårdnadshavarna har i fostran och
utbildningen.
Vårdnadshavarna tycker att det är viktigt att skolan värdesätter kontakten med
vårdnadshavarna, eftersom det gör att vårdnadshavarna känner sig välkomna och
delaktiga i skolgemenskapen. De båda vårdnadshavarna lyfter upp att klassläraren ofta
förmedlat budskapet om att vårdnadshavarna kan ta kontakt med skolan, om
vårdnadshavarna har något att fundera på. Kontakten mellan hemmet och skolan sker

69

Arponen, Ville
oftast vid så kallade problemsituationer, vilket ofta innebär att kontakten sker när något
problem uppstår under skoldagen. Vårdnadshavarna lyfter upp problem som
mobbning, stödåtgärder, ogjorda läxor eller sociala problem som orsakerna till att de
eller skolan tar kontakt med varandra.
De båda vårdnadshavarna nämner att det varierar från lärare till lärare, hur kontakten
mellan hemmet och skolan värdesätts. En av vårdnadshavarna har erfarenheter, där
läraren inte alls värdesatt kontakten mellan hemmet och skolan.
Läraren berättade att hon bara är tillgänglig mellan 8–16, och vid andra tidpunkter svarar
hon inte i telefon. På första föräldramötet gjorde hon också klart att hon absolut inte åker på
lägerskola, eftersom hon inte får något extra betalt för det. Jag tror att alla vårdnadshavare i
den klassen kände att de inte betydde något för den där läraren. Jag i alla fall hade bara
kontakt med hon i värsta fall. (V6)

Enligt vårdnadshavaren har alltså lärarens första intryck på vårdnadshavarna en viktig
roll i det framtida samarbetet. Ger läraren en tråkig bild av sig själv till
vårdnadshavarna, känner vårdnadshavaren en högre tröskel att ta kontakt med skolan
och läraren. I intervjuerna framkommer speciellt två egenskaper, som förmedlar en
positiv bild av läraren och skolan till vårdnadshavarna. Dessa är: öppenhet och
tillgänglighet. Öppenhet är att läraren berättar tydligt hur man kan nå klassläraren.
Vårdnadshavarna efterlyser olika kommunikationskanaler, som också omfattar till
exempel ett personligt möte med läraren. Tillgänglighet innebär att vårdnadshavarna
förväntar sig att läraren är tillgänglig om det skulle behövas. De båda vårdnadshavarna
efterlyser konkreta kontakttider med läraren.

Enligt vårdnadshavarna ska

kontakttiderna också kunna respektera vårdnadshavarnas arbetstid, vilket betyder att
vårdnadshavarna ska kunna ha möjlighet att nå läraren i någon form efter arbetstid till
exempel.
Jag vill kunna ringa läraren mellan 15–17, till exempel. 8–15 har jag som mest att göra på
jobbet, vilket gör att jag inte alltid har möjlighet att ta kontakt med läraren då. Om läraren
stänger av telefonen klockan 15, så tycker jag i alla fall att det ger ett intryck av att man inte
är intresserad av att föräldrarna tar kontakt. (V3)

70

Arponen, Ville

5.4 Sammanfattning
Det här kapitlet har presenterat resultatet för forskningsfrågorna som ställs i denna
avhandling. I den första forskningsfrågan undersöktes hur vårdnadshavarna är
delaktiga i barnets skolgång och lärandet. Samtliga informanter svarade att de försöker
vara delaktiga genom att hålla kontakt med skolan och vara delaktig i elevens lärande
hemma. Kontakten mellan hemmet och skolan sker via olika kanaler, där de
elektroniska kommunikationskanalerna börjat dominera under den senaste tiden.
Fortfarande sköts dock en del av kontakten via telefonsamtal och personliga möten.
De personliga mötena med skolan sker främst genom föräldramöten och
utvecklingssamtal. De digitala redskapen har också möjliggjort att vårdnadshavarna
kan följa med elevens framsteg hemma, genom till exempel digitala portfolion.
Vårdnadshavarna försökte också vara delaktiga hemma, genom att ställa frågor om hur
skoldagen har varit. Enligt vårdnadshavarna fungerar detta som en uppföljning av
elevens trivsel och välmående i skolan. En av vårdnadshavarna som intervjuades,
berättade till exempel att hon inser ganska snabbt om något är fel, genom att ständigt
följa upp barnets skolgång genom frågor. Att hjälpa barnet med läxor var även ett
vanligt sätt för vårdnadshavarna att vara delaktiga i barnets skolgång. Speciellt
vårdnadshavare till barn i de yngre årskurserna är mera delaktiga i barnets läxläsning.
Att delta i evenemang och delta i olika förtroendeorgan förekom också i
informanternas berättelse, som olika sätt att vara delaktig på. Vårdnadshavarna deltog
i evenemang som ordnades av skolan, som till exempel öppet hus eller föreläsningar
för vårdnadshavarna. Vårdnadshavarna tycke att detta skapade ett kontaktnät till
skolans personal, samtidigt som de fick se hur elevernas fysiska lärmiljöer ser ut i
skolan. Två vårdnadshavare nämnde också förtroendeuppdrag inom skolan, som ett
sätt att vara delaktig på. De olika organ som förekom i intervjuerna var arbetsgrupper
för läroplanen och möjligheten att vara klassförälder. Enligt utsagorna gav detta en
möjlighet att bekanta sig med skolans vardag och hur beslut påverkar skolans
verksamhet på olika sätt.
Den andra forskningsfrågan undersökte hur delaktigheten hade förändrats, efter att
skolan medvetet börjat satsa på att göra föräldrarna mera delaktiga. Fyra

71

Arponen, Ville
vårdnadshavare ansåg att deras de hade blivit mera delaktiga i skolgången, efter att
skolan börjat satsa medvetet på delaktighet. En vårdnadshavare ansåg att delaktigheten
var oförändrad, men att formerna för hur vårdnadshavaren var delaktig hade
förändrats. En vårdnadshavare tyckte inte att delaktigheten i sitt barns skolgång och
lärande hade förändrats väsentligt. Enligt informanterna syns den ökade delaktighet i
att skolans personal värdesätter kontakten med hemmet, och därför till exempel har en
tätare kontakt med vårdnadshavarna. Genom att skolan ordnat evenemang för
vårdnadshavarna, har vårdnadshavarna fått bekanta sig med skolans byggnad och
lärmiljöer. Detta i sin tur gör att de känner sig mera delaktiga, när de vet hur eleverna
jobbar i skolorna. En av vårdnadshavarna säger också att respekten för skolan och dess
verksamhet ökat, när vårdnadshavaren fått se hur skolan och dess personal jobbar och
vilken verksamhet som förekommer i skolan.
Den tredje forskningsfrågan undersökte hur skolan motiverar vårdnadshavarna att vara
delaktiga i skolgången och barnets lärande. Intensivare kontakt med vårdnadshavarna,
var ett av det vanligaste sättet som skolan motiverar vårdnadshavare att vara delaktiga
i barnets skolgång. Genom en intensiv kontakt förmedlar skolan information om vad
som pågår i skolan och informerar vårdnadshavare om något särskilt händer i skolan.
I intervjuerna framkom att kontakten med hemmet och skolan var intensiv under
distansundervisningen i samband med pandemin covid-19, vilket vårdnadshavarna
uppskattade eftersom de hela tiden visste vad eleven skulle göra. Dessutom
uppmuntrade skolan vårdnadshavarna att stödja eleven i dess inlärning, eftersom den
skedde på distans under denna tid.
Skolan betonade även skolans roll som medfostrare på ett tydligare sätt, vilket två av
vårdnadshavarna uppskattade. Detta eftersom vårdnadshavarna känner att skolan
hjälper till att underlätta vårdnadshavarnas eget fostringsarbete. Samtidigt framkom
det även situationer där skolans fostringsarbete kom i konflikt med vårdnadshavarnas
fostringsarbete, eftersom det fanns olika syn på hur fostran ska genomföras. En av
vårdnadshavarna efterlyste därför efter tydlig dialog med vårdnadshavarna, för att
dessa konflikter inte ska uppkomma.
Vårdnadshavarna

lyfte

även

fram

att

skolan

värdesatte

kontakten

med

vårdnadshavarna, samt ordnade evenemang för vårdnadshavarna för att motivera de
72

Arponen, Ville
att vara delaktiga i elevens skolgång. Vårdnadshavarna tyckte att det är viktigt att
lärarna uppskattar och värdesätter kontakten med elevernas vårdnadshavare, eftersom
detta sänker tröskeln att ta kontakt med skolan vid olika situationer. Evenemangen
som skolan ordnade bidrar bland annat till att stärka gemenskapen mellan
vårdnadshavarna, och gör att de känner sig delaktiga i skolans verksamhet.

73

Arponen, Ville

6. Diskussion
I detta kapitel diskuteras resultatet för denna undersökning. Diskussionen följer
samma disposition som forskningsfrågorna för denna avhandling. I följande
underkapitel kommer sedan metoderna som använts i denna undersökning att
diskuteras. Slutligen anges några förslag för fortsatt forskning inom detta tema.

6.1 Resultatdiskussion
Jag har i denna avhandling undersökt hur vårdnadshavare är delaktiga i elevens
skolgång och lärande, i en skola som aktivt valt att satsa på delaktighet. Dessutom har
jag undersökt hur denna delaktighet har förändrats efter att skolan aktivt börjat satsa
på en större delaktighet, samt hur skolan uppmuntrar vårdnadshavarna att vara
delaktiga ur vårdnadshavarnas perspektiv.

Delaktighet i skolgången och lärande
Informanterna i denna undersökning ansåg sig vara delaktiga i sitt barns skolgång och
lärande genom informationsutbyte med skolan, och genom att följa med skolarbetet
hemma. Detta görs genom att till exempel ställa frågor om skoldagen och hjälpa
eleverna med läxorna. Resultaten är inte så överraskande, eftersom bland annat
Föräldrabarometern 2018 visar att de vanligaste sätten för vårdnadshavare att vara
delaktiga, är genom att ställa frågor om skoldagen och hjälpa barnet med sina läxor.
Till exempel svarade drygt 90 % av föräldrarna i åk 1–6 att de ställer frågor om
skolgången, som ett sätt att vara delaktig i skolgången. (Mertaniemi, 2018, s. 22.)
Också Metso (2004, s. 132) lyfter fram att informationsutbyte är det vanligaste sättet
för vårdnadshavare att vara involverad i barnets skolgång. Oftast kopplas
informationsutbytet till föräldramöten, där vårdnadshavarna har en passiv roll medan
skolans personal är den part som förmedlar informationen. Enligt Metso är kontakten
mellan vårdnadshavarna och skolan sällan präglad av växelverkan och dialog. Tre av
vårdnadshavarna i denna undersökning, tyckte att det var viktigt att de elektroniska
74

Arponen, Ville
kommunikationskanalerna inte ersätter personliga kontakten med läraren. Orsakerna
berodde på att vårdnadshavarna vill kunna upprätthålla en dialog med läraren, med
möjligheten att ställa följdfrågor eller få saker förklarade som de nödvändigtvis inte
alltid förstod. Vårdnadshavarna i denna undersökning efterlyser alltså dialog och
växelverkan i informationsutbytet med skolan.
Harry Shier (2001, s. 111–112) har skapat en modell för delaktighet som utgår från
Arnsteins (1969) modell om delaktighet. Shier anser att bara utbytandet av information
inte kan anses som delaktighet. En större grad av delaktighet kräver till exempel att
individen får möjlighet att uttrycka sin åsikt om ett ärende eller dylikt. Enligt Shier har
uttryckandet inte någon större påverkan, om organisationen inte sedan tar dessa åsikter
i beaktande. För att vårdnadshavarna och eleverna ska anses vara delaktiga, måste
organisationen alltså ta i beaktande åsikterna vid beslut eller verkställandet av beslutet.
Att ta i beaktande åsikterna, tvingar ändå inte organisationen att fatta beslut enligt de
åsikterna. Det innebär i detta sammanhang att skolan inte måste fatta beslut utgående
från vårdnadshavarnas åsikter i alla frågor, men det kräver att vårdnadshavarna får
uttrycka sin åsikt om ett beslut som påverkar dem och att dessa åsikter tas i beaktande
av skolans personal.
Vårdnadshavare i denna undersökning ansåg att budskapet förmedlas bättre vid
personlig kontakt, vilket kan bero på att de då får en personlig bekräftelse på att läraren
verkligen hört vårdnadshavarens åsikt eller ärende i en viss fråga. Detta i sin tur gör
att vårdnadshavarna kände att läraren verkligen tagit till sig budskapet, som de ville
förmedla till läraren. Enligt vårdnadshavarna skapade denna bekräftelse, en känsla av
delaktighet. Detta kan också kopplas ihop med den tyska filosofen Axel Honneths
tankar om delaktighet. Enligt Honneth behöver en människa känna att individens
tankar och förmågor respekteras av gruppen, och att ens prestationer är värdefulla för
det gemensamma arbetet. (Honneth, 2003, s. 106–107.) För några vårdnadshavare var
det viktigt att kontakta läraren personligen, för att få en bekräftelse över sin oro eller
över sitt problem. Därför bör läraren också ta emot vårdnadshavarnas samtal, och
komma med olika lösningar. Det här skapar ett förtroende för läraren, som bidrar till
att vårdnadshavarna känner sig mera delaktiga i skolans verksamhet. Francis, BlueBanning, Haines, Turnbull och Gross (2016, s. 331–332) noterade också i sin
forskning att vårdnadshavare tog kontakt med skolans lärare, för att få bekräftelse eller
75

Arponen, Ville
stöd i vissa frågor. För vårdnadshavarna i denna studie var det viktigt att få uttrycka
sina problem till läraren, och samtidigt uppskattade vårdnadshavarna att de fick ett
snabbt svar från lärarna. Även i intervjuerna med informanterna i denna undersökning,
framkom det att vårdnadshavarna oftast kontaktar skolan vid problemsituationer eller
när de har frågor om skolgången eller dylikt. Detta visar att det är viktigt som lärare
att vara tillgänglig för vårdnadshavarna, eftersom de tycker att det är viktigt att kunna
ställa frågor om problem eller dylikt till skolans lärare.
Att vårdnadshavarna förväntar sig att läraren och skolan är tillgänglig för
informationsutbyte, visar att vårdnadshavarna har ett behov av att känna social
delaktighet i skolans gemenskap. Samtidigt kan läraren inte bara förvänta sig att
vårdnadshavare tar initiativ för att upprätthålla en kontakt, utan läraren måste aktivt
jobba för att upprätthålla den här kontakten. Francis, Blue-Banning, Haines, Turnbull
och Gross (2016, s. 335) lyfter fram att antaganden där skolans personal tror att
vårdnadshavarna inte är intresserade av barnets skolgång eller lärande, kan uppfattas
kränkande och rent av förstöra relationen mellan hemmet och skolan. För att undvika
detta, bör skolans personal se värdet av vårdnadshavarnas sociala delaktighet. Enligt
Honneth (2003, s. 106) borde människan få ett erkännande från andra för att skapa en
positiv självbild hos sig, vilket i praktiken betyder att vårdnadshavare bör inse att man
är värdefull för skolans verksamhet. Därför borde också skolorna satsa på att bygga
en grund för samarbetet, genom att skapa en fungerande dialog mellan hemmet och
skolan. Enligt Epstein (2010b, s. 377) kännetecknas dialogen av att både hemmet och
skolan känner att de kan hålla kontakt med varandra, utan större trösklar. Genom att
skolan bygger denna grund och förklarar målen för samarbetet, blir vårdnadshavarna
också medvetna om skolans roll som medfostrare i elevens fostran.
Vad gäller skolans föräldramöten, efterlyste några vårdnadshavare ökat engagemang
och större delaktighet i mötena. Enligt Cervone och O'Leary (1982) är föräldramöten
en situation, där vårdnadshavaren oftast är en passiv deltagare. Enligt Cervone och
O’Leary borde skolan ordna varierande aktiviteter, som engagerar både aktiva och
mera passiva vårdnadshavare. Det finns vårdnadshavare som är engagerade att delta i
olika diskussioner och aktiviteter, medan andra vårdnadshavare trivs bäst som passiva
deltagare. Därför borde skolan ordna aktiviteter som passar samtliga typer av föräldrar.
Enligt Cervone och O’Leary kräver detta också att läraren reflekterar var sina egna
76

Arponen, Ville
gränser går. Läraren ska absolut inte sätta sig i situationer, som man inte är villig att
delta i. Eftersom några föräldrar saknade delaktigheten i föräldramöten kunde skolan
utgående från Cervone och O’Learys (1982) forskning, hitta olika typer av aktiviteter
under föräldramöten som de mesta aktiva vårdnadshavarna har möjlighet att delta i.
I en intervju framkommer det att en vårdnadshavare känner att det är svårt att vara
delaktiga i barnets skolgång och lärande hela tiden, eftersom arbetet tar mycket av
fritiden. Samtidigt riktas en kritik mot skolan, som ordnar evenemang på kvällen då
vissa vårdnadshavare jobbar kvällsskift. Institutet för hälsa och välfärd i Finland har
undersökt olika barnfamiljer i Finland. I deras studie framkommer det att föräldrar
med en lägre socioekonomisk status är mindre delaktiga i sitt barns skolgång, än de
familjerna med en högre socioekonomisk status. Samma studie visar att barn från
familjer med lägre socioekonomisk status har svårare att göra läxor från skolan
hemma. (Salmi & Kestilä, 2019, s. 25.) Samtidigt visar också Ankrums (2016, s. 170)
studie att familjens socioekonomiska status har betydelse för hur läraren bemöter
vårdnadshavarna. Ankrums studie visar också att de flesta familjer vill vara delaktiga
i barnets skolgång, oberoende av vilken socioekonomisk status familjen kommer ifrån.
Perttu Männistö (2018) anser att den finländska skolans verksamhetskultur borde ta
allt mer i beaktande demokratikompetenser. Till dessa demokratikompetenser hör
även att ta i beaktande elever och familjer från olika nivåer i samhället. Inte bara från
olika etiska eller kulturella nivåer, utan även från socioekonomiska nivåer som
existerar i det finländska samhället. Enligt Männistö (2018, s. 33) misslyckas den
finländska grundläggande utbildningen med att minska de socioekonomiska klyftorna
i samhället. Detta kunde motverkas genom att utveckla lärarutbildningen, så att lärarna
redan i sin utbildning får redskap för att möta ett allt mer heterogent samhälle. Enligt
Matikainen, Männistö & Fornaciari (2018, s. 10–11) borde lärarutbildningen
utvecklas, så att lärarstudenterna i sin utbildning kan kritisk reflektera över det sociala
samhället i Finland. Genom att samverka med organisationer i samhället, bör
lärarstuderande utveckla en kritisk syn på samhället och genom det skapa metoder för
att motverka de ökade samhällsklyftorna i det finländska samhället. Männistö (2018)
tycker också att lärarna i skolorna ständigt bör reflektera om frågan om hurdana
samhällsmedborgare man vill fostra i skolan. Samarbetsfärdigheter, tolerans för
olikheter och förmåga att skapa en delaktig verksamhetsmodell är kompetenser som
77

Arponen, Ville
skolorna borde reflektera om, för att kunna skapa en skola som tar i beaktande
samhället runt omkring. En av vårdnadshavarna lyfter upp i intervjuerna, att
deltagandet i förtroendevalda organ inom skolväsendet fått henne att etablera
kontaktnät till skolans personal och andra vårdnadshavare. Det finns alltså fördelar för
både lärare och vårdnadshavare då de olika demokratiska kompetenserna tas i
beaktande.
I resultatet framkom det att vårdnadshavarna är delaktiga på flera olika sätt, än bara
genom de mera traditionella metoderna som till exempel föräldramöten och
utvecklingssamtal. I Metsos (2004, s. 132) doktorsavhandling konstaterade hon att en
stor del av samarbetet mellan hemmet och skolan präglas av informationsutbyte. I
denna skola förefaller det som att vårdnadshavarnas möjligheter att vara delaktiga är
mera mångsidigare, trots att informationsutbyte fortfarande är den dominerande
kategorin. I denna undersökning var deltagande i evenemang ordnade av skolan, också
en vanlig form för vårdnadshavarna att vara delaktig i barnets skolgång. Sormunen,
Tossavainen och Turunen (2011, s. 197–198) har undersökt vårdnadshavarnas syn på
dessa evenemang. I deras studie konstaterar de flesta vårdnadshavare, att de gärna
deltar i dessa typer av evenemang. Dock poängterar vårdnadshavarna att det är viktigt
att det kommer en personlig inbjudan till vårdnadshavare, vilket innebär att skolan inte
kan förvänta sig att vårdnadshavarna bara dyker upp. Orsakerna till vårdnadshavarnas
frånvaro berodde på att vårdnadshavarna jobbade kvällsskift, hade svårt att skaffa
barnvakt eller att vårdnadshavarna upplevde att skolan inte hade något nytt att erbjuda
dem. I flera forskningsresultat (Metso 2004; Siniharju 2003) lyfts det fram att
vårdnadshavarna vill delta i evenemang som skolan ordnar, men att vårdnadshavarna
har en väldigt passiv roll i ordnandet av dessa evenemang på grund av
vårdnadshavarnas egen vilja eller möjlighet. En av vårdnadshavarna i denna
undersökning påpekade att evenemangen som skolan ordnar oftast sker kvällstid, när
det finns vårdnadshavare som jobbar kvällsskift. Därför bör skolan variera
tidpunkterna som de ordnar dessa evenemang, för att så många som möjligt ska kunna
ta del av evenemangen. Skolorna borde också ta en aktiv roll i ordnandet av
evenemangen, eftersom skolorna inte bara kan förvänta sig att vårdnadshavare dyker
upp. Sormunen, Tossavainen och Turunen (2011, s. 198) kunde också konstatera att
vårdnadshavarnas egna upplevelser av sin egen skolgång, kan påverka hur aktivt
vårdnadshavarna är delaktiga i skolgången. Vårdnadshavarna som har en dålig bild av
78

Arponen, Ville
skolan från sin egen skolgång, kan fortfarande ha en negativ bild av skolan. I studien
framkom även att det finns vårdnadshavare som undviker dessa evenemang, eftersom
de upplever sig osäkra i hur de ska agera och bete sig när man är på dessa evenemang.
Vårdnadshavare upplevde till exempel att det var oklart om barnet fick vara med på
föräldramötet, som ett exempel på funderingar som kan uppkomma. Enligt Cervone
och O’Leary (1982) borde skolorna alltså planera evenemang för alla typer av
vårdnadshavare. Dessutom bör skolorna vara tydliga i sina inbjudningar och försöka
göra dem så personliga som möjligt, och inte förvänta sig att vårdnadshavare på eget
initiativ tar kontakt vid frågor om evenemangen.
Några av vårdnadshavarna i undersökningen, ansåg att hemmets delaktighet beror på
den enskilda läraren. Samtidigt anser samtliga vårdnadshavare att de är delaktiga i
skolgången och barnets lärande genom att delta i föräldramöten och utvecklingssamtal.
Enligt Metso (2004, s. 177) har kontakten mellan hemmet och skola blivit en synonym
för all samverkan som sker mellan hemmet och skolan. Detta gör att vårdnadshavare
har svårt att veta sig vad de ska förvänta sig från skolans sida. Enligt Metso (2004, s.
118) blir risken att många vårdnadshavare anser att informationsutbytet som sker vid
föräldramöten och utvecklingssamtal är delaktighet. Men både Shier (2001, s. 111–
112) och Epstein (2010b, s. 377) anser att en lyckad social delaktighet förutsätter en
aktiv dialog mellan vårdnadshavarna och skolan. Delaktighet förutsätter alltså en
djupare samverkan från vårdnadshavarnas sida, än bara informationsutbyte. Trots
detta

anser

sig

vårdnadshavare

vara

delaktiga

i

skolgången

genom

informationsutbytet. För att undvika att termen delaktighet förknippas med
informationsutbyte, behöver Hem och Skola samt skolorna aktivt informera
vårdnadshavare om vad social och politisk delaktighet innebär. Detta skapar en
gemensam förståelse bland skolorna och vårdnadshavarna, för formerna för samarbete
mellan hemmet och skolan. Dessutom behöver det framkomma att delaktighet är en
process, som man måste gå fram steg för steg. Man kan inte bara förvänta sig att alla
vårdnadshavare anpassar sig till en större delaktighet, eftersom vårdnadshavarna kan
ha en föråldrad eller förvrängd bild av skolans verksamhet. Dessutom behöver läraren,
tillsammans med vårdnadshavarna, reflektera om möjligheter och ramar med
delaktighet i skolgången. I princip borde man alltså när man bygger grunden för
samarbetet, också diskutera lärarens och vårdnadshavarnas förväntningar på
samarbetet. Samtidigt behöver man också diskutera om formerna för samarbetet.
79

Arponen, Ville
När man tillsammans byggt upp grunden för samarbetet och diskuterat de olika
förväntningarna för samarbetet kan man gå vidare i processen, med andra former för
vårdnadshavarnas delaktighet. Vårdnadshavarna i denna undersökning uppskattade
evenemangen som ordnades av skolan. I informanternas utsagor framkom det att
vårdnadshavarna uppskattar att få bekanta sig med skolan och få möjligheten att
etablera relationer med skolans personal och andra vårdnadshavare. Enligt Thomas
(2007, s. 206) innebär den sociala delaktigheten att människor erbjuds möjligheten att
skapa relationer och nätverk. Dessa evenemang bidrar till att vårdnadshavarna känner
sig en del av skolans gemenskap. Jyrhärmä, Hellström, Kansanen och Uuusikylä
(2016) lyfter också fram att samarbetet ska gynna samtliga vårdnadshavare, och därför
behöver skolan också ta i bekantande vårdnadshavare från olika ställningar i samhället.
Vårdnadshavare som arbetar kvällar och helger eller vårdnadshavare från andra
kulturella förhållanden behöver också erbjudas möjlighet att kunna delta i dylika
evenemang. En av vårdnadshavare ansåg att skolan inte tar i beaktande detta vid
planeringen, utan ordnar evenemangen då det passar majoriteten. Skolorna och
föräldraföreningarna behöver alltså tänka utanför ramarna vid ordnandet av dessa
evenemang, och fundera på möjligheter att aktivera de vårdnadshavarna som annars
lätt kan passivera sig på grund av tröskeln eller möjligheten att delta i dylika
evenemang.
I respondenternas svar förekommer också en önskan om att skolan skulle bjuda in till
djupare delaktighet. Några av vårdnadshavarna vill engagera sig och vara mera aktiv i
skolans verksamhet. Enligt Shier (2001) förutsätter en större delaktighet att den andra
partnern involveras i beslutandeprocesser, vilket i det här fallet är vårdnadshavarna.
Enligt Shier går man i denna process från att endast rådfråga, till att låta
vårdnadshavarna vara en aktiv part i beslutsprocessen. Modellen öppnar upp för att
beslutsfattandet blir mångsidigare, eftersom en bredare grupp är med i
beredningsprocessen. Dessutom skapar detta en större sammanhållning, vilket både
bidrar till att vårdnadshavare kan uppleva en större politisk delaktighet men också en
social delaktighet. En av vårdnadshavarna i denna undersökning lyfte fram att
vårdnadshavarna även en djupare insikt i skolans verksamhet och skolans mål.
Eftersom vårdnadshavarna är en central del av skolans verksamhetskultur då de har
ansvaret över barnets skolgång, borde vårdnadshavarna erbjudas allt mera
mångsidigare möjligheter att få vara med och forma skolans verksamhetskultur.
80

Arponen, Ville
Förändringar i delaktigheten
Den andra forskningsfrågan undersökte hur delaktigheten har förändrats, efter att
skolan aktivt gått inför att satsa på vårdnadshavarnas delaktighet. Undersökningen
visade att fyra av vårdnadshavarna ansåg att deras delaktighet hade ökat i sitt barns
skolgång och lärande. En vårdnadshavare ansåg att delaktigheten inte hade ökat
väsentligt, men istället hade formerna för delaktighet förändrats. En vårdnadshavare
ansåg att delaktigheten inte hade förändrats märkbart.
Utgående från intervjuerna kan det vara svårt att dra slutsatsen, att den ökade
delaktigheten endast beror på att skolan aktivt börjat satsa på delaktigheten i skolan.
Vårdnadshavarna nämner bland annat den senaste revideringen av läroplanen, som en
av orsakerna till att vårdnadshavarnas delaktighet i skolan har ökat. Glgu 2014 skriver
att: ”för ett lyckat samarbete förutsätts att skolans personal är aktiv och har personlig
kontakt med vårdnadshavarna och att kommunikationen i övrigt är mångsidig.
Samarbetet mellan hemmet och skolan ska ske såväl på kollektiv nivå som på
individnivå” (Utbildningsstyrelsen, 2014, s. 36). Skrivelsen i Glgu 2014 baserar sig på
lagen om grundläggande utbildning (628/1998) paragraf tre där det slås fast att den
grundläggande utbildningen i Finland ska genomföras i samarbete med
vårdnadshavarna. Enligt Jyrhämä, Hellström, Kansanen och Uusikylä (2016, s. 101–
102) borde skolorna reservera tid och resurser för att samarbetet ska vara så kvalitativt
som möjligt. Skolorna har även möjligheten att utnyttja teknologin, för att underlätta
samarbetet med vårdnadshavarna. Enligt Jyrhämä, Hellström, Kansanen och Uusikylä
(2016) betyder skrivelserna i läroplanen att hemmet ska aktiveras på flera olika plan.
Detta gäller alltså inte bara evenemang och fester i skolan, utan vårdnadshavarna borde
också bjudas in i den dagliga skolgången. Skolorna bör berätta för vårdnadshavarna
vilka möjligheter samarbetet mellan hemmet och skolan kan erbjuda, och samtidigt
också vilka begränsningar som kan finnas. En av vårdnadshavarna efterlyser mera
konkreta skrivningar om samarbetet mellan hemmet och skolan i grunderna för
läroplanen, eftersom det är svårt att veta hur långt skolans möjligheter verkligen
sträcker sig. Enligt Jyrhämä, Hellström, Kansanen och Uusikylä (2016, s. 101) är det
dock skolans uppgift att förmedla till föräldrarna hur samarbetet ska se ut. Enligt dem
ska vårdnadshavarna också få komma med önskemål om hur samarbetet borde se ut.
Samarbetet ska vara planerat och målinriktat, och samtidigt även intressant för
81

Arponen, Ville
samtliga vårdnadshavare. Några vårdnadshavare i denna undersökning lyfter upp detta
i intervjuerna, och riktar samtidigt en kritik mot skolan. Enligt dem behöver skolan
bjuda in till diskussionsforum och mera aktivare former för delaktighet, eftersom det
finns vårdnadshavare som upplever det ointressant att bara dyka upp på en dag där
skolan har öppet hus till exempel. Här är det enligt Sormunen, Tossavainen och
Turunen (2011) viktigt att skolan erbjuder olika former av evenemang, som passar
mera aktiva vårdnadshavare och samtidigt också de som vill vara mera passiva
deltagare.
Vårdnadshavarna som ansåg att delaktigheten hade ökat, lyfte upp att de hade fått en
större insyn i skolans verksamhet och en tätare kontakt med lärarna i skolan. För
vårdnadshavarna var det speciellt viktigt med en personlig kontakt, där man kan
framföra sitt ärende och få en snabb respons. Enligt Epstein (2010b, s. 377)
kännetecknas en bra relation av att den är respektfull, vilket betyder att
vårdnadshavarna behandlas med respekt och deras frågor tas emot seriöst av läraren i
skolan. Till en bra relation hör även att den är inkluderande, vilket i praktiken betyder
att alla inblandade vårdnadshavare och all inblandad personal bjuds in till
diskussionerna i skolan. En bra relation är också flexibel, vilket innebär att
vårdnadshavarna får en snabb respons på sitt problem eller sitt ärende. Om läraren inte
vet svaret på frågan, ser läraren till att ta reda på svaret genom andra i personalen till
exempel. För att kontakten mellan hemmet och skolan ska vara kontinuerlig och inte
beroende av den enskilda läraren, är det viktigt att bygga upp strukturer för samarbetet.
Genom att man inom skolan bygger upp tydliga strukturer och regler för samarbetet,
motverkar man risken för att kontakten mellan hemmet och skolan blir allt för
individualiserad. Om samarbetet mellan hemmet och skolan är individualiserad, beror
djupet av delaktighet på lärarens inställning till samarbetet med vårdnadshavarna.
Samtidigt är det också viktigt att skolan inte glömmer bort att rådfråga
vårdnadshavarna i byggandet av dessa strukturer inom skolan. Vårdnadshavarna måste
också ha rätt att få uttrycka sina förväntningar på skolan, vad gäller samarbetet mellan
hemmet och skolan. (Launonen, Pohjola & Holma, 2004, s. 109.)
En av informanterna nämner att han inte är intresserad av en ökad delaktighet mellan
hemmet och skolan, eftersom han anser sig vara nöjd med den form av delaktighet
som idag förekommer. Detta måste skolan acceptera, eftersom vårdnadshavare har
82

Arponen, Ville
olika behov av att vara delaktiga i sitt barns skolgång och lärande. Enligt Epstein
(2010b) kräver det ändå att lärarna i skolan, håller vårdnadshavaren informerad och
strävar efter att upprätthålla en tät kontakt med vårdnadshavaren. Skolan kan inte bara
förvänta sig att vårdnadshavarna automatiskt engagerar sig i skolans verksamhet.
Skolan bör därför acceptera vårdnadshavarnas olika syner på delaktigheten, och inte
bara förvänta sig att vårdnadshavarna agerar som skolan förväntar sig. Enligt Vuorinen
(2000, s. 10) finns det också vårdnadshavare som har svårt att placera sig själv in i
skolans verksamhet, och undviker att därför vara delaktiga eftersom de inte känner sig
som en del av gemenskapen. Bouakaz (2007, s. 141–145) påpekar också att den
språkliga eller kulturella barriären också vara en av orsakerna till att vårdnadshavare
undviker att vara delaktiga i skolans verksamhet. Vårdnadshavaren kan känna att
språket inte räcker till eller att man kulturellt inte passar in i gemenskapen i skolan,
trots att vårdnadshavarna inte uttrycker detta verbalt för skolan.

Hur skolan motiverar vårdnadshavarna i delaktigheten
Den tredje forskningsfrågan undersökte hur skolan motiverar vårdnadshavarna till att
vara delaktiga sitt barns skolgång och lärande. Utgående från intervjun kunde fyra
olika kategorier hittas i analysen av informanternas utsagor. Dessa är: intensivare
kontakt, betoning på medfostran, evenemang för vårdnadshavare och värdesättande av
kontakten.
En intensivare kontakt förekom i fyra av informanternas berättelse. Samtliga av
informanterna upplevde den intensivare kontakten som positiv, eftersom det bidrog till
att kontakten mellan hemmet och skolan hade ökat. Vårdnadshavarna kände att de var
väl informerade och blev därför involverade i skolans verksamhet, och visste därför
vad eleverna gjorde under skoldagen. Enligt Theodorou (2008, s. 254) är involvering
och delaktighet inte samma sak när det gäller samarbetet mellan hemmet och skolan.
Att föräldrarna är delaktiga innebär att maktbalansen fördelas jämnt mellan
vårdnadshavare och lärare. Samtidigt innebär detta också att man strävar mot ett
gemensamt mål, som bidrar till välfärden för hela skolans gemenskap och för den
enskilde eleven. Delaktighet innebär också att vårdnadshavarna är involverade i
beslutsfattandet i skolan, enligt Theodorou. Enligt Syomeou (2009, s. 29) kunde detta
83

Arponen, Ville
uppnås genom att man ersätter involvering med olika former av samarbete, där
vårdnadshavarna har möjlighet att kunna vara delaktiga. Detta kan sedan fördjupas till
ett tätare samarbete, där läraren söker råd av föräldrar eller bjuder in föräldrarna i
undervisningen. Vårdnadshavarna kan få en roll som innebär mera assisterande i
undervisningen. Detta kan förklara varför vårdnadshavarna kände sig mera delaktiga i
distansundervisningen, under pandemin med covid-19. Enligt vårdnadshavarna fick de
vara med i undervisningen och föräldrarnas roll blev mera en samundervisare vid sidan
om läraren. Dessutom förändras maktbalansen mellan lärarna och vårdnadshavare,
eftersom vårdnadshavarna fick en aktivare roll i undervisningen, då undervisningen
skedde på distans hemifrån. Ur skolans synvinkel kan detta vara en aning
problematiskt. Lärarna i skolan förväntar sig att föräldrarna är delaktiga i skolgången
på en lämplig nivå. Lärarna vill inte att vårdnadshavarna börjar styra undervisningen
och lärarens planering av undervisningen. Samtidigt vill lärarna också att
vårdnadshavarna tar i beaktande lärarens situation och lärarens yrkesroll. Lärarna i
skolan önskar sig alltså en tydlig gränsdragning mellan skolan och hemmet. (Metso,
2004, s. 81–82.)
I tre av informanternas utsagor framkom det att skolan lagt en ökad betoning på
medfostran. I Glgu 2014 står det nämligen att: ”skolan ska stödja hemmens fostrande
uppgift

och

svara

för

elevens

undervisning

och

fostran

i

skolan” (Utbildningsstyrelsen, 2014, s. 36). Detta innebär att skolan fungerar som
medfostrare i barnets fostran. Glgu 2014 skriver dock att det primära ansvaret för
fostran ligger hos vårdnadshavarna (Utbildningsstyrelsen, 2014, s. 36). Två av
informanterna anser att det är positivt att skolan stödjer vårdnadshavarna i deras
fostringsuppgift. Enligt vårdnadshavare finns det områden i fostran, som kan skötas
bäst via skolan. Sådana områden är till exempel sociala relationer och förmåga att
samarbeta i grupp. Enligt Epstein (1987, s. 121) innebär detta att skolan och
hemmet har ett delat ansvarsområde i fostran. Huvudsakligen sker fostran
genom att skolan och vårdnadshavarna samarbetar för att uppnå målet med fostran.
Detta kännetecknas med att skolan och vårdnadshavarna strävar mot samma mål i
fostran, och arbetar därför tillsammans för att uppnå dessa gemensamma mål.
Vårdnadshavarna i den här undersökningen ansåg att den sociala kompetensen är en
del av elevens fostran. Eftersom skolans syn på fostran inom den sociala
kompetensen

inte

stod

i

konflikt

med

vårdnadshavarnas,

accepterade

vårdnadshavarna att skolan arbetar med denna typ av fostran.
84

Arponen, Ville

En av vårdnadshavarna nämner dock en situation där vårdnadshavarnas mål med
fostran kommer i konflikt med skolans mål. Enligt denna vårdnadshavare fanns det
situationer där man inte höll med skolan om det gemensamma målet med fostran.
Dessa konflikter uppkom speciellt i sociala regler. Epstein (1987, s. 121) lyfter fram
att om vårdnadshavarna och skolan har olika syn på fostran, kan det uppstå konflikter
i det gemensamma fostringsarbetet. Detta eftersom vårdnadshavarna och lärarna har
olika mål med sin fostran. Enligt Epstein (1987) fungerar samarbetet med dessa
vårdnadshavare bäst då lärarna sköter om områden som kan kopplas till undervisning,
medan vårdnadshavarna sköter resten av fostran. Enligt Siniharju (2003, s. 6) ses då
skolan och hemmet som separata institutioner i fostringsarbetet. Vårdnadshavarna
förväntar sig alltså att skolan sköter sin del, medan de andra områdena lämnas till
vårdnadshavarna. Glgu 2014 gör klart att vårdnadshavarna har det primära ansvaret
för sitt barns fostran (Utbildningsstyrelsen, 2014, s. 36). Det här innebär att skolorna
måste anpassa sig efter vårdnadshavarnas syn på fostran. Vårdnadshavaren i denna
intervju, nämner att läraren redan vid läsårets introduktion borde diskutera med
vårdnadshavare om frågor om fostran med vårdnadshavarna.
I denna studie framkom det ur två informanters berättelser att skolan försöker ordna
evenemang för vårdnadshavare, för att motivera dem att vara delaktiga i sitt barns
skolgång. Evenemangen är av olika slag, både avspända fritidsevenemang och
utbildande evenemang. Vårdnadshavarna nämner till exempel att föreläsningarna ofta
har ett tema som kan kopplas till undervisning och fostran. Enligt Epstein (2010a, s.
85) borde skolorna erbjuda denna typ av information för vårdnadshavarna, för att få
dem mera delaktiga i skolans verksamhet och i barnets lärande. Enligt Epstein borde
skolorna erbjuda vårdnadshavarna information för hur de kan stödja eleverna i deras
inlärning där hemma. Skolorna borde dock göra mera än att bara förmedla information
om hur man kan stödja eleverna. Skolorna borde också kunna informera
vårdnadshavarna vilka lärandemål som krävs för varje vitsord, och samtidigt erbjuda
information hur eleverna kan stödjas för att uppnå de lärandemålen som krävs för de
olika vitsorden. En delaktig skola går mycket djupare än så, och erbjuder till exempel
vårdnadshavarna att vara med i planeringen av läsåret och medbeslutare i viktiga
beslut om undervisning och läroplaner (Epstein, 2010a, s. 86). Vårdnadshavarna i
denna undersökning, verkar ändå uppskatta evenemangen som skolan ordnar.
85

Arponen, Ville
Vårdnadshavare tycker att de får ett stöd i sitt föräldraskap från skolans sida. Även
Epstein (2010a, s. 87) nämner att fördelarna med denna typ av delaktighet i skolan, är
att vårdnadshavarna vet hur de ska stödja och uppmuntra sitt barn i sin skolgång.
Dessutom uppskattar vårdnadshavarna lärarnas arbete vid undervisningen, eftersom
de får en djupare insyn i lärarnas arbetsroll.
Slutligen lyfte två vårdnadshavare upp att skolan i allt större grad värdesatte kontakten
mellan hemmet och skolan. Detta gjordes främst verbalt, genom att lärarna berättade
hur mycket de uppskattade kontakten. Detta i sin tur gjorde att vårdnadshavarna kände
sig värdefulla, och som en del av skolans gemenskap. Enligt Janson, Nordström och
Thunstam (2007, s. 4) innebär social delaktighet att individen känner sig accepterad
av de människorna som finns i samma situation som en själv. Detta betyder att
vårdnadshavarna känner att de är socialt delaktiga i skolans gemenskap, eftersom de
har en möjlighet att skapa en relation till elevernas lärare och bygga nätverk till skolans
personal och andra vårdnadshavare. Enligt Thomas (2007, s. 206) innebär social
delaktighet, att man som individ har möjlighet att etablera relationer med varandra
som är i samma situation. Dessutom innebär social delaktighet att vi känner oss hörda
och att våra åsikter tas i bekantande vid olika situationer. Även Glgu 2014 tycker att
det är viktigt att skolorna erbjuder vårdnadshavarna möjligheten att skapa kontakter
till andra vårdnadshavare. Glgu 2014 nämner att: ”samarbetet mellan hem och skola
främjar också kontakten vårdnadshavarna emellan och lägger grund för
föräldraföreningsverksamhet. Nätverk bland föräldrarna och gemensamma aktiviteter
stärker gemenskapen och stödjer lärarnas och skolans arbete” (Utbildningsstyrelsen,
2014, s. 37). Läroplanen nämner alltså att det är viktigt att vårdnadshavarna för
möjlighet att bekanta sig med varandra, för att skapa olika nätverk som stöder skolans
arbete.
I intervjuerna framkommer det också att det förväntas att läraren är tillgänglig även
efter skoltid Detta kan dock stå i konflikt med lärarnas syn på tillgänglighet. Enligt
lärarna är det viktigt att det existerat en tydlig gräns mellan hemmet och skolan, vilket
betyder att lärarna önskar sig en passlig nivå av delaktighet (Metso, 2004, s. 81–82).
Samtidigt visade Pyhältö, Pietarinen och Salmela-Aros (2011, s. 1105) studie att en av
orsakerna till varför lärare blir utbrända, är kontakten med vårdnadshavare. Lärarna i
deras studie upplevde sig otillräckliga, och samtidigt hade de också en känsla av
86

Arponen, Ville
maktlöshet gentemot vårdnadshavarna. Orsakerna till utbrändheten berodde ofta på
problem i kommunikationen mellan vårdnadshavare och lärare. Enligt Skaalvik och
Skaalvik (2010, s. 1067) är lärarna beroende av vårdnadshavarna, och därför kan
problem i relationen med vårdnadshavare vara betungande för lärare. Samtidigt
upplevde lärarna att deras autonoma ställning bidrar till att känna tillfredsställelse i
arbetet. Eftersom vårdnadshavarna ofta är en homogen grupp, kan lärarna inte alltid
tillfredsställa samtliga vårdnadshavare. Detta betyder att lärarens gränsdragning
mellan arbete och fritid kan upplevas negativ av vårdnadshavarna. En av
vårdnadshavarna i denna intervju förväntade sig att läraren är tillgänglig efter
arbetstid, för att det ska vara möjligt att kontakta läraren utanför vårdnadshavarens
arbetstid. Om läraren gör en tydlig gränsdragning mellan arbetstid och fritid, kan man
komma i konflikt med vårdnadshavarnas syn på lärarnas tillgänglighet. Enligt
Skaalvik och Skaalvik (2010) bör skolorna fastställa normer för föräldrarnas
delaktighet, som tar i beaktande läroplanen, vårdnadshavarnas förväntningar och
lärarnas självständighet. Dessa normer bör tydligt framföras till samtliga inblandade,
för att undvika allt för många konflikter som påverkar lärarnas välmående.

6.2 Metoddiskussion
Denna undersökning är en kvalitativ forskning. Undersökningen har undersökt hur
vårdnadshavare är delaktiga i en skola, som medvetet satsar på att göra
vårdnadshavarna delaktiga i elevens skolgång och lärande. Dessutom har
avhandlingen undersökt hur denna delaktighet har förändrats, samt hur skolan
motiverar vårdnadshavarna att vara delaktiga sitt barns lärande och skolgång. Eftersom
avhandlingen fokuserar på att förstå vårdnadshavarnas upplevelser och tankar genom
verbal kommunikation, lämpar sig en kvalitativ forskning bäst. Valet mellan en
kvalitativ och kvantitativ forskning sker utgående från syftet med undersökningen och
vilka forskningsfrågor som formas fram. (Patel & Davidson, 2011, s. 15.)
Den här undersökningen har utgått från forskningsansatsen fenomenografi. Enligt
Ference Marton och Shirley Booth (2000, s 46) fokuserar fenomenografiska studier på
att studera variationerna i människors uppfattningar och erfarenheter av ett visst

87

Arponen, Ville
fenomen som kopplas till vardagen. Det intressanta i fenomenografiska studier är att
studera varför dessa skillnader uppkommer. Dahlgren och Johansson (2012, s. 125)
anser att utformningen av forskningsfrågorna avgör om fenomenografi är lämplig för
undersökningen. Enligt Dahlgren och Johansson ska forskningsfrågorna i
fenomenografiska studier utformas så att de strävar efter att studera människors olika
sätt att uppfatta fenomen. Forskningsfrågorna i denna undersökning har formats så att
de strävar efter att undersöka vårdnadshavarnas upplevelser och tankar om delaktighet
i barnets skolgång. Genom att forma forskningsfrågorna så att de omfattar
vårdnadshavarnas specifika upplevelser, har undersökningen möjlighet att studera hur
de olika vårdnadshavarna uppfattar delaktighet i skolan. Målet med denna
undersökning har inte varit att undersöka på vilka sätt vårdnadshavarna tror att skolan
vill att de ska vara delaktiga på, utan istället ligger fokus på att undersöka hur
vårdnadshavarna verkligen är delaktiga. Eftersom avhandlingen studerar ett fenomen
som förekommer i vardagen i skolorna, lämpar sig därför en fenomenografisk
forskningsansats bäst för att undersöka informanternas erfarenheter av delaktighet.
Datainsamlingen skedde genom kvalitativa intervjuer. Enligt Bell och Waters (2016,
s. 189) är fördelen med intervjuer att de är flexibla, vilket innebär att forskaren kan
följa upp med frågor, undersöka informanternas känslor och få möjlighet att fördjupa
sig i olika aspekter som framkommer under intervjusituationen. Genom samtalet med
informanterna får forskaren den kunskap som behövs för undersökningen. Eftersom
fenomenografins mål att förstå upplevelser av fenomen ur informanternas perspektiv,
är det viktigt att forskaren inte gör egna tolkningar av informanternas berättelser.
Behöver forskaren komplettering eller en förklaring till informanternas berättelser, så
bör man ställa följdfrågor för att inte riskera att tolka ur eget perspektiv. (Kvale &
Brinkmann, 2014, s. 17.) Eftersom denna undersökning undersökte ett fenomen där
det kan finnas många uppfattningar och erfarenheter, ansågs intervjuer vara det bästa
sättet för att samla in data för denna undersökning. Genom att informanterna hade
möjlighet att förklara sina resonemang och erfarenheter, så försökte jag undvika att
tolka informanternas berättelse vid analysen. I denna intervju deltog sex informanter,
vilket ansågs som ett lämpligt med tanke på denna undersöknings omfatttning. Enligt
Bell och Waters (2016, s. 189–190) är utmaningen med forskningsintervjuerna, att de
kan bli väldigt omfattande. När man transkriberar intervjuerna till text, får man mycket
material som ska undersökas och i det här fallet meningskategoriseras. Utgånde från
88

Arponen, Ville
detta argument, ansåg sex informanter vara lämpliga med tanke på studiens och
materialets omfattning.
I resultatdiskussionen framkommer att det råder en viss förvirring om fenomenet
samarbete mellan hemmet och skolan. Eftersom det inte finns en klar definition på vad
samarbete mellan hemmet och skolan egentligen är, påverkas även det insamlade
materialet. Under processen märkte jag att vårdnadshavarna har olika uppfattningar av
att vara delaktiga i barnets skolgång och lärande. För några av vårdnadshavarna kunde
kommunikation från skolan vara delaktighet, medan andra vårdnadshavare krävde en
större dialog och medverkan för att de skulle anse sig vara delaktiga. Hur
vårdnadshavarna ser på samverkan mellan hemmet och skolan, påverkas alltså starkt
av vilka former av delaktighet som skolorna erbjuder för vårdnadshavare. Detta
påverkar också informanternas utsagor, eftersom synen på delaktighet kan skilja sig
från varandra. Hade informanterna haft en klar bild av vad samarbete mellan hemmet
och skolan är, hade antagligen tankarna och reflekteringarna varit klarare. I
undersökningen fick jag ofta ställa följdfrågor, eftersom jag inte alltid förstod om
vårdnadshavaren ansåg sig vara delaktig genom till exempel informationsutbytet.
Informationsutbyte var också något som starkt dominerade informanternas utsagor,
vilket antagligen beror på att det är det vanligaste formen av kontakt mellan hemmet
och skolan. Samtidigt är det viktigt att ta i beaktande att denna undersökning gjordes
under en tid, då informationsutbytet mellan skolan och hemmet var intensiv. Då
läroanstalterna stängde, blev elektroniskt kommunikation en form som möjliggjorde
en kontakt mellan hemmet och skolan trots det rådande läget. Informanterna relaterade
ofta till det rådande läget med covid-19 i utsagorna. Ibland kunde det behövas
följdfrågor för att förstå situationen i skolorna före det rådande läget i samhället.
Informanternas utsagor kan alltså ha påverkats av den rådande situationen i samhället,
då undersökningen gjordes. För att kontrollera hur mycket det påverkade, kunde man
ha genomfört en uppföljande intervju efter att läget lugnat ner sig. På grund av
tidsramarna för denna undersökning, kunde en dylik åtgärd inte genomföras.
Transkriberingarna från intervjuerna analyserades enligt den fenomenografiska
analysmodellen, där analysen sker i sju olika steg. Målet med analysen är att bilda så
kallade utfallsrum. Utfallsrum är när informanternas utsagor kategoriseras i olika
89

Arponen, Ville
kategorier. (Dahlgren & Johansson, 2012, s. 127–131.) Enligt Marton och Booth
(2000, s. 172–173) strävar den fenomenografiska undersökningen till att hitta en
mening eller en struktur i det man undersöker. För att underlätta framställandet av
resultatet gjordes en meningskategorisering i denna undersökningen. Samtidigt skapar
kategorierna en struktur i det man undersöker, vilket är målet med den
fenomenografiska forskningen. Att skapa kategorier kunde i vissa forskningsfrågor
vara utmanande. I den första forskningsfrågan hade informanterna olika former att
vara delaktiga, vilket gjorde att det var utmanande att skapa kategorierna av
informanternas utsagor. I andra forskningsfrågan var det lättare, eftersom
informanterna hade en klar åsikt om förändringen. Genom att följa den
fenomenografiska analysmodellen, och upprepa analysen kunde slutligen kategorierna
som presenteras i denna avhandling formas fram.
Enligt Stukát (2011, s. 138) är det viktigt att varje forskning följer den forskningspraxis
som finns inom läroanstalten, men också att forskningen följer den nationella
lagstiftningen. Med hänsyn till informanternas personliga integritet, är det till exempel
viktigt att se till att informanterna förblir konfidentiella i undersökningens
rapporterande. Informanternas utsagor har utgått från denna regel. I informanternas
berättelser har till exempel elevernas namn och andra detaljer tagits bort, för att skydda
informanternas personliga integritet. Vårdnadshavarnas namn har inte rapporterats,
utan istället har varje vårdnadshavare fått en kod. I denna undersökningen
framkommer ur vårdnadshavarnas perspektiv endast i vilken årskurs barnen är i.
Behandlingen av personuppgifterna har följt den så kallade GDPR-förordningen,
vilket betyder att varje vårdnadshavare givit ett skriftligt samtycke om att delta i denna
undersökning. Förordningen kräver att informanterna lämnar ett samtycke om att deras
personuppgifter får användas för det specifika ändamålet, och bör förstöras efter att
syftet avslutats. Förordningen kräver att informanterna måste informeras på förhand,
om att de kan återkalla sitt samtycke när som helst. (Europaparlamentets och rådets
förordning (EU) 2016/679 av den 27 april 2016 om skydd för fysiska personer med
avseende på behandling av personuppgifter och om det fria flödet av sådana uppgifter
och om upphävande av direktiv 95/46/EG , 2016.) Informanterna i denna undersökning
har informerats både muntligt och skriftligt att de har möjlighet att dra tillbaka sitt
samtycke. Samtyckesblanketten finns som en bilaga i denna avhandling.

90

Arponen, Ville

6.3 Förslag till fortsatt forskning
Kontakten med vårdnadshavare är en central del av skolans verksamhetskultur, och
lärarens arbetsroll. Samtidigt är också kontakten mellan hemmet och skolan stadgat i
många styrdokument, som styr den grundläggande utbildningen i Finland. Dessa
styrdokument är bland annat lagen och förordningen om den grundläggande
utbildningen, samt grunderna för läroplanen. Till följd av att undersökningens tema är
så centralt, så skulle en undersökning som riktar sig till hela Svenskfinland vara av
stort intresse. En sådan undersökning kunde studera om det till exempel finns några
regionala skillnader i vårdnadshavares delaktighet, och vad dessa regionala skillnader
i sin tur beror på. Eftersom det kan bli en väldigt omfattande undersökning om man
använder kvalitativa datainsamlingsmetoder, lämpar sig en kvantitativ undersökning
antagligen bäst i detta sammanhang.
Det kunde vara intressant att göra en komparativ studie. I en sådan studie skulle man
jämföra skolor som aktivt satsar på vårdnadshavare, med andra skolor som har ett mera
neutralt förhållande till kontakten mellan hemmet och skolan. En sådan undersökning
skulle undersöka om det finns några skillnader mellan sättet som skolan förhåller sig
till kontakten mellan hemmet och skolan.
En tredje förslag till fortsatt forskning är att genomföra en liknande undersökning som
denna, med andra metoder för till exempel datainsamling. Genom en omfattande
enkätstudie, med flera vårdnadshavare som deltar kan man lyckas hitta ett bredare
urval av informanterna. Det kunde vara intressant att följa upp om detta breda urval
bidrar till ett annat slutresultat. Jag upplevde det svårt att komma i kontakt med
vårdnadshavare med en lägre socioekonomisk status. Därför skulle det vara intressant
att se om det är lättare att få kontakt med dessa vårdnadshavare, och eventuellt då få
ett bredare urval av informanter.
Denna undersökning gjordes under en period då pandemin med covid-19 spreds
genom hela världen, vilket innebar att några av intervjuerna genomfördes på distans
för att minska risken för spridning av viruset. Skolorna i Finland stängde lokaliteterna
och istället ordnades distansundervisning, med undantag vissa elever i åk 1–3. Därför

91

Arponen, Ville
kunde

det

vara

intressant

distansundervisningen

att

påverkade

forska

djupare

relationen

till

i

hur

situationen

vårdnadshavarna.

I

med
denna

undersökning, framkom endast positiva utsagor om situationen. Dock kunde en
djupare studie undersöka frågan lite djupare, och eventuellt kunna dra några slutsatser
om kontakten mellan hemmet och skolan i kristider, som vid olika pandemier.

92

Arponen, Ville

Litteratur
Alldred, P., David, M. & Edwards, R. (2002). Minding the gap. Children and young
people negotiating relations between home and school. I R. Edwards (Red.),
Children, home and school. Regulation, autonomy or connection? (s. 121–
137). London: RoutledgeFalmer.
Ankrum, R. (2016). Socioeconomic Status and Its Effect on Teacher/Parental
Communication in Schools. Journal of Education and Learning, 5(1), 167–
175.
Arnstein, S. R. (1969). A Ladder Of Citizen Participation. Journal of the American
Planning Association, 35(4), 216–224.
Aspfors, J. (2012). Induction Practices. Experiences of Newly Qualified Teachers.
Åbo: Åbo Akademi.
Aspfors, J., Bendtsen, M. & Hansén, S.-E. (2017). Nya lärare möter skola och
klassrum. I S.-E. Hansén & L. Forsman (Red.), Allmändidaktik – vetenskap för
lärare (2:a upplagan) (s. 319–340). Lund: Studentlitteratur.
Aspfors, J., Hansén, S.-E., Heikkinen, H., Jokinen, H., Markkanen , I., Teerikorpi, S.
& Tynjälä, P. (2012). Tutkittua tietoa vermen vaihelita. I H. Heikkinen, H.
Jokinen, I. Markkanen & P. Tynjälä (Red.), Osaaminen jakoon.
Vertaisryhmämentorointi opetusalalla (s. 271–282). Jyväskylä: PS-Kustannus.
Bell, J. & Waters, S. (2016). Introduktion till forskningsmetodik. Lund:
Studentlitteratur.
Bergroth, M. & Palviainen, Å. (2016). The early childhood education and care
partnership for bilingualism in minority language schooling: collaboration
between bilingual families and pedagogical practitioners. International
Journal of Bilingual Education and Bilingualism, 19(6), 649–667.
Bouakaz, L. (2007). Parental involvement in school - what hinders and what promotes
parental involvement in an urban school. Malmö: Malmö högskola.
Cantell, H. (2011). Vaikeat vanhemmat, kurjat kollegat? Ratkaiseva vuorovaikutus
aikuisten kesken. Jyväskylä: PS-kustannus.
Cervone, B. & O'Leary, K. (1982). A Conceptual Framework for Parent Involvement.
Educational Leadership, 40(2), 48–49.
Christoffersen, L. & Johanssen, A. (2015). Forskningsmetoder för lärarstudenter.
Lund: Studentlitteratur.
Cohen, L., Manion, L. & Morrison, K. (2011). Research Methods in Education. New
York: Routledge.

93

Arponen, Ville
Dahlgren, L. O. & Johansson, K. (2012). Fenomenografi. I A. Fejes & R. Thornberg
(Red.), Handbok i kvalitativ analys. (s. 122–135). Stockholm: Liber.
Denscombe, M. (2016). Forskningshandboken. För småskaliga forskningsprojekt
inom samhällsvetenskaperna. Lund: Studentlitteratur.
Epstein, J. L. (1987). Toward a theory of family-school connections: Teacher practices
and parent involvement. I K. Hurrelmann, F. Kaufmann & F. Lösel (Red.),
Social Intervention: Potential and Constraints (s. 121–136). New York:
DeGruyter.
Epstein, J. L. (2010a). School/Family/Community Partnerships: Caring for the
Children We Share. Phi Delta Kappan, 92(3), 81–96.
Epstein, J. L. (2010b). School, Family, and Community Partnerships: Preparing
Educators and Improving Schools. New York: Westview Press.
Europaparlamentets och rådets förordning (EU) 2016/679 av den 27 april 2016 om
skydd för fysiska personer med avseende på behandling av personuppgifter och
om det fria flödet av sådana uppgifter och om upphävande av direktiv
95/46/EG. (2016). Europeiska unionens officiella tidning, L119, 1–88.
Fejes, A. & Thornberg, R. (2009). Kvalitativ forskning och kvalitativ analys. I A. Fejes
& R. Thornberg (Red.), Handbok i kvalitativ analys (s. 13–37). Stockholm:
Liber.
Francis, G., Blue-Banning, M., Haines, S., Turnbull, A. & Gross, J. (2016). Building
“Our School”: Parental Perspectives for Building Trusting FamilyProfessional Partnerships. Preventing School Failure, 60(4), 329–336.
Friedman, G. I. (2005). Home-to-school communication. I P. Ruggiano Schmidt
(Red.), Preparing Educators to Communicate and Connect with Families and
Communities (s. 1–18). New York: Info Age Publishing.
Förbundet Hem och Skola i Finland. (2014). Stadgar. Hämtad 17 februari 2020, från
https://www.hemochskola.fi/om-oss/stadgar/
Förbundet Hem och Skola i Finland. (2018). Föreningar. Hämtad 17 februari 2020,
från https://www.hemochskola.fi/foreningar/
Förbundet Hem och Skola i Finland. (2019). Årsberättelse 2018. Helsingfors:
Förbundet Hem och Skola i Finland. Hämtad 18 februari 2020, från
https://www.hemochskola.fi/om-oss/arsberattelse/
Förordning om grundläggande utbildning 1998/852. Hämtad 20 oktober 2019, från
https://www.finlex.fi/sv/laki/ajantasa/1998/19980852
Honneth, A. (2003). Erkännande: Praktisk-filosofiska studier. Göteborg: Daidalos.

94

Arponen, Ville
Janson, U., Nordström, I. & Thunstam, L. (2007). Funktionell olikhet och
kamratsamspel i förskola och skola - en kunskapsöversikt. Örebro:
Specialpedagogiska institutet.
Jokinen, H., Markkanen, I., Teerikorpi, S., Heikkinen, H. & Tynjälä, P. (2012).
Työuran alkuvaihe opettajan haasteena. I H. Heikkinen, H. Jokinen, I.
Markkanen & P. Tynjälä (Red.), Osaaminen jakoon. Vertaisryhmämentorinti
opetusalalla. (s. 27–44). Jyväskylä: PS-Kustannus.
Jyrhämä, R., Hellström, M., Kansanen, P. & Uusikylä, K. (2016). Opettajan
didaktiikka. Jyväskylä: PS-Kustannus.
Korsholms kommun. (2018). Läroplan för grundläggande utbildningen i Korsholm.
Hämtad 26 november 2019, från https://eperusteet.opintopolku.fi/eperusteetylops-service/api/dokumentit/4937178.
Kvale, S. & Brinkmann, S. (2014). Den kvalitativa forskningsintervjun. Lund:
Studentlitteratur.
Lag om grundläggande utbildning 628/1998. Hämtad 20 oktober 2019, från
https://www.finlex.fi/sv/laki/ajantasa/1998/19980628.
Lahdes, E. (1986). Peruskoulun didaktiikka. Helsingfors: Otava.
Lahtinen, N. (2012). Oppilaan oikeudet ja vanhempien vastuu. Jyväskylä: PSKustannus.
Launonen, L., Pohjola, K. & Holma, P. (2004). Kodin ja koulun yhteistyö
voimavaraksi! I L. Launonen & L. Pulkkinen (Red.), Koulu kasvuyhteisönä (s.
91–111). Juva: PS-Kustannus.
Marton, F. & Booth, S. (2000). Om lärande. Lund: Studentlitteratur.
Matikainen, M., Männistö, P. & Fornaciari, A. (2018). Fostering transformational
teacher agency in Finnish teacher education. International Journal of Social
Pedagogy, 7(1), 1–15.
Mertaniemi, R. (2018). Föräldrabarometern 2018: Föräldrars åsikter om barnens
skolgång och samarbetet mellan hemmet och skolan. Helsingfors: Suomen
Vanhempainliitto & Förbundet Hem och Skola i Finland.
Metso, T. (2004). Koti, koulu ja kasvatus. Turku: Suomen Kasvatustieteellinen Seura.
Männistö,
P.
(2018).
Käyttämättöminen
mahdollisuuksien
maa
–
demokratiakompetenssit ja peruskoulu. I M. Rautiainen (Red.), Kohti
parempaa demokratiaa. Euroopan neuvoston demokratiakulttuurin
kompetenssit kasvatuksessa ja opetuksessa (s. 28–38). Jyväskylä: Jyväskylän
yliopisto, Opettajankoulutuslaitos.

95

Arponen, Ville
Nationella centret för utbildningsutvärdering. (2019). Hur är läget med vårt
utbildningssystem? Resultat från den nationella utvärderingsverksamheten.
Helsingfors: Nationella centret för utbildningsutvärdering.
Niemi, H. & Siljander, A. (2013). Uuden opettajan mentorointi. Helsingfors:
Helsingin yliopisto, Koulutus- ja kehittämiskeskus Palmenia.
Opetushallitus. (2014). Perusopetuksen opetussuunnitelman perusteet
Helsingfors: Utbildningsstyrelsen.

2014.

Patel, R. & Davidson, B. (2011). Forskningsmetodikens grunder. Att planera,
genomföra och rapportera en undersökning. Lund: Studentlitteratur.
Patrikakou, E. & Weissberg, R. (2007). School-Family Partnerships to Enhance
Children’s Social, Emotional and Academic Learning. I R. Bar-On, J. Maree
& J. E. Maurice (Red.), Educating People to Be Emotionally Intelligent (s. 49–
61). London: Praeger.
Pyhältö, K., Pietarinen, J. & Salmela-Aro, K. (2011). Teacher-working-environment
fit as a framework for burnout experienced by Finnish teachers. Teaching and
Teacher Education, 27(7), 1101–1110.
Sahlberg, P. (2015). Finnish Lessons 2.0. What can the world learn from Educational
Change in Finland? New York: Teachers College Press.
Salmi, M. & Kestilä, L. (2019). Toimeentulokokemukset ja hyvinvoinnin erot. Tuloksia
Kouluterveyskyselyn 2017 vanhempien aineistosta. Helsingfors: Institutet för
hälsa
och
välfärd.
Hämtat
3
december
2019,
från
http://www.julkari.fi/handle/10024/138688
Shier, H. (2001). Pathways to Participation: Openings, Opportunities and Obligations.
A New Model for Enhancing Children's Participation in Decision-making, in
line with Article 12.1 of the United Nations Convention on the Rights of the
Child. Children & Society, 15, 107–117.
Siniharju, M. (2003). Kodin ja koulun yhteistyö. Yhteistyön arvostus ja toteutuminen
Helsingin kaupungin peruskoulujen alkuopetusluokilla lukuvuosina 1983–
1984 ja 1998–1999. Helsingfors: Helsingfors universitet.
Skaalvik, E. & Skaalvik, S. (2010). Teacher self-efficacy and teacher burnout: A study
of relations. Teaching and Teacher Education, 26(4), 1059–1069.
Sormunen, M., Tossavainen, K. & Turunen, H. (2011). Home–School Collaboration
in the View of Fourth Grade Pupils, Parents, Teachers, and Principals in the
Finnish Education System. The School Community Journal, 21(2), 185–211.
Stukát, S. (2011). Att skriva examensarbete inom utbildningsvetenskap. Lund:
Studentlitteratur.

96

Arponen, Ville
Sveriges kommuner och landsting (SKL). (2013). Medborgardialog som del i
styrprocessen. Stockholm: Sveriges kommuner och landsting.
Symeou, L. (2009). Parental involvement in schools: The perspectives of Cypriot
principals. Journal of Education Administration and Policy Studies, 1(2), 28–
35.
Theodorou, E. (2008). Just how involved is ‘involved’? Re-thinking parental
involvement through exploring teachers’ perceptions of immigrant families’
school involvement in Cyprus. Ethnography and Education, 3(3), 253-269.
Thomas, N. (2007). Towards a Theory of Children's Participation. Internation Journal
of Childrens Rights, 15(2), 199–218.
Thornberg, R. & Fejes, A. (2012). Kvalitet och generaliserbarhet i kvalitativa studier.
I A. Fejes & R. Thornberg (Red.), Handbok i kvalitativ analys (s. 216–235).
Stockholm: Liber.
Tokac, U. & Kocayörük, E. (2012). Exploring Effects of Parent Involvement on
Student’s Achievement. International Journal of Social Sciences and
Education, 2(2), 257–263.
Trost, J. (2010). Kvalitativa intervjuer. Lund: Studentlitteratur.
Törrönen, J. (2013). Situational, Cultural and Societal Identities: Analysing Subject
Positions as Classifications, Participant Roles, Viewpoints and Interactive
Positions. Journal for the Theory of Social Behaviour, 44(1), 80–98.
Uljens, M. (2014). Pedagogik, filosofi och politik. Studier i pedagogisk handlingsteori.
Vasa: Åbo Akademi, Pedagogiska fakulteten.
Undervisnings- och kulturministeriet. (2020). Coronaviruset och beredskapen inom
undervisnings- och kulturministeriets verksamhetsområde. Hämtad 23 mars
2020, från https://minedu.fi/sv/beredskap-for-coronaviruset.
Utbildningsstyrelsen & Suomen Vanhempainliitto. (2007). Laatua kodin ja koulun
yhteistyöhön. Helsingfors: Utbildningsstyrelsen.
Utbildningsstyrelsen. (2014). Grunderna för läroplanen för den grundläggande
utbildningen 2014. Helsingfors: Utbildningsstyrelsen.
Vincent, C. & Tomlinson, S. (1997). Home-School Relationships: "the swarming of
disciplinary mechanisms"? British Educational Research Journal, 23(3), 361–
377.
Vuorinen, J. (2000). Koti ja koulu keskustelee – jatkoa vanhalle vai jotain uutta? I J.
Vuroinen (Red.), Arviointi ja kehityskeskustelu (s. 10–29). Jyväskylä: PSKustannus.

97

Arponen, Ville
Bilaga 1: Brev till informanterna
Hejsan!
Mitt namn är Ville Arponen och jag genomför ett examensarbete för magisterexamen
inom klasslärarutbildningen. Arbetet pro gradu genomförs av mig, under handledning
av universitetslärare Renata Svedlin (PeD) inom ramen för studier vid Fakulteten för
pedagogik och välfärdsstudier vid Åbo Akademi, Vasa. Examensarbetet genomförs
inom projektet ”Varje förälder” som drivs av Förbundet Hem och Skola i Finland r.f.
Syftet med avhandlingen är att undersöka på vilka olika sätt vårdnadshavare är
delaktiga i barnets skolgång i en skola som satsar på delaktighet, samt undersöka ur
vårdnadshavarnas synvinkel hur aktivt skolan uppmuntrar er vårdnadshavarna att vara
engagerade i ert barns lärande och skolgång.
Forskningsfrågorna som avhandlingen ska besvara är:
1. Genom vilka former anser sig vårdnadshavarna vara delaktiga i barnets
skolgång och lärande, i en skola som aktivt satsar på vårdnadshavarnas
delaktighet?
2. Hur anser vårdnadshavarna att delaktigheten i barnets skolgång och lärande
förändrats, efter att skolan börjat satsa på hemmets delaktighet enligt
vårdnadshavarna?
3. Hur motiverar skolan vårdnadshavarna att vara delaktiga i barnets skolgång
och lärande, enligt vårdnadshavarna?
Jag söker vårdnadshavare till elever, som är intresserad av att delta i en
forskningsintervju. Intervjuerna tar ca 30 min och genomförs via Zoom eller via
telefon.
Intervjuerna är konfidentiella och det insamlade materialet förstörs när
avhandlingen är klar.
Kontaktuppgifter:
Ville Arponen, tfn. XXX e-post: ville.arponen@abo.fi
Tack på förhand för ert bidrag till min pro gradu!
Med vänliga hälsningar,
Ville Arponen

Arponen, Ville
Bilaga 2: Samtycke om att delta i undersökningen

Till personer som bidrar genom att delta som
intervjupersoner
Detta är ett examensarbete för magisterexamen inom klasslärarutbildningen. Arbetet
pro gradu genomförs av Ville Arponen, under handledning av universitetslärare Renata
Svedlin (PeD) inom ramen för studier vid Fakulteten för pedagogik och välfärdsstudier,
Åbo Akademi, Vasa.
I enlighet med de GDPR bestämmelserna ber vi om tillstånd av intervjupersonerna att
använda det bandade materialet för utarbetandet av examensarbetet. De intervjuade
garanteras konfidentialitet och anonymitet. Alla berörda parter har rätt att ändra sig
och avböja medverkan dokumentation och datainsamling. Det insamlade materialet
förstörs efter att pro gradu arbetet blivit godkänt.
Kontaktuppgifter
Ville Arponen, tfn: XXX
e-post: ville.arponen@abo.fi
TILLSTÅND TILL ANVÄNDNING AV INSAMLAT MATERIAL
Jag GER TILLSTÅND till att insamlat material, i vilket jag medverkar, får
användas i det ovan nämnda sammanhanget
Jag GER INTE TILLSTÅND till att insamlat material, i vilket jag medverkar,
får användas i det ovan nämnda sammanhanget

Vasa ______/_______ 2020

Underskrift:
Namnförtydligande:

___________________________________________________________________
___________________________________________________________________

Arponen, Ville
Bilaga 3: Intervjuguide
Kontakten med hemmet och skolan
•
•
•
•
•
•
•
•
•

Berätta i vilka situationer ni brukar ha kontakt med skolan och hur ofta sker
denna kontakt?
Sker denna kontakt personligen eller via elektroniska
kommunikationskanaler?
Hur brukar ni vårdnadshavare engagera i barnets skolgång och hens lärande?
Hur ser ni på samarbetet mellan hemmet och skolan?
Tycker ni att samarbete mellan skolan är viktigt? Varför/varför inte?
Ser ni er själva som medfostrare i barnets fostran eller är det skolans uppgift
att fostra barnet?
Ordnas de evenemang i skolan, och om ja så vilka funktioner har dessa
evenemang?
Vad tycker ert barn om ert engagemang i skolans verksamhet?
Känner ni till läroplanen och har ni fått vara delaktiga i verkställandet av
läroplanen i skolan?

Skillnad
•
•
•
•
•

Tycker ni att den nya läroplanen har förändrat kontakten mellan hemmet och
skolan?
Har ni sett projektet Varje förälder i skolans verksamhet?
Har er kontakt mellan hemmet och skolan förändrats under det senaste
läsåret?
Tycker ni att ni värdesätter kontakten mellan hemmet och skolan mera i
samband med projektet? Varför/varför inte?
Har metoderna förändrats under det senaste läsåret eller är metoderna
desamma?

Skolan
•
•
•
•
•
•

Har skolan informerat er hur ni kan vara delaktiga i barnets lärande och
barnets skolgång?
Upplever ni att skolan tycker att ni är en resurs för undervisningen?
Vilka metoder använder sig skolan av i kontakten mellan hemmet och
skolan?
Vilka metoder skulle ni vilja använda i kontakten mellan hemmet och skolan?
Vad borde skolan eventuellt göra för att ni skulle kunna vara mera delaktiga?
Får ni stöd av skolan vid frågor som gäller inlärning eller stöd?

