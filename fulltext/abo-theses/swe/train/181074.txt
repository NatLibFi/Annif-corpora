”Om man får någonting gjort när man är gammal så ser
man ju vad man har gjort också, man ser resultatet och
kan känna sig belåten över det”
– En magisteravhandling om aktiviteters betydelse bland äldre

Linnéa Bäckman

Handledare: Fredrica Nyqvist
Magisteravhandling i socialpolitik
Fakulteten för pedagogik och välfärdsstudier
Åbo Akademi
Vasa, 2021

Abstrakt
Författare

Bäckman, Linnéa

Årtal

2021

Arbetets titel

”O m man får någonting gjort när man är gammal så ser man ju vad man har gjort också, man
ser resultatet och kan känna sig belåten över det” – En magisteravhandling om aktiviteters
betydelse bland äldre
Opublicerad avhandling för magisterexamen i socialpolitik
Sidantal (tot.)
Vasa: Åbo Akademi. Fakulteten för pedagogik och välfärdsstudier
64
Syftet med denna magisteravhandling är att studera aktiviteter bland äldre samt att ge en
fördjupad förståelse för de aktiviteter som äldre hemvårdsklienter utför och har utfört tidigare i
livet. Studien utgår från olika teorier och tidigare forskning där aktivitetsperspektivet lyfts fram
som centralt för ett gott åldrande. Mina frågeställningar är dels ”Vilken betydelse har formella
och informella aktiviteter för äldre hemvårdsklienter?” och dels ”Vilka förändringar har skett
när de gäller de äldres aktiviteter och vad upplever de äldre själva som orsak till dessa
förändringar?”
Äldreforskning är ett relevant och väsentligt forskningsområde, eftersom gruppen äldre ständigt
ökar i förhållande till resten av befolkningen. Min teoretiska utgångspunkt är teorierna om det
goda åldrandet. När man talar om äldres hälsa och livskvalitet kan man tala om det goda
åldrandet. Till ett gott åldrandet hör både hälsa, vård och omsorg, men också livskvalitet och
den äldres upplevelse av att ha ett gott åldrande. Det goda åldrandet kan studeras med hjälp av
de socialgerontologiska teorierna. Av dessa teorier har jag valt att gå närmare in på
aktivitetsteorin, disengagemangsteorin, kontinuitetsteorin samt teorin om aktivt och
framgångsrikt åldrande. Dessa teorier i avhandlingen beskriver alla aktivitet på något sätt.
Jag deltog i projektet Social- och hälsovård i förändring – Ett projekt om ensamhet,
välbefinnande och livskvalitet bland äldre som får hemvård. Som datainsamlingsmetod användes
intervju med semistrukturerade frågor. Totalt deltog 17 respondenter i åldern 72–95. Samtliga
respondenter var hemvårdsklienter i en kommun i Finland. Intervjuerna är ljudinspelade och
därefter transkriberades de. Min analysmetod är kvalitativ innehållsanalys genom en abduktiv
forskningsansats.
Inledningsvis delades materialet in i två huvudkategorier: formella och informella aktiviteter
med fler beskrivande undergrupper. Några citat som belyser de olika kategorierna plockades ut
och jag sammanfattade, diskuterade och gav allmänna synpunkter på respondenternas svar samt
återknöt till tidigare forskning. Resultatet av min analys var att de formella aktiviteter som äldre
ägnar sig åt är dels kontakten med hemvårdspersonalen, dels kyrkliga aktiviteter, dels även
föreningsaktiviteter. De informella aktiviteterna handlade i sin tur om aktiviteter i hemmet och
aktiviteter utanför hemmet samt kontakten med barn och barnbarn. Ur intervjumaterialet framgår
att förändringar som påverkar de äldres aktiviteter är förändringar i de äldres hälsa, förlust av
partner och jämnåriga som dött. Slutligen analyseras vilka förändringar i de äldres aktiviteter
som skett och vad som är orsakerna till förändringarna. Genom denna kvalitativa forskning har
den äldres röst blivit hörd och fördjupade synpunkter framkommit.
Sökord / indexord

äldre, aktivitet(er), det goda åldrandet, aktivitetsteorin, disengagemangsteorin,
kontinuitetsteorin, active aging, successful aging, daily occupation, occupation of interest

Förord
Som studerande vid fakulteten för pedagogik och välfärdsstudier med socialpolitik som huvudämne
fick jag genom akademilektor Fredrica Nyqvist möjligheten att delta i projektet Social- och hälsovård
i förändring – Ett projekt om ensamhet, välbefinnande och livskvalitet bland äldre som får hemvård.
Min uppgift inom gruppen var att delta i projektmöten, göra en intervju samt transkribera en del av
intervjumaterialet. Till min magisteravhandling har jag på basen av intervjumaterialet valt att göra en
kvalitativ innehållsanalys genom en abduktiv forskningsansats. Som redskap för denna avhandling
har jag haft programmet N’Vivo där jag skapat kategorier och underkategorier. De centrala
kategorierna är Formella aktiviteter, Informella aktiviteter och Förändringar i den äldres aktiviteter.
Valet av rubriken för min avhandling är ett citat från intervjumaterialet ”Om man får någonting gjort
när man är gammal så ser man ju vad man har gjort också, man ser resultatet och kan känna sig belåten
över det”. Citatet sammanfattar den äldres upplevelse av glädje och tillfredställelse över att få vara
aktiv och nöjd över sitt eget skapande. Citatet handlar om kreativa aktiviteter, i detta fall handarbete.
Genom det här citatet kan man konstatera att aktivitet och att få vara aktiv som äldre har ett stort
värde för ett gott åldrande. Aktivitet har en central betydelse för alla åldersgrupper men denna
avhandling handlar specifikt om aktiviteters betydelse bland äldre. I respondentens svar kan man
urskilja en viss förväntning på vad den äldre kan åstadkomma och den positiva känslan av resultatet.
Mitt intresse för äldre i samhället började redan under min studietid till socionom. Jag har under
återkommande perioder jobbat inom hemvården, inom äldreomsorg på dagverksamhet och på ett
äldreboende samt med äldre med funktionsnedsättning. Även att på nära håll få följa med hur nära
släktingar blivit kunder inom hemvården och dagverksamhet samt numera även kunder inom
effektiverat serviceboende har gett mig insikt i hur utsatta och sårbara de äldre som grupp är i dagens
samhälle.
Jag är väldigt tacksam att jag hade möjligheten att jobba med ett så intressant projekt, ett stort tack
till min handledare Fredrica Nyqvist och Jessica Hemberg som var som var huvudansvariga för
projektet, samt övriga medarbetare i projektet. Petter Björck vill jag särskilt tacka för hjälpen med
den språkliga granskningen. Ett stort tack även till Jan Welroos som har flera gånger fått hjälpa mig
med tekniska problem. Sedan vill jag tacka Mona Bäckman för all hjälp och allt stöd under processen.
Slutligen vill jag tacka alla respondenter som ställt upp på intervjuer och gjort denna avhandling
möjlig.

Linnéa Bäckman, Åbo akademi, Vasa maj 2021

Innehåll
1 Inledning .......................................................................................................................................... 1
1.1 Bakgrund .................................................................................................................................... 1
1.2 Syfte och frågeställningar ........................................................................................................... 2
1.3 Disposition.................................................................................................................................. 2
2 Centrala begrepp............................................................................................................................. 4
2.1 Äldre person och äldre befolkning ............................................................................................. 4
2.2 Äldreomsorg enligt lagen ........................................................................................................... 5
2.3 Hemvård ..................................................................................................................................... 6
2.4 Socialgerontologi........................................................................................................................ 6
2.5 Det goda åldrandet...................................................................................................................... 7
3 Teorier om det goda åldrandet ...................................................................................................... 8
3.1 Teorin om det goda åldrandet ..................................................................................................... 8
3.2 Aktivitetsteorin och disengagemangsteorin ............................................................................. 10
3.3 Kontinuitetsteorin ..................................................................................................................... 10
3.4 Aktivt åldrande ......................................................................................................................... 11
3.5 Framgångsrikt åldrande ............................................................................................................ 12
3.6. Synen på aktivitet i de olika teorierna om det goda åldrandet ................................................ 14
4 Aspekter på aktivitet hos äldre .................................................................................................... 16
4.1 Det arbetsterapeutiska perspektivet .......................................................................................... 16
4.2 Aspekter på aktivitetsengagemang ........................................................................................... 17
4.3 Aktivitet och delaktighet .......................................................................................................... 21
4.4 Forskning i aktiviteter bland äldre............................................................................................ 22
5 Metod.............................................................................................................................................. 27
5.1 Val av metod – intervjuer ......................................................................................................... 27
5.2 Intervjuguiden .......................................................................................................................... 27
5.3 Urval ......................................................................................................................................... 28
5.4 Materialinsamling, databearbetning och analys ....................................................................... 28
5.5 Tillförlitlighet och trovärdighet ................................................................................................ 30
5.6 Etiska aspekter .......................................................................................................................... 32
6 Resultat .......................................................................................................................................... 33
6.1 Formella aktiviteter .................................................................................................................. 33
6.1.1 Kontakten med hemvårdspersonalen..................................................................................... 33
6.1.2 Kyrkliga aktiviteter................................................................................................................ 34
6.1.3 Föreningsaktiviteter ............................................................................................................... 34

6.2 Informella aktiviteter ................................................................................................................ 35
6.2.1 Aktiviteter i hemmet .............................................................................................................. 36
6.2.2 Aktiviteter utanför hemmet ................................................................................................... 37
6.2.3 Kontakten med barn och barnbarn ........................................................................................ 38
6.3 Förändringar i de äldres aktiviteter .......................................................................................... 39
6.3.1 Förändringar i de äldres hälsa ............................................................................................... 39
6.3.2 Förlust av partner................................................................................................................... 40
6.3.3 Jämnåriga som dött ................................................................................................................ 41
6.3.4 Önskemål om förändringar .................................................................................................... 41
7 Sammanfattande diskussion......................................................................................................... 43
7.1 Resultatdiskussion .................................................................................................................... 43
7.2 Metoddiskussion....................................................................................................................... 46
7.3 Fortsatt forskning och utvecklingsarbete ................................................................................. 47
Litteraturförteckning....................................................................................................................... 49
Bilagor ............................................................................................................................................... 52
Bilaga 1: Intervjuguiden ................................................................................................................. 52
Bilaga 2: Samtyckesblankett .......................................................................................................... 57
Bilaga 3: Användningen av N’Vivo ............................................................................................... 58

1
Linnéa Bäckman

1 Inledning
1.1 Bakgrund
Pensionärernas antal växter hela tiden och det är vanligt att man nu kan leva 40 år som
pensionär. De äldre i samhället har numera bättre möjlighet att upprätthålla sin
funktionsförmåga och kvarhålla en god livskvalitet. Regeringen vill säkerställa högklassiga
tjänster för de äldre. Åldersstrukturen ser olika ut i olika kommuner, men i en stor del av
kommunerna är prognosen år 2030 att minst var fjärde invånare är 75 år och äldre (Social- och
hälsovårdsministeriet, 2020). Makarna Myrdal uttryckte redan år 1935 i sin bok Kris i
befolkningsfrågan sin oro för att det stora antalet äldre personer kommer att förorsaka
välfärdsproblem. Detta är alltså fråga om ett katastrofperspektiv som funnits med i flera
decennier. Idag talas det i likande toner om de äldre, vilket kan få de äldre att känna sig som en
belastning för samhället. I värsta fall kan en äldre person rent av överväga självmord för att inte
ligga samhället till last. (Bagger-Sjöbäck, 2007.)
Social- och hälsovårdsministeriet har tillsammans med Kommunförbundet (2020) utarbetat
kvalitetsrekommendationer för äldre. Här betonas att de äldre inte ska ses som föremål för
tjänster utan som samhällsresurser. Rekommendationerna är utarbetade för att ”öka antalet
friska levnadsår och att åstadkomma en bättre funktionsförmåga och tillgång till fungerande,
effektiva tjänster i rätt tid”. (Social- och hälsovårdsministeriet, 2020, s. 9.) Man kan säga att
dessa rekommendationer eftersträvar att de äldre i Finland ska ha tillgång till ett liv som innebär
att de äldre är aktiva, friska och delaktiga medborgare för att bidra till ökad livskvalitet och
hälsa.
Äldreomsorgspolitiken har under lång tid arbetat för den så kallade kvarboendeprincipen, där
den äldre ska få bo kvar hemma så länge som möjligt. Hemvården, men också dagverksamheten
effektiveras och utökas kontinuerligt så att den äldre klarar sig längre hemma (Social- och
hälsovårdsministeriet, 2020). Finland har i sin lagstiftning även poängterat vikten av
åtgärder ”som främjar boende i hemmet” (Lag om stödjande av den äldre befolkningens
funktionsförmåga och om social- och hälsovårdstjänster för äldre 980/2012, 5 § 980/2012).
Nordiska forskare konstaterar att utmaningar kring social isolering och ensamhet kvarstår.
Enligt rapporten utförd av Nordens välfärdscenter 2020 är det svårt att engagera de som blivit
mycket isolerade, så att även dessa blir representativa i forskningen kring äldre och aktivitet.
När de isolerade inte ingår i forskningen riskerar man i många undersökningar bland äldre att
inte fånga hela spektrumet av ensamma äldre. Rapporten visade att de som är mest isolerade

2
Linnéa Bäckman
också är de som i minst utsträckning kommer att kunna ta sig till aktiviteterna som är avsedda
för dem. I bland annat Finland finns volontärbaserade mentorprogram, för att stötta de som
själva upplever det som obekvämt eller svårt att ta sig till sociala tillställningar. (Nordens
välfärdscenter, 2020)
1.2 Syfte och frågeställningar
Syftet med denna magisteravhandling är att studera aktiviteter bland äldre samt att ge en
fördjupad förståelse för de aktiviteter som äldre hemvårdsklienter utför och har utfört tidigare i
livet. Studien utgår från olika teorier och tidigare forskning där aktivitetsperspektivet lyfts fram
som centralt för ett gott åldrande.
Mina frågeställningar är:
1. Vilken betydelse har formella och informella aktiviteter för äldre hemvårdsklienter?
2. Vilka förändringar har skett när de gäller de äldres aktiviteter och vad upplever de
äldre själva som orsak till dessa förändringar?
1.3 Disposition
I kapitel 2 definierar jag centrala begrepp. Begreppen äldre person och äldre befolkning
definieras enligt lagen Lag om stödjande av den äldre befolkningens funktionsförmåga och om
social- och hälsovårdstjänster för äldre (Lag om stödjande av den äldre befolkningens
funktionsförmåga och om social- och hälsovårdstjänster för äldre 980/2012). Dessa definitioner
finns för att förklara vad som egentligen avses med äldre. Jag återger här även lagens definition
på äldreomsorg. Därefter definierar jag hemvård eftersom det är relevant då denna avhandling
baserar sig på en kvalitativ forskning gjord bland äldre som får hemvård. Begreppen
socialgerontologi och det goda åldrandet som en del av socialgerontologin tar jag också upp.
Teorier om det goda åldrandet behandlas i kapitel 3. Här beskriver jag socialgerontologiska
teorier som har samband med det goda åldrandet. Jag redogör för aktivitetsteorin,
disengagemangsteorin och kontinuitetsteorin som bakgrundsteorier. Efter det kommer jag in på
teorierna om aktivt åldrande och framgångsrikt åldrande.
I kapitel 4 behandlas aspekter på aktivitet hos äldre. Först går jag in på det arbetsterapeutiska
perspektivet som ofta används när man talar om aktivitet bland äldre. Sedan tar jag upp aspekter
på aktivitetsengagemang, dvs. vilka faktorer som påverkar de äldres engagemang i olika

3
Linnéa Bäckman
aktiviteter. Därefter kommer underkapitlet aktivitet och delaktighet. Som sista underkapitel i
kapitel 4 kommer tidigare forskning i aktiviteter bland äldre.

Metoden och tillvägagångsättet för min magisteravhandling tas upp i kapitel 5. Här berättar jag
om urval, materialinsamling, databearbetning och analys. Jag berättar också om projektet
”Social- och hälsovård i förändring – Ett projekt om ensamhet, välbefinnande och livskvalitet
bland äldre som får hemvård”, som jag fick vara delaktig i. Jag har utgått från de transkriberade
intervjuerna och valet av metod är således kvalitativa intervjuer. Genom kvalitativ forskning
kan man studera en situation eller ett fenomen: i min avhandling undersöker jag de äldres
aktiviteter i en viss kommun och vilka förändringar har skett när de gäller de äldres aktiviteter.
I kapitlet berättar jag även kort om intervjuguiden som finns i sin helhet bland bilagorna i slutet.
Resultatredovisningen behandlas i kapitel 6. Här jag redovisar för mitt resultat av min analys.
Slutligen sammanfattas resultaten i en diskussion under kapitel 7. Här knyter jag samman
teoridelen och tidigare forsknings med resultatet från den empiriska studien genom en
resultatdiskussion. Därefter diskuterar jag I metodens svagheter och styrkor i avhandlingen
genom en metoddiskussion. Till allra sist diskuterar jag eventuell fortsatt forskning inom
ämnet.

4
Linnéa Bäckman

2 Centrala begrepp
Nedan beskrivs följande begrepp: äldre person och äldre befolkning, äldreomsorg enligt lagen,
hemvård, socialgerontologi, samt det goda åldrandet. Jag kommer även att återge lagens
definition på äldreomsorg. Därefter definierar jag hemvård eftersom det är relevant då denna
avhandling baserar sig på en kvalitativ forskning gjord bland äldre som får hemvård. Begreppen
socialgerontologi och det goda åldrandet som en del av socialgerontologin tar jag också upp.
Alla dessa begrepp är centrala och används genomgående i denna magisteravhandling.
2.1 Äldre person och äldre befolkning
Vad avser man egentligen med en äldre person? Begreppet är inte entydigt och det finns många
olika definitioner på vad som avses med det, men jag har först och främst valt att definiera
begreppet enligt lagen. I lagen om äldreomsorg Lag om stödjande av den äldre befolkningens
funktionsförmåga och om social- och hälsovårdstjänster för äldre 3 § definieras den äldre
befolkningen som den del av befolkningen som är i ålder att vara berättigade till ålderspension.
(Lag om stödjande av den äldre befolkningens funktionsförmåga och om social- och
hälsovårdstjänster för äldre 980/2012, 3 §.)
Pensionsskyddscentralen definierar pensionstagare som en person som har ålder för utträde ur
arbetslivet. Pensionsåldern för folkpension i Finland är 65 år. Pensionsreformen trädde i kraft
1.1.2017 och en förändring med reformen är att pensionsåldern höjs successivt och man
beräknar att pensionsålder år 2050 ligger på 67 år. (Pensionsskyddscentralen, 2017.)
Vidare definieras äldre person på följande sätt: ”en person vars fysiska, kognitiva, psykiska
eller sociala funktionsförmåga är nedsatt på grund av sjukdomar eller skador som har
uppkommit, tilltagit eller förvärrats i och med hög ålder, eller på grund av degeneration i
anslutning till hög ålder” (Lag om stödjande av den äldre befolkningens funktionsförmåga och
om social- och hälsovårdstjänster för äldre 980/2012, 3 §).
En människa kan inte vid någon viss ålder anses bli ”gammal”, ibland dock dragit en gräns vid
pensionsåldern. Studier visar att den äldre uppfattar sig själv som ”gammal” ifall den lider av
funktionsnedsättningar och hälsan försämrats. Kroppen förändras under hela livsloppet. Den
unga människan mognar och i samband med stigande ålder sker förändringar och försämringar
i kroppens olika funktioner. Fysiskt har kroppen mognat vid 20 års ålder och redan vid 40 års
ålder brukar biologiska förändringar ske. Åldrandet kan betraktas ur biologiska (t.ex. kroppsliga
förändringar och sjukdomar), sociologiska (disengagemangsteorin eller den så kallade

5
Linnéa Bäckman
tillbakadragningsteorin) och psykologiska teorier (åldrandet en dynamisk process). (Skog &
Grafström, 2013.) Man kan se att synen på åldrandet förändrats från för ca 80 år sedan varit
mer negativ till att numera ”förknippas med välbefinnande och god livskvalitet” (Skog &
Grafström, 2013, s.21).
Åldrandeprocessen kan beskrivas på olika sätt. Dels kan den beskrivas genom att ange den
kronologiska åldern, men eftersom människor i samma ålder kan vara helt olika kan man
beskriva den äldre ur den biologiska eller funktionella åldern. När man talar om åldrandet som
ett slutskede av livet, kan man tala om den tredje och den fjärde åldern. Med den tredje åldern
avses den aktiva perioden efter pensioneringen, då den äldre kanske ännu har bibehållen hälsa
och kan förverkliga sina mål och drömmar. Den fjärde åldern är det allra sista skedet och till
det hör förlust av funktioner och allt större livsbegränsningar, såsom sjukdomar och förluster.
(Bagger-Sjöbäck, 2007.) I min studie begränsar jag mig främst till fjärde och i viss mån tredje
åldern. De 17 personerna som blivit intervjuade för projektet befinner sig i åldern: 72–95 år och
är alla klienter inom hemvården.
2.2 Äldreomsorg enligt lagen
Äldreomsorgen ska enligt lag upprätthållas av kommunen och det hör till kommunens
skyldighet att se till den äldre befolkningens välbefinnande, hälsa och funktionsförmåga samt
att upprätthålla och förbättra äldres förutsättningar att klara sig på egen hand. Enligt lagen ska
kommunen även utreda den äldres servicebehov och tillgodose dessa samt säkerställa kvaliteten
på de tjänster som ordnas för äldre. (Lag om stödjande av den äldre befolkningens
funktionsförmåga och om social- och hälsovårdstjänster för äldre 980/2012., 2 §.)
Enligt äldreomsorgslagen innebär äldreomsorg ”en funktionell helhet som har en offentlig eller
privat tjänsteleverantör som huvudman och inom vilken huvudsakligen äldre personer
tillhandahålls social- eller hälsovårdstjänster som utförs i tjänsteleverantörens lokaler eller i de
äldre personernas egna hem” (Lag om stödjande av den äldre befolkningens funktionsförmåga
och om social- och hälsovårdstjänster för äldre 2020/565, 3 §). Syftet med äldreomsorgslagen
är att ”förbättra den äldre befolkningens möjligheter att i kommunen delta i beredningen av
beslut som påverkar denna befolknings levnadsförhållanden och i utvecklandet av den service
den behöver” (Lag om stödjande av den äldre befolkningens funktionsförmåga och om socialoch hälsovårdstjänster för äldre 980/2012, 1 §).

6
Linnéa Bäckman
2.3 Hemvård
I äldreomsorgslagen betonas det att man vid planering av äldreomsorgstjänster bör se till att
servicebehovet för äldre leder till att ”åtgärder som främjar boende i hemmet och rehabilitering
prioriteras” (Lag om stödjande av den äldre befolkningens funktionsförmåga och om socialoch hälsovårdstjänster för äldre 980/2012). Med hemvård avses hemservice med olika typer av
stödtjänster och hemsjukvård med olika typer av rehabilitering. Man kan skilja mellan
regelbundna och tillfälliga hemvårdstjänster. Dessa tjänster genomförs på klientens bostadsort
eller på en jämförbar plats. De klienter som får hemvård regelbundet har en gällande serviceoch vårdplan oberoende av bostadsort. (Social- och hälsovårdsministeriet, 2017.)
Institutet för hälsa och välfärd THL (2020) har sammanställt statistik gällande personer som
fick hemvård 2019 (här ingår statistik i jämförelse med år 2018). Antalet hemvårdsklienter
utgjorde ca 201 300 personer år 2018. 2019 var dessa något färre till antalet (-1452 personer),
alltså en liten minskning. Trots att antalet hemvårdklienter minskat, är antalet besök 2019 flera
än året innan. Kvinnorna utgör totalt 68 % av hemvårdsklienterna och av dessa är över 58 %
över 75 år fyllda. (THL, 2020.)
Det behövs olika typer av tjänster för den äldre för att stöda den äldres hemmaboende. När man
planerar hemvårdstjänster behöver man beakta den äldres livssituation, genom stöd för en
fungerande vardag, social trygghet och stöd för den äldres funktionsförmåga. Till hemvårdens
uppgifter hör att sammanställa och anpassa olika serviceproducenters tjänster för att skräddarsy
dem enligt den äldres individuella servicebehov. Hemvårdens klienter är inte en enhetlig grupp,
utan är i olika åldrar, med olika typer av vårdbehov. Därför är det viktigt att hitta den typ av
vård

som

varje

enskild

klient

behöver.

(Heinola,

2008.)

Enligt

Social-

och

hälsovårdsministeriets rekommendationer bör tjänster som ger den äldre rätt att bo hemma
utvecklas mångsidigt men även i fråga om digitaliseringen och välfärdstekniken kan det ges
möjlighet till ett mer utvecklat frivilligarbete. Finland bör även ta fram nya och fler
boendealternativ för kvarboendet och fortsätta att minska behovet av långvarig institutionsvård.
(Social- och hälsovårdsministeriet, 2020.)
2.4 Socialgerontologi
Termen socialgerontologi har blivit allmänt använd sedan den introducerades av Clark Tibbits
i Handbook of Soical Gerontology år 1960. Socialgerontologin berör psykologiska,
socialpsykologiska och sociala aspekter gällande åldrandet. Det handlar också om hur den

7
Linnéa Bäckman
historiska samhällsförändringen påverkar de äldre i samhället. (Tornstam, 2011.)
Socialgerontologi är en del av termen gerontologi, som betyder ”läran om åldrandet”.
Socialgerontologi berör ofta psykologiska och sociologiska studier av åldrandet.
Socialgerontologi är en tvärvetenskap som berör många andra ämnesområden, förutom
sociologi och psykologi också ämnen som: vårdvetenskap, social omsorg, historia, antropologi,
etologi, ekonomi m.m. Det handlar om hur individuella egenskaper och social miljö påverkar
den förändringsprocess som åldrandet utgör. Socialgerontologin undersöker också den äldres
situation i sig. (Andersson, 2002.) Den äldres situation kan studeras ur tre olika huvudperspektiv
eller teoretiska nivåer: individnivå, gruppnivå och samhällsnivå (Dehlin, Hagberg, Rundrgren
& Sjöbäck, 2000). I min studie är fokus på individnivån.
2.5 Det goda åldrandet
När man talar om äldres hälsa och livskvalitet kan man tala om det goda åldrandet. Till ett gott
åldrandet hör både hälsa, vård och omsorg, men också livskvalitet och den äldres upplevelse av
att ha ett gott åldrande. Ett gott åldrande innebär att den äldre ska ha gått igenom förändringar
som ålderdomen medför såsom att gå i pension eller uppleva en förändrad hälsa och att den
äldre då kunnat anpassa sig till förändringarna. Det viktiga för en god ålderdom är också att
kunna acceptera och anpassa sig till att vara beroende av andra människor och att man inte
längre klarar allting själv. Här finns det både konstruktivt och ett destruktivt beroende, där det
konstruktiva kännetecknas av tolerans för sin egen oförmåga att bemästra allting själv samt
respekt mellan vårdtagaren och vårdgivaren. Det destruktiva kännetecknas i sin tur av att den
äldre inte får vara delaktig i de beslut som fattas, känslan av lidande, värdelöshet, maktlöshet,
ensamhet och rädsla för att inte få vård. Till en god ålderdom hör också att den äldre ska få
berätta sin livshistoria och få uppleva integritet, helhet och mening med sitt liv. (Norberg,
Lundman & Santamäki Fischer, 2012.)
De förändringar en äldre person går igenom kan ses som ett resultat av en förändrad livsstil.
Exempel på förändringar som är tecken på strävan efter ett gott åldrande är: bättre kosthållning,
mera motion och en mera utåtriktad livsstil m.m. Det goda åldrandet kan förknippas med
begrepp som livstillfredställelse, välbefinnande och livskvalitet. Åldrandet kan ses som en serie
av rollförluster som leder till en utplåning av jaguppfattningen och ensamhet. Som äldre tvingas
man överge vissa roller t.ex. om ens partner dör, man förlorar sin roll i yrkeslivet och de tidigare
vännerna finns inte längre kvar. (Bagger-Sjöbäck, 2007.) I kapitel 3 kommer jag att fördjupa
mig i det goda åldrandet och förklara andra begrepp och teorier som hör ihop med det goda
åldrandet.

8
Linnéa Bäckman

3 Teorier om det goda åldrandet
Det goda åldrandet är mera ett synsätt än en teori och inom det goda åldrandet finns det en del
socialgerontologiska teorier man kan studera. Två av de stora bakgrundsteorierna inom
socialgerontologin är aktivitetsteorin och disengagemangsteorin, vilka hör till den första
generationens teorier. Teorierna om aktivt åldrande och framgångsrikt åldrande har uppstått
från aktivitetsteorin och disengagemangsteorin. Kontinuitetsteorin talar också om aktivitet och
behöver därför lyftas fram. Dessa fem teorier talar om aktivitet på något sätt. Därför kommer
jag att avsluta detta kapitel med en tabell som sammanfattar hur alla dessa teorier tar upp att
aktiviteter har betydelse för äldre. Det här hänger ihop med forskningen kring aktivitet bland
äldre som denna avhandling handlar om.
3.1 Teorin om det goda åldrandet
Det goda åldrandet innefattar att den äldre ska kunna anpassa sig till nya omständigheter som
ålderdomen medför såsom sjukdom eller en nära anhörigs bortgång. Den äldre behöver kunna
identifiera sig med sitt förflutna samtidigt som hen ska kunna klara av de nya erfarenheterna.
På så sätt ska den äldres negativa förändringar i hälsan minskas och välbefinnandet och
livskvaliteten öka. (Norberg et al., 2012.)
Det goda åldrandet fokuserar på ett salutogent perspektiv. Begreppet togs i bruk i mitten av
1970-talet av Aaron och Helene Antonovsky. I stället för att se människor som friska eller sjuka
ses de ur ett multidimensionellt perspektiv som omfattar allt från hälsa till ohälsa. I stället för
att se på vilka faktorer som lett till sjukdom, ser man på vilka faktorer som bidrar till att
upprätthålla en god hälsa. Motsatsen till salutogenes är patogenes, som fokuserar på sjukdom.
(Antonovsky, 1987.)
Begreppet salutogenes innebär att se den äldre som en värdig människa som har resurser kvar
och lust att leva samt vara engagerad i sitt eget liv. Ett salutogent perspektiv bör kombineras
med biomedicinsk kunskap där man betonar att tidigt kunna hitta rätt diagnos, fastställa den
och hitta rätt behandling. Det goda åldrandet ses ur ett hälsofrämjande perspektiv där man tar
fasta på vilka faktorer som bidrar till att människan klarar av påfrestningar i livet och håller sig
frisk. Ett salutogent perspektiv handlar om att upptäcka och ta vara på människans yttre och
inre resurser. (Norberg et al., 2012.)
Till Aaron och Helene Antonovskys teorier hör också teorin känsla av sammanhang (förkortat
KASAM). KASAM innefattar kort att man upplever sin situation som begriplig, hanterbar och
meningsfull, istället för kaotisk, slumpmässig eller något oväntad. Begriplighet syftar på i

9
Linnéa Bäckman
vilken utsträckning man upplever inre och yttre stimuli som begripliga och på ett
sammanhängande och strukturerat sätt. Den andra komponenten som är hanterbarhet
inkluderar i vilken grad man upplever att ens egna resurser finns till förfogande. De resurserna
behövs för att kunna möta de krav som ställs av de stimuli man påverkas av. Den tredje
komponenten som är det meningsfulla inkluderar vikten av att vara delaktig och ha motivation.
(Antonovsky, 1987.)
KASAM innebär att individen klarar av att anpassa sig till både de fysiska och de psykiska
egenskaper som ålderdomen medför. Enligt denna teori har de individer som har en stark känsla
av sammanhang lättare att anpassa sig till de förändringar som ålderdomen kan medföra. Denna
förmåga kan sammanfattas med ett ord, coping, och är ett uttryck för hur man kan hantera sin
situation på ett konstruktivt sätt. (Bagger-Sjöbäck, 2007.)
Man knyter ofta an det goda åldrandet till anpassningsbegreppet, dvs. att anpassa sig till både
yttre och inre förhållanden som förändras i samband med åldrandet. En god anpassning innebär
att individen klarar av en eventuell hotfull omgivning. Genom denna teori utgår man från att
det är individen som ska anpassas till miljön och inte tvärtom. Man kan skilja mellan personlig
anpassning och social anpassning. Personlig anpassning definieras som en omstrukturering av
beteenden och attityder medan social anpassning definieras som en förändring i samhället. Den
personliga anpassningen äger rum i ett socialt sammanhang. Genom den sociala anpassningen
skapas ett effektivare samhälle, vilket underlättar den personliga anpassningen för
samhällsmedlemmarna. Trots detta används begreppet anpassning oftast då det gäller
individens anpassning till fysiska förändringar. Anpassningarna kan vara antingen yttre eller
inre. De yttre anpassningarna handlar om att anpassa sig till normer och värdemönster i
samhället som anger hur den äldre borde bete sig och förhålla sig till saker. När man granskar
ifall en individ har åldrats ”bra” undersöker man också hur individen följer sociala normer som
förväntas av hen i den åldern. Exempel som att vara aktiv, vara glad och ha intresse för sina
barnbarn kan ses som kriterier för en god anpassning. Dessa värden och synen på ett gott
åldrande kan variera från kultur till kultur. När det gäller den inre anpassningen rör det sig mera
om individens subjektiva upplevelser av sin egen situation, där man kan lyfta fram begrepp som
inre tillfredsställelse med sig själv, lycka, positiv självuppfattning och självförverkligande.
(Tornstam, 2011.)

10
Linnéa Bäckman
3.2 Aktivitetsteorin och disengagemangsteorin
Aktivitetsteorin hör till ”den första generationens teorier” inom socialgerontologin och
fokuserar på människan ur ett mikroperspektiv. Teorin utvecklades av Robert J. Havinghurst
1961. Ett gott åldrande förutsätter enligt denna teori att de äldre engagerar sig aktivt i olika
sysselsättningar som intresserar dem. Aktivitetsteorin är egentligen ett grundläggande synsätt
som tar fasta på interaktionistiska perspektiv. Egentligen kan man säga att aktivitetsteorin inte
är en teori, utan mera ett synsätt som utgår ifrån att människan är interaktiv. För att uppnå ett
gott åldrande krävs det att man är aktiv och social bland andra människor. På så vis kan
människan också upprätthålla en positiv uppfattning om sig själv och se sig själv som en
värdefull, behövd människa. Till ålderdomen hör olika typer av förluster och inom
aktivitetsteorin betonar man att hålla sig så aktiv som möjligt för att motverka effekterna av
dessa förluster. (Tornstam, 2011.) Genom att vara aktiv och hålla sig sysselsatt som man har
större chans att vara tillfreds med sin ålderdom (Norberg et al., 2012).
En motsatt teori är disengagemangsteorin eller teorin om tillbakadragande. Det aktiva åldrandet
handlar om att den äldre ska vara aktiv och framgångsrik, medan i disengagemangsteorin i sin
tur anses det att den äldre drar sig tillbaka. Sociologen Elaine Cumming och
utvecklingspsykologen William Earl Henry presenterade disengagemangsteorin 1960–1961.
Det mest centrala i teorin är synen på att det inom varje individ finns en genetisk drift att frigöra
sig från samhället i en viss ålder, ett antagande om att åldrandet innebär att man inte längre har
samma behov och önskningar som tidigare i livet. Detta anses också vara naturligt från
samhällets sida, eftersom samhället sakta men säkert stöter ut de äldre. Det är alltså inte bara
den äldre som drar sig tillbaka, utan även samhället som tar avstånd från de äldre. Inom
disengagemangsteorin anses denna process vara oundviklig och vara en förberedelse inför
döden och individen och samhället lösgör sig från varandra gradvis. Detta ses som en naturlig
process, som sker stegvis och ämnar skapa en känsla av tillfredställelse i den äldres liv och inre
harmoni inför döden. (Tornstam, 2011.) Ett gott åldrande ses här som en sorts strävan, men
samtidigt en förmåga att de äldre och samhället lösgör sig från varandra (Norberg et al., 2012).
3.3 Kontinuitetsteorin
Kontinuitetsteorin utvecklades för att kunna förstå varför människor strävar efter att behålla sitt
sätt att tänka, sina aktiviteter, sina levnadsvanor och sociala relationer, trots eventuell
förändring i hälsotillståndet och sociala förhållanden under åldrandet. Denna teori betonar
flexibilitet och samspelet mellan nuet och framtiden, till skillnad från aktivitetsteorin som

11
Linnéa Bäckman
strävar efter balans. Inom kontinuitetsteorin finns antaganden om att människor ständigt
utvecklas och baserar sig på tidigare erfarenheter och aktiva val. De val som varit framgångsrika
förstärks och behålls och de mindre framgångsrika strategierna slopas. Teorin presenterades av
Robert Atchley i en artikel som han skrev 1971 Retirement and Leisure Participation:
Continuity or Crisis?. Kontinuitet anses vara en övergripande anpassningsstrategi som grundar
sig på personliga preferenser samt sociala omständigheter. Den kritik som riktats mot
kontinuitetsteorin är att den inte tar tillräckligt med hänsyn till äldre med långvariga sjukdomar.
(Norberg et al., 2012.)
I det stora hela kan man säga att kontinuitet handlar om välbefinnande. Det spelar egentligen
en mindre roll om man har hög eller låg aktivitet, ett stort eller litet socialt nätverk, så länge
man kan fortsätta med det mönster man haft tidigare. Så enligt kontinuitetsteorin så stämmer
inte aktivitets- eller disengagemangsteorin, eftersom ett kontinuerligt aktivitetsmönster är det
som är viktigt för den äldre. (Tornstam, 2011.)
3.4 Aktivt åldrande
Den socialgerontologiska teorin om aktivt åldrande har uppstått från aktivitetsteorin. Konceptet
det aktiva åldrandet (eng. Active aging) utvecklades på 1990-talet av Världshälsoorganisation
(WHO). Det kan ses som det potential en person har för fysisk, social och mental hälsa. Fokus
ligger också på att den äldre ska kunna delta i samhället, enligt deras eget behov. Det aktiva
åldrandet ämnar förlänga ett hälsosamt liv och förbättra livskvaliteten. Genom det aktiva
åldrandet ska man också ta hänsyn till de som är sköra, har eventuella funktionshinder och som
har ett stort vårdbehov. Begreppet aktiv avser i detta sammanhang att delta i sociala,
ekonomiska, kulturella och spirituella engagemang. Enligt WHO:s definition innebär hälsa i
detta fall att man har fysiskt, psykiskt och socialt välmående. Inom ramen för aktivt åldrande
är mental hälsa och sociala kontakter lika viktiga som en god fysisk hälsa. Synen på det aktiva
åldrandet grundar sig på FN:s principer, ur ett mänskorättsperspektiv, där man beaktar äldres
olika mänskliga behov och rättigheter. Dessa behov och rättigheter är principer för
självständighet, deltagande, värdighet, omsorg och självförverkligande. (WHO, 2002.)
De avgörande faktorerna för aktivt åldrande är: ekonomiska faktorer, social- och
hälsovårdstjänster, beteendefaktorer, personliga faktorer den fysiska miljön och sociala
faktorer. Annat som inverkar är kön och kultur. Kulturen rör alla individer och
befolkningsgrupper och formar vilket sätt ålderdomen påverkar de andra faktorerna av aktivt

12
Linnéa Bäckman
åldrande. Kön är också något som påverkar alla dessa faktorer, eftersom kvinnor och män har
varierande livsvillkor i olika länder. (WHO, 2002.)

Figur 1. Faktorer som hänger ihop med aktivt åldrande (WHO, 2002)

3.5 Framgångsrikt åldrande
Teorin om ett framgångsrikt åldrande (eng. Successful aging) blev populärt på 1980-talet, men
kan spåras tillbaka ända till 1960-talet i USA där man talade om aktivitetsteorin och
disengagemangsteorin. Begreppet framgångsrikt åldrande har ingen entydig definition, men
kan ses ur ett socialt, psykologiskt och medicinskt perspektiv. Ur ett biomedicinskt perspektiv
kan man säga att ett framgångsrikt åldrande är optimering av frånvaro av kroniska sjukdomar,
riskfaktorer för sjukdom, en god hälsa, hög nivå av självständig fysisk funktionsförmåga,
prestationsförmåga, mobilitet (möjlighet att röra sig) och kognitiv funktionsförmåga. (Bowling,
2005.)
Ursprungligen användes begreppet framgångsrikt åldrande för att ta reda på hur många äldre
som lyckades undvika sjukdomar och bibehålla god hälsa, men på senare år har man även tagit
i beaktande andra faktorer. Att dela in människor i ”sjuka” och ”normala” gör att man missar
en stor heterogen grupp mellan dessa två grupper. Det framgångsrika åldrandet anses innehålla
tre komponenter: frånvaro eller undvikande av sjukdomar, bibehållandet av fysiska och

13
Linnéa Bäckman
kognitiva funktioner samt aktivt engagemang i livet (såsom autonomi och socialt stöd). Till ett
framgångsrikt åldrande hör även olika psykosociala funktioner såsom sociala relationer (ett
socialt nätverk), integration och deltagande i aktiviteter tillsammans med andra.
Livstillfredställelse och personlig utveckling hör också till de psykosociala modellerna för ett
framgångsrikt åldrande. Utöver det inkluderar ett framgångsrikt åldrande, faktorer som
prestationer, en bra kost, ekonomisk säkerhet, en bra omgivning, produktivitet och bidragande
till livet, ett sinne för humor, en känsla av att ha en mening med livet och spiritualitet. Den
vanligaste definitionen som använts för ett framgångsrikt åldrande är tillfredsställelse med ens
eget förflutna och nuvarande tillvaro. Man kan dock konstatera att det inte finns en tydlig och
entydig definition på framgångsrikt åldrande. (Bowling, 2005.)
Trots att det så kallade aktiva åldrandet har likheter med det framgångsrika åldrandet, så finns
det skillnader mellan dem. Det aktiva åldrandet har dock ett mera holistiskt synsätt, där man tar
i beaktande både biomedicinska, psykosociala och spirituella faktorer. Det aktiva åldrandet är
grundat på ett ekonomiskt och produktivistiskt synsätt, som prioriterar förlängning av
arbetslivet. Både aktivt och framgångsrikt åldrande har uppstått från samma teori, dvs.
aktivitetsteorin. Båda har tillämpats i forskning som alternativ modell för åldrande. Ibland
används dessa två felaktigt som synonymer. (Foster & Walker, 2014.)
På senare år har det kommit mycket kritik mot teorierna eftersom de inte möjliggör en tydlig
indelning av äldre i kategorier. Speciellt frånvaro av sjukdom är orealistiskt för de flesta
människor när de uppnått en viss ålder. Aktivt och framgångsrikt åldrande tar inte i beaktande
faktorer som till exempel kön, sexuell läggning, samhällsklasser och etnicitet. Dessa faktorer
har inverkan på hur den äldre upplevs ha ett aktivt eller framgångsrikt åldrande. Genom att inte
inkludera dessa faktorer skapas en syn på en homogen grupp av den äldre populationen, att det
finns en enkel modell på åldrandet som borde kunna tillämpas på alla äldre. (Timonen, 2016.)
Virpi Timonen, finländsk äldreomsorgsforskare, har skrivit en bok där hon lyfter fram kritik
mot teorierna om det aktiva och framgångsrika åldrande. Hon påpekar att samtidigt som man
förväntar sig att äldre ska vara aktiva och ha livet under kontroll, så uppfattar man äldre som
mindre verksamma i samhället. Modellen för ett aktivt och framgångsrikt åldrande tar trots allt
mest fasta på ett ekonomiskt synsätt, där den äldre ses som produktiv och enskilda individer
inte tas i beaktande. Ett exempel på detta är att man anser att alla äldre ska vara kapabla att bo
självständigt utan några problem. Det är också tänkt att tiden ute i arbetslivet ska förlängas och

14
Linnéa Bäckman
att man ska kunna förebygga åldersdiskriminering. Dessa exempel är tecken på att teorierna om
aktivt och framgångsrikt åldrande saknar ett personcentrerat synsätt. (Timonen, 2016.)
Övrig kritik mot teorierna är att det inte är positivt att skapa ett ”modell åldrande” och utgå
ifrån att det finns en ”anti-modell”, dit personer som inte passar in i modellen hamnar. Detta
skapar också ett synsätt där man ser att den äldre själv har ansvar för att den inte har ett
framgångsrikt eller aktivt åldrande. (Timonen, 2016.)
3.6. Synen på aktivitet i de olika teorierna om det goda åldrandet
Jag avslutar teorikapitlet med en sammanfattande tabell för att tydliggöra skillnader och likheter
i de olika teorierna om det goda åldrandet som jag valt att lyfta fram i min avhandling och
vilken syn på aktivitet som de olika teorierna fört fram. Detta eftersom det är väsentligt för min
forskning i aktiviteter bland äldre.
Tabell 1. Teorier om det goda åldrandet och synen på aktivitet

Teori och årtal,
upphovsperson
Aktivitetsteorin,
1961

Syfte med teorin

Syn på aktivitet

Syftet med teorin är att för att uppnå ett Genom att vara aktiv och hålla sig
gott åldrande krävs det att man är aktiv sysselsatt har man större chans att
och social bland andra människor. Äldre vara tillfreds med sin ålderdom.
Robert J.
människor mår bra av att engagera sig Den äldre ska kunna upprätthålla
Havighurst
aktivt i olika sysselsättningar som
en positiv uppfattning av sig själv
intresserar dem. Till ålderdomen hör
och se sig själv som en värdefull,
olika typer av förluster och inom
behövd människa.
Aktivitetsteorin betonar man att hålla sig
så aktiv som möjligt, för att motverka
dessa förluster
Disengagemangsteo Det mest centrala i teorin är att det inom Eftersom den äldre förbereder sig
rin
varje individ finns en genetisk drift att inför döden och lösgör sig från
1960–1961
frigöra sig från samhället i en viss ålder. samhället, kan man tänka sig att
Man antar att åldrandet innebär att man aktiviteten i äldre ålder minskar.
Cumming och
inte längre har samma behov och
Henry
önskningar som tidigare i livet. Detta
ansågs också vara en naturlig process
från samhällets sida, eftersom samhället
stöter ut de äldre.
Kontinuitetsteorin Kontinuitetsteorin utvecklades för att
Kontinuitet anses vara en
Robert Atchley
kunna förstå varför människor strävar
övergripande anpassningsstrategi
1971
efter att behålla sitt sätt att tänka, sina
som grundar sig på personliga
aktiviteter, sina levnadsvanor och sociala preferenser samt sociala

15
Linnéa Bäckman
relationer. Detta trots eventuell
omständigheter. Den grundar sig
förändring i hälsotillståndet eller i
på individens aktiva val (även val
sociala förhållanden. Teorin betonar
av aktiviteter) och visar därför att
flexibilitet och samspelet mellan nuet
aktiviteter hos äldre har betydelse.
och framtiden. Inom kontinuitetsteorin
finns antaganden om att människor
ständigt utvecklas och baserar sig på
tidigare erfarenheter och aktiva val. De
val som varit framgångsrika förbehålls
och de mindre framgångsrika slopas.
Aktivt åldrande,
Synen på det aktiva åldrandet grundar Genom det aktiva åldrandet ska
1990-talet
sig på Förenta Nationens (FN) principer den äldre kunna delta i samhället
Världshälsoorganisa på ett mänskorättsperspektiv för äldre
på olika sätt, t.ex. genom att delta i
tion (WHO)
där man beaktar olika mänskliga behov olika aktiviteter som intresserar.
och rättigheter. Dessa behov och
Att vara aktiv innebär att kunna
rättigheter är principer för
delta i ekonomiska, kulturella och
självständighet, deltagande, värdighet, spirituella sammanhang.
omsorg och självförverkligande. Det kan
ses som det potential en person har för
fysisk, social och mental hälsa.
Framgångsrika
åldrandet
Rowe och Kahn
1990-talet

Syftet med teorin är att för att uppnå en Till ett framgångsrikt åldrande hör
god ålderdom krävs frånvaro av kroniska även olika psykosociala funktioner
sjukdomar, riskfaktorer för sjukdom, en såsom sociala relationer,
god hälsa, hög nivå av självständig
integration och deltagande i
fysisk funktionsförmåga,
aktiviteter tillsammans med andra.
prestationsförmåga, mobilitet (möjlighet Dessa har betydelse för den äldres
att röra sig) och kognitiv
livstillfredställelse.
funktionsförmåga.

Det man kan konstatera är att alla dessa teorier talar om aktivitet för äldre på något sätt.
Aktivitetsteorin betonar att det är genom att vara aktiv och hålla sig sysselsatt har man större
chans att vara tillfreds med sin ålderdom. Disengagemangsteorin säger däremot emot det och
här anser man att den äldre förbereder sig inför döden och lösgör sig från samhället och då
minskar också aktiviteten hos den äldre. Trots att dessa två teorier i princip säger emot varandra
behöver ingen av dem ha fel, de är bara olika synsätt. Kontinuitetsteorin talar sedan igen om att
den äldre ska anpassa sig till samhället och sin egen situation samt att den äldre kan göra aktiva
val t.ex. när det gäller aktiviteter. Det aktiva åldrandet skapar förutsättningar för den äldre att
kunna delta i samhället på olika sätt, t.ex. genom att delta i olika aktiviteter som intresserar. Till
ett framgångsrikt åldrande hör den äldres livstillfredställelse, vilket äldre kan uppnå via
aktiviteter.

16
Linnéa Bäckman

4 Aspekter på aktivitet hos äldre
Aktivitet och välbefinnande är i växelverkan med varandra och därför kan man konstatera att
aktivitet påverkar människors välbefinnande och vice versa (Norberg et al., 2012). Här kommer
jag att ta upp några perspektiv på aktivitet hos äldre. Till först kommer jag att nämna det
arbetsterapeutiska

perspektivet.

Därefter

nämner

jag

aspekter

som

påverkar

aktivitetsengagemanget hos äldre, där jag tar upp olika individ och miljöaspekter samt
samverkan mellan dessa. Efter det lyfter jag fram aktivitet och delaktighet som är begrepp som
är nära relaterade till varandra. Jag avslutar detta kapitel med att ta upp tidigare forskning i
äldres aktiviteter, forskning i både sociala och icke-sociala aktiviteter.

4.1 Det arbetsterapeutiska perspektivet
Utgående ifrån det arbetsterapeutiska perspektivet är människan aktiv och delaktig. Detta
perspektiv tar fasta på samspelet mellan person och miljö och formen av de aktiviteter en person
vill eller behöver kunna utföra. Till en arbetsterapeuts roll hör det att kunna möjliggöra
engagemang i de aktiviteter en person anser som viktiga och meningsfulla. Det man kan ta fasta
på när man ser på en äldre persons aktivitetsliv är livsberättelsen, där man kan se vilka
aktiviteter som valts och vilka aktiviteter som valts bort samt den bakomliggande orsaken. En
äldre persons livsberättelse är en värdefull metod som kan användas när man vill ha en inblick
i aktivitetslivet och den fungerar som ett verktyg för att kunna förstå vad som är viktigt för just
denna individ. Därför kan man säga att det är viktigt att man i sitt arbete ger tid för att lyssna
och ta del av den äldres livsberättelse, som en metod i arbetet med äldre. Genom att lyssna på
den äldre skapas också en samarbetsrelation mellan den äldre och vårdgivaren som är
nödvändig för ett professionellt arbete. Det finns både inre och yttre aktivitet, där den inre
aktiviteten kan vara svårare att observera. Aktiviteter hos äldre hänger ihop med den äldres
identitet och hur den äldre vill bli sedd och uppfattad. (Norberg et al., 2012.)
Enligt aktuell forskning är aktivitet hälsofrämjande, oberoende om det handlar om fysisk,
kognitiv eller social aktivitet. Aktivitet hänger starkt ihop med delaktighet och det engagemang
som uttrycks under aktivitet är en del av de hälsofrämjande och förebyggande åtgärder som
krävs för att äldre ska må bra. I en välkänd amerikansk studie (Clark et al., 1997) kom man
fram till att målinriktad aktivitet som erbjuds under ledning av arbetsterapeuter är en
hälsofrämjande åtgärd, medan man kunde se att ett allmänt utbud av aktiviteter inte gav positiva
hälsoeffekter hos de äldre. Man kan alltså konstatera att det krävs utbildning i aktiviteter och

17
Linnéa Bäckman
delaktighet för att kunna skapa rätt förutsättningar för att förbättra de äldres hälsa. I studien
kom det också fram att äldre upplever sig vara mer tillsammans när de är engagerade i
aktiviteter, till exempel olika typer av hobbyverksamhet som man engagerar sig i tillsammans
med andra. Äldre med funktionsnedsättningar är ofta i behov av nya sociala sammanhang för
att förebygga isolering och ensamhet. Därför behövs fysiska platser där äldre kan träffas i en
genomtänkt miljö som bjuder in till olika gemensamma aktiviteter. (Iwarsson & Borell, 2013.)
Orsaken till att jag tar upp det arbetsterapeutiska perspektivet är för att det är ett perspektiv som
används mycket i tidigare forskning gällande äldres aktiviteter. Min forskning är trots allt mera
socialpolitiskt inriktad, men det arbetsterapeutiska perspektivet används bland annat i
Häggblom-Kronlöf, Hultberg och Sonns forskning.

4.2 Aspekter på aktivitetsengagemang
Vilka aspekter är det då som påverkar aktivitetsengagemanget hos äldre? Det finns flera
faktorer som påverkar aktivitetsengagemanget, allt från individaspekter till miljöaspekter.
Bland individfaktorerna finns: meningsfullhet, personlig drivkraft och motivation.
Miljöaspekterna kan vara både fysiska, sociala och kulturella. Interaktionen mellan individ och
miljö är en del av aktivitetsengagemanget. Denna interaktion pågår ständigt och förändras med
tiden. (Norberg et al., 2012.)
När det gäller individuella faktorer hos en människa som inverkar när det gäller
aktivitetsengagemanget kan vi tala om allt från kroppens funktioner till motivation och
livssituation. Under åldrandet förändras kroppen och kroppens funktioner avtar. Denna
förändring sker oftast långsamt och successivt. Att bli pensionerad och inte längre vara en del
av arbetslivet kan vara svårt för en individ. Det innebär att kunna anpassa sig till att ha mera
fritid och att inte vara behövd på samma sätt som förr. För vissa kan det kännas som en frihet
och en lättnad att, medan för andra kan andra kan ha svårare att anpassa sig till en vardag utan
förvärvsarbete. Dessa förändringar kan innebära förutsättningar för nya aktiviteter för den äldre.
Nya vanor och rutiner behöver upprättas och för en del är det svårare att anpassa sig till detta.
De som upplever det som svårare kan uttrycka avsaknad av mening i tillvaron och uppleva att
de förlorat sin drivkraft och motivation till aktiviteter. För dem är det viktigt att bygga upp ett
nytt aktivitetsliv. (Norberg et al., 2012.)
För de äldre som drabbas av funktionsnedsättningar kräver det också nyorientering. I många
fall behöver det dock inte betyda att den äldre slutar utföra aktiviteter som är viktiga, utan att

18
Linnéa Bäckman
man behöver en professionell insats med stöd för att kunna fortsätta utföra samma aktiviteter
som tidigare. Därför kan man konstatera att äldre som inte längre klarar av sina vardagliga
aktiviteter på egen hand, hamnar i en beroendesituation. Då krävs ofta samhälleliga insatser,
exempelvis hemvård. När den äldre är beroende av en annan person kan det uppstå
intressekonflikter. Studier har visat att äldre riskerar att hamna i en beroendesituation då de
behöver hjälp för att klara av sina dagliga aktiviteter. Här är det skillnad på ifall en person
hjälper eller stöder den äldre i aktiviteterna, där stödandet handlar mera om att den äldre själv
utför aktiviteten. Det som dock är viktigt att komma ihåg är att även om den äldres kroppsliga
funktioner försämras, så finns ofta viljan att kunna utföra aktiviteter kvar. Individen har också
möjligheter att själv förändra sitt sätt att utföra aktiviteter. Lust och drivkraft kan övervinna
kroppsliga hinder. Därför kan man konstatera att förmågan att utföra en aktivitet inte är helt och
hållet beroende av att kroppen fungerar på samma sätt som tidigare. (Norberg et al., 2012.)
När det sedan gäller miljöaspekter för aktivitetsengagemanget hos den äldre omfattar det såväl
fysiska, som social, kulturella, ekonomiska, politiska och samhälleliga komponenter. Man kan
konstatera att aktivitetsengagemanget hos äldre påverkas av t.ex. hur samhället är uppbyggt
(infrastruktur), möjligheter till social interaktion, ekonomiska och politiska system. Miljön kan
förhindra eller möjliggöra en aktivitet. Samhället kan erbjuda ett mångsidigt aktivitetsutbud och
ge äldre en större möjlighet till att delta i olika aktiviteter. Vår omgivning styr våra aktiviteter
i stor omfattning. Interaktionen mellan individ och miljö är viktigt eftersom när individen
integrerar med sin miljö skapas aktiviteter. Aktiviteterna kan vara utmanande, t.ex. när det
gäller den äldres förmågor. Omgivningen utformar möjligheterna för aktiviteterna. Svårigheter
och utmaningar bör diskuteras för att helt kunna förstå aktivitetsengagemanget. Den kulturella
miljön berör gemensamma eller delade värderingar och vad individen väljer att göra/inte väljer
att göra. I västvärlden anses till exempel självständighet och oberoende som positiva
egenskaper. (Norberg et al., 2012.)
I forskning gjord på 34 äldre i åldern 99 i Göteborg, fick de äldre besök av en arbetsterapeut
som intervjuade de äldre gällande dagliga aktiviteter. Syftet med forskningen var att ta reda på
vilka vardagliga aktiviteter som de allra äldsta sysselsätter sig med. Resultatet av forskningen
visade att de äldre upplevde sig som kompetenta och stolta när de fick möjligheten att vara
delaktiga i dagliga aktiviteter. De aspekter av aktiviteter som ansågs påverka de äldre var att få
vara delaktig, uppleva utmaningar, ha ett mönster av aktiviteter, att vara oförmögen att utföra
aktiviteter och att uppleva begränsningar. (Häggblom-Kronlöf, Hultberg & Sonn, 2007.)

19
Linnéa Bäckman
Att få vara delaktig i dagliga aktiviteter innebär faktorer som underhållning, återkallandet av
minnen och delaktighet. Att vara delaktig upplevdes olika beroende på om man är en som agerar
eller en som iakttar. Upplevelsen av att vara delaktig var en form av deltagande och ett konkret
sätt att vara aktiv i vardagen. Känslan av underhållning fick tiden att gå och upplevde känslor
av iver och nyfikenhet. Exempel på aktiviteter som gav en känsla av underhållning var att följa
med kungafamiljen i damtidningar och liknande eller att läsa böcker. Återkallandet av minnen
kunde vara upplevelser som den äldre kan bekräfta genom att t.ex. titta på fotografier eller saker
i deras omgivning såsom möbler. Genom att se på dessa saker kunde minnen från t.ex. tidigare
resor eller likande återkallas. Delaktighet upplevdes genom att antingen själv utföra en aktivitet
eller att utföra en aktivitet tillsammans med någon annan. Som exempel kan nämnas en äldre
kvinna som bodde ute på landet och hade släktingar som bodde i huset bredvid. Hon kände sig
delaktig i deras liv och vardag och upplevde en viss samhörighet med dem. (HäggblomKronlöf, Hultberg & Sonn, 2007.)
Att uppleva utmaningar handlade inte om vilka aktiviteter de äldre ägnade sig åt i vardagen,
utan om på vilket sätt de var engagerade och blev stimulerade genom att göra något aktivt.
Utmaningen orsakade att de ägnade sig åt aktiviteterna på ett aktivt sätt och ytterligare uppgifter
behövdes inte. Det var mera fråga om att erfarenheterna medförde en känsla av att få testa sig
fram i dagliga aktiviteter och planera aktiviteter som verkade vara utanför den äldres gränser.
Ett annat sätt att anta utmaningar var att lära sig nya vägar/sätt att ta itu med dagliga aktiviteter
i den takten problem dök upp. I det stora hela handlade dessa utmaningar om att få prova sig
fram och försöka sig på både nya och gamla aktiviteter. Exempelvis kunde det handla om att
öva att gå i trappor genom att gå de tre första trappstegen upp och ner, bara för att prova sig
fram och möta sina begränsningar. När ett problem dök upp utmanande respondenterna
situationen genom att göra planer för hur de skulle kunna fortsätta med en viss aktivitet. De tog
i beaktande både personliga och miljömässiga faktorer. De kunde också ha en reservplan ifall
något gick fel. Erfarenheter av att uppleva utmaningar dök upp när respondenternaville lära sig
eller lära sig på nytt färdigheter eller kunskap för att bemästra en situation eller en aktivitet
bara utav nyfikenhet. Respondenterna kunde lära sig nya sätt att lära sig nya sätt att utföra
aktiviteterna och tillämpa färdigheterna eller kunskapen. Exempelvis kunde det vara att lära sig
ny kunskap genom att lösa svårare korsord där respondenten behövde ta reda på svåra ord och
lära sig om nya fenomen. Det kunde också gälla att lära sig på nytt en sång eller vers som
respondenten hade glömt bort och fick ta reda på igen. (Häggblom-Kronlöf, Hultberg & Sonn,
2007.)

20
Linnéa Bäckman
Att ha ett mönster med sina aktiviteter innebar att ha dagliga aktiviteter som var formade efter
egen förmåga och upplevelsen av ett personligt mönster. Att ha ett dagligt mönster av aktiviteter
fungerade som en referenspunkt som kartlades. En viss rytm följde med dessa aktiviteter under
en specifik tid och kunde vara t.ex. beroende av nattsömn eller andra levnadsförhållanden.
Exempel på aktiviteter som följde ett mönster var att följa med nyheterna som kom en viss tid
på dygnet eller att varje morgon börja dagen med en kopp kaffe och en cigarett tillsammans
med sin son. Det kunde också vara fråga om en viss rytm som gällde särskilda dagar,
exempelvis en respondent som såg på gudstjänst på tv tillsammans med sin dotter varje söndag
och diskuterade. Det att respondenterna hade ett mönster i de dagliga aktiviteterna inkluderade
rutin och vanor som gjordes på ett förutsägbart sätt. De förutsägbara aktiviteterna var
självklara, utvecklade och formade utgående ifrån kompetens, livserfarenhet, särskilda roller
och sociala miljöer. Exempelvis kunde det vara fråga om att upprätthålla samma rutiner som
respondenten gjort hela livet såsom att koka kaffe som det allra första man gör, därefter bädda
sängar och städa. Ibland blev mönstren avbrutna till exempel om en oväntad besökare dök upp
eller försenad matservice vilket skapade en otrevlig upplevelse hos respondenten. Det som kan
ses som ett ofarligt avbrott kunde ändå upplevas som irriterande och framkalla känslor av stress
och ångest. Det upplevdes som att det tar länge att fixa ett avbrutet aktivitetsmönster som kunde
orsaka utmattning hos respondenten. (Häggblom-Kronlöf, Hultberg & Sonn, 2007.)
Att vara oförmögen att utföra dagliga aktiviteter kunde upplevas på olika sätt bland
respondenterna. Hinder i miljön var en stor faktor när det handlade om att respondenterna hade
svårigheter att göra något. Kraftlösheten orsakad av kroppsfunktioner och erfarenheten av att
känna sig otillräcklig gav en känsla av trötthet och svaghet. Respondenterna upplevde
personliga hinder och hinder i närmiljön och går att jämföra med nästa aspekt, dvs. att vara
begränsad i sina aktiviteter. Att läsa tidningen, ta en promenad och gå på toaletten självständigt
var aktiviteter där respondenterna kunde uppleva hinder. Orsaken att de inte kunde utföra dessa
aktiviteter kunde bero på dåligt ljus, otydlig text eller tunga dörrar. Detta gav dem en känsla av
maktlöshet och förhindrade dem från att vara aktiva och självständiga. Erfarenheten av att
känna sig otillräcklig i dagliga aktiviteter hade en inverkan på humöret och gav respondenterna
en känsla av otillräcklighet. En känsla av allmän trötthet och utmattning ledde också till att
uppleva kraftlöshet. En del av det berodde på en sorg över att inte klara av dagliga aktiviteter
längre och vissa upplevde sig vara trötta så fort de gjorde något. Tröttheten kunde också komma
från att respondenten inte längre kunde vara med på och utföra aktiviteter som hen kunnat göra

21
Linnéa Bäckman
tidigare i livet, exempelvis att inte längre ha motivationen att delta i senioraktiviteter.
(Häggblom-Kronlöf, Hultberg & Sonn, 2007.)
Begränsningar i aktiviteterna kunde upplevas i både mindre och större utsträckning. När de
användes sig av ord som ”utanför” upplevde respondenterna sig avskärmade i sina egna liv. De
upplevde att de inte längre hade någon kontroll över sina dagliga aktiviteter eftersom de var
beroende av hjälp från andra. De bemöttes med generaliserande attityder från andra gällande
sociala normer och värderingar. Fjärmandet från omvärlden begränsade respondenterna i deras
dagliga aktiviteter. De upplevde världen utanför som kall och omänsklig. De upplevde en klyfta
mellan deras egna värderingar och världen utanför hemmet. Begränsningarna kunde upplevas
i situationer som när de lyssnade på radio, tittade på tv, läste tidningar, eftersom de hade svårt
att förstå varför välden var som den var. De hade svårt att identifiera sig med nutiden.
Respondenterna upplevde också en saknad av kontroll när de var beroende av service från
hemvården. Personalen byttes ofta ut, vilket gjorde att respondenterna var tvungna att vänja sig
vid nya sätt och beteenden. Hjälpen blev mera ett hinder när personalen inte hade tid, kunskap
eller möjlighet att lyssna på vad respondenten behövde hjälp med och hur de ville att det skulle
bli gjort. Att uppleva begränsningar berodde också på fördomar och omgivningens
förväntningar, att de borde bete sig på ett visst sätt. Ofta blev respondenternas egna önskemål
och vilja ignorerad. (Häggblom-Kronlöf, Hultberg & Sonn, 2007.)
4.3 Aktivitet och delaktighet
Aktivitet och delaktighet är begrepp som ligger nära varandra. Aktivitet är ”en persons utförande
av en uppgift eller en handling” (Ekwall, 2010, s. 106) och delaktighet omfattar ”en persons
engagemang i en livssituation” (Ekwall, 2010, s. 106). Aktivitet och delaktighet är viktigt för
den äldres hälsa. Varje individ behöver få känna att hen är del av ett större sammanhang.
Aktivitet kan också definieras som alla de uppgifter en person gör för att sysselsätta sig.
Delaktighet innebär i sin tur att vara delaktig i beslut som berör individens egen livssituation
och självbestämmanderätt. (Ekwall, 2010).
Aktivitet och delaktighet behövs för att en person ska kunna utveckla och behålla sin hälsa. De
aktiviteter som är meningsfulla och bidrar till upplevelsen av delaktighet varierar från person
till person. Aktivitet och delaktighet påverkar en persons fysiologiska, mentala och anatomiska
kroppsfunktioner samt situationsbundna faktorer. Det är inte endast sjukdom och ohälsa som
begränsar den äldre från aktiviteter, utan även hinder i omgivningen (miljöfaktorer). (Ekwall,

22
Linnéa Bäckman
2010.) I kapitlet 4.2 Aspekter på aktivitetsengagemang redogjorde jag för de miljömässiga
aspekterna.
Adaption handlar om att kunna anpassa sig. Anpassningen beror mycket på personens egen
kapacitet och miljöns krav. Det betyder att anpassningen inte endast är på individens villkor
utan kan handla om faktorer såsom personens egen ork och boendemiljön. (Norberg et al.,
2012.) I kapitlet om det goda åldrandet redogjorde jag tidigare om vikten av att anpassa sig till
nya situationer och förändringar.
Förutsättningar för att aktiviteten ska vara möjlig är också att det ska finnas stödjande insatser.
Dessa insatser kan ske på samhälls-, grupp- och individnivå. På samhällsnivå är det fråga om
att man medvetet kan planera bostäder, allmänna lokaler och kollektivtrafik så att de stödjer de
äldres aktivitet och delaktighet. På gruppnivå är det fråga om att göra insatser i den fysiska
utformningen av särskilda boenden (t.ex. gruppboenden för äldre) eller planera anpassad
verksamhet för den äldre. Det är viktigt att även se till att ge äldre valfrihet. Bara för att man
skapar bättre förutsättningar för att en aktivitet ska vara möjlig, behöver det inte betyda att den
äldres vanor och rutiner ändras automatiskt. Därför måste man ta i beaktande vilka aktiviteter
den äldre önskar. På individnivå kan man arbeta hälsofrämjande och stödja varje enskild individ
med vad just hen behöver. Det kan t.ex. handla om att ta bort trösklar, lägga till stödhandtag
eller lägga till automatiska dörröppnare eller ramper. Det direkta syftet med att göra dessa
åtgärder behöver nödvändigtvis inte vara att öka personens delaktighet utanför hemmet, men
det underlättar för den äldre genom att hen inte behöver tänka lika mycket på att övervinna
hinder i det egna hemmet. Det kan till exempel vara lättare för den äldre att ta sig ut om man
åtgärdat en svåröppnad huvuddörr genom att lägga till en dörr som öppnas automatiskt. När
den äldre sedan ska röra sig utomhus finns det även hjälpmedel för det, till exempel rollatorer.
Det hjälper den äldre med balansen och skapar på så vis en trygghet för denne att röra sig utanför
hemmet. (Ekwall, 2010.)

4.4 Forskning i aktiviteter bland äldre
Det har forskats kring vilka aktiviteter som intresserar äldre. En studie som gjordes på äldre
hemmaboende 86-åringar i Göteborg, deltog 131 kvinnor och 72 män. Studien kom fram till att
nästan alla deltagare (88 %) rapporterade att de hade gett upp flera intressen under de senaste 5
åren. Bland kvinnorna hade 41 % slutat resa, 40 % slutat med hantverk och konstaktiviteter och
31 % njöt inte längre av sällskap av vänner. Bland män hade 33 % slutat resa, 28 % slutat

23
Linnéa Bäckman
motionera och 24 % slutat läsa böcker. Nedan kommer en tabell över de intressen, antal och
procent som ägnar sig åt vissa aktiviteter. (Häggblom-Kronlöf & Sonn, 2005.)
Tabell 2. Antal och typ av aktuella intressen bland 86-år gamla kvinnor (antal 131) och män
(antal 72) kategoriserat per intresseområden och enligt procent av kvinnor och män enligt
enskilt intresse. (Källa: Häggblom-Kronlöf & Sonn, 2005, tabell 1).

Kvinnor
Intressen

Media intressen
Lyssna på radio
Titta på tv
Läsa dagstidningar
Läsa böcker
Korsord
Skrivande
Totalt
Individuella fritidsintressen
Motion
Trädgårdsarbete, blommor
Hantverk, konstaktiviteter
Matlagning, bakning
Lotterier
Samlaraktiviteter
Fiske, segling, golf
Att ta hand om stugan
Lyssna på musik, spela
musik
Köra, jobba med bilen
Totalt

Män

Procent

Antal

Procent

Antal

54,2
86,2
63,4
35,9
29
5,3

71
113
83
47
38
7
359

52,8
81,9
72,2
40,3
22,2
2,8

38
59
52
29
16
2
196

21,4
24,4
24,4
24,4
19,1
4,6
0
1,5

28
32
32
32
25
6
0
2

33,3
26,4
5,6
2,8
25
9,7
4,2
8,3

24
19
4
2
18
7
3
6

2,3

3

9,7

7

0

0
160

4,2

3
93

6,9
26,7
2,3
3,1
0,8
0,8
13

9
35
3
4
1
1
17
70

6,9
27,8
0
4,2
5,6
1,4
9,7

5
20
0
3
4
1
7
40

38,2
55,7
8,4
2,3
1,5

50
73
11
3
2
139

27,8
45,8
6,9
8,3
0

20
33
5
6
0
64

2,3
46,6
3,1

3
61
4
68

5,6
48,6
1,4

4
35
1
40

Kollektiva fritidsintressen
Konserter, teater
Kurser, samhälle
Sjunga i kör
Bridge, schack, kortspel
Idrott
Dans
Kyrkliga aktiviteter
Totalt
Sociala intressen
Sällskap av vänner
Sällskap av släkt
Resor
Utflykter
Politiskt engagemang
Totalt
Avkopplande intressen
Husdjur / djur
Vara hemma, vila sig
Pussel, patiens
Totalt

24
Linnéa Bäckman

Angående sociala aktiviteter spelar ensamhet bland äldre in. Sociala aktiviteter för äldre behövs
för att kunna lindra ensamhet och social isolering. Det finns sex sociala betingelser som vid
brist av dem kan man uppleva ensamhet. De sex relationerna är: (1) tillgivenhet (attachment) –
känslomässig närhet som ger en känsla av trygghet och säkerhet, (2) möjligheten att ta hand
om någon (opportunity for nurturance) – en känsla av att ha ett ansvar över någon annans
välbefinnande, (3) social integration – en känsla av tillhörighet till en grupp som delar ens
intressen och attityder, (4) försäkran om egenvärde (reassurance of worth – att erkänna en
individs skicklighet, förmåga och talanger, (5) materiell garant (reliable alliance) – att kunna
räkna med materiell hjälp från andra, (6) vägledning (guidance) – att kunna räkna med råd och
information från andra. (Andersson, 2002.)
I en studie som gjordes i Sverige om den sociala aktiviteten bland äldre, tog man hänsyn till
faktorer som social integration och möjlighet till fysisk mobilitet. Studien gjordes på personen
som var 77 år eller äldre som bodde i Sverige. I studien mätte man hur ofta de äldre deltog i tio
olika sociala aktiviteter, genom att samla in data via en svensk nationell databas (SWEOLD)
och intervjuer. I intervjun frågade man ”Vilken av följande aktiviteter gör du vanligtvis?”. De
fyra faktorer som man tog fasta på var: (1) Sociala – vänskapsaktiviteter, som att besöka vänner
och att få besök av vänner, (2) Sociala − kulturella aktiviteter, såsom att gå på bio, teater,
konserter eller museum, (3) Ensamma − stillasittande aktiviteter, såsom att läsa böcker eller
dagstidningar och att lösa korsor, (4) Ensamma − aktiva aktiviteter, såsom att jobba i trädgården
och engagera sig i hobbyer. Innan studien var slutförd dog 35 % av de som deltog under
observationsperioden. Det man kom fram till att det fanns skillnader bland de manliga och
kvinnliga deltagarna, när det gällde valet av aktiviteter. Det främsta som man kom fram till var
att bland männen är den ensamma aktivitetsdimensionen var en signifikant faktor när man såg
på hälsofaktorerna. Bland kvinnorna var ingen av aktivitetsdomänerna en signifikant faktor när
man kontrollerade hälsan, vilket tyder på att någon förhöjd risk för dödligheten i samband med
inaktivitet inte verkar gå att konstatera. Däremot var äldre män som var mer aktiva i ensamma
aktiva sysslor upplevde längre livslängd. (Lennartsson & Silverstein, 1992.)
Här nedan är en tabell på vilka aktiviteter som de äldre ansåg vara viktiga för dem från år 2004.
Här kan man se hur ofta en viss aktivitet utfördes av kvinnor och män som var 70 år och äldre.

25
Linnéa Bäckman
Tabell 3. Vanliga fritidsaktiviteter bland kvinnor och män 70 år och äldre (data från SWEOLD
2004, tabell 1), procentuell fördelning
Kvinnor
Nej

Män
Ibland

Ofta

Nej

Ibland

Ofta

Ha vänner och
bekanta på
besök

16

52

32

17

54

29

Promenader

19

23

58

18

18

64

Besöka vänner
och bekanta

23

46

31

23

49

28

Ha släktingar på
besök

27

56

17

26

58

17

29

20

42

32

32

36

Besöka
släktingar

34

49

17

33

49

18

Lösa korsord

36

15

49

47

16

37

Åka på resor
och utflykter

49

40

11

44

45

11

Restaurangbesök 50

46

4

51

43

7

Bio, teater,
konserter,
museer

56

34

10

53

40

7

Hobbyaktiviteter 56

15

29

65

14

20

Trädgårdsarbete

59

14

27

45

11

43

Plocka bär och
svamp

69

19

12

58

25

16

Simma

80

12

7

70

23

7

Delta i
studiecirklar

84

3

13

86

4

10

En annan studie hade motsvarande resultat. Studien gjordes bland kvinnor och män från 65 år
och äldre, med syfte att se på deras deltagande i olika fritidsaktiviteter och fortlevnad.
Resultaten visade att äldre personer som bara deltog i ett fåtal aktiviteter hade en dubbelt så hög
risk att dö jämfört med de som deltog i ett flertal aktiviteter. Dock avtog effekten vid deltagande
i fler än sex aktiviteter. Kvinnors dödsrisk minskade för varje aktivitet som tillkom. Männen
uppvisade också en klar nedåtgående trend, men detta framkom inte lika tydligt. Sambandet
kvarstod efter att hänsyn tagits till ålder, utbildning och flera olika hälsoindikatorer i analyserna.
Med andra ord pekade resultaten på att ett aktivt liv, oberoende av vad man är engagerad i, är
bra för hälsa och överlevnad. En närmare analys av aktiviteterna var och en för sig visade också
på könsskillnader. För kvinnor var det föreningsaktiviteter och deltagande i studiecirklar, dvs.
aktiviteter som utförs tillsammans med andra, som hade starkast samband med överlevnad. För
män var det framförallt trädgårdsarbete och hobbyaktiviteter som visade starkast samband med
överlevnad. (Agahi & Parker, 2008.)

26
Linnéa Bäckman
Sammanfattningsvis visar den tidigare forskningen att Häggblom-Kronlöf och Sonns studie,
samt SWEOLD och Agahi och Parker att aktiviteter har betydelse för äldre som är
hemmaboende. Liknande aktiviteter visade sig i de två olika tabellerna (SWEOLD; HäggblomKronlöf & Sonn). Jag kommer att i min empiriska studie fördjupa kunskapen om hemmaboende
äldres aktiviteter och vilken betydelse de har för den äldre. I min studie ligger fokusen på den
äldres egna synpunkter och den äldres röst blir hörd. Detta i jämförelse med dessa tidigare
studier som varit kvantitativa och fokuserar på att samla in konkret information och data om
aktiviteterna. Under informationssökningsprocessen fick jag fram kvantitativa studier som
undersökte aktiviteter hos hemmaboende äldre. Därför har jag valt att ta med de kvantitativa
studierna, trots att min studie är kvalitativ.

27
Linnéa Bäckman

5 Metod
5.1 Val av metod – intervjuer
Som metod valde jag kvalitativa intervjuer i form av öppna individuella intervjuer. När man
använder sig av intervjuer har man undersökare och undersökt, kallas även respondent och
informant. Intervjuerna utfördes av ett team på fyra personer och intervjuerna genomfördes
ansikte mot ansikte med röstinspelning. Denna form av intervju är lämplig för att skapa tillit
och öppenhet. Det ämnar möjliggöra en tät, dynamisk och informationsrik kommunikation.
(Jacobsen, 2017.)
Kvalitativa intervjuer kan ha olika grader av öppenhet. Därför behöver man bestämma hur
förstrukturerade intervjuerna ska vara och på förhand bestämma vilka element man särskilt ska
koncentrera sig på under intervjun såsom särskilda teman. Användningen av förstrukturerade
intervjuer är en mera sluten typ av datainsamling. Att använda sig av förstrukturering är bra
med tanke på att annars finns det en risk för att intervjuerna blir för komplexa och svåra att
analysera. En viss förstrukturering förekommer dock alltid, även om den skulle vara mera
omedveten. (Jacobsen, 2017, s.100.)
Vi använde oss av semistrukturerade intervjuer, dvs. intervjuer där det har funnits ett tydligt
frågeschema, men frågornas ordningsföljd har varierat. Under förstrukturerade intervjuer har
intervjuaren också möjlighet att ställa följdfrågor till de svar som uppfattas som viktiga
(Bryman, 2011).
Vid användningen av semistrukturerade intervjuer är det bra att utarbeta en intervjuguide, vilket
är en översikt på olika teman som ska beröras under intervjun. Intervjuguiden görs för att
säkerställa att de viktiga sakerna man vill belysa i samband med intervjun tas upp. (Jacobsen,
2017.) I nästa kapitel (5.2) berättar jag mera om den intervjuguide vi använt oss av.

5.2 Intervjuguiden
Intervjuguiden berörde tre olika huvudteman som innehöll frågor kring dessa teman: aktiviteter
och intressen, sociala kontakter, ensamhet, utvecklingsmöjligheter och önskemål. Under dessa
kategorier fanns frågor inom dessa teman. Huvudfokus låg på livskvalitet och välbefinnande
hos äldre. Intervjuerna inleddes med bakgrundsfrågor om namn, ålder, civilstånd, om personen
bor ensam eller tillsammans med någon, hur länge hen bott på orten och hur länge hen haft

28
Linnéa Bäckman
hemvård. Därefter var intervjun indelad i tre huvudteman. Tema A berörde aktiviteter och
intressen, dvs. intressen respondenten haft tidigare i livet, dagens aktiviteter i vardagen samt
intressen och önskemål. Tema B berörde sociala kontakter, dvs. sociala kontakter tidigare i
livet,

dagens

sociala

kontakter

och

önskemål.

Tema

C

berörde

ensamhet,

utvecklingsmöjligheter och önskemål, dvs. upplevd ensamhet, välbefinnande, önskemål och
utvecklingsmöjligheter. Intervjuguiden avslutades med frågor om sammanfattning av intervjun
som helhet och huruvida det ännu fanns något respondenten ville lyfta fram. Hela
intervjuguiden finns bifogad (bilaga 1) i avhandlingen.
5.3 Urval
Materialet bestod av personliga intervjuer gjorda på 17 äldre, i åldern 72–95. Intervjuerna
gjordes under vårterminen 2018. Till en början tackade 19 personer ja, men när vi sedan ringde
upp för att bestämma tid med intervjupersonerna, tackade två nej på grund av nedsatt hälsa.
Information om projektet delades ut av hemvårdspersonalen. Gruppen av respondenter var en
homogen grupp både geografiskt och innehållsmässigt och gjordes i en kommun i Österbotten.
Personerna i studien identifierades via hemvårdens personal i programmet RAI (Resident
Assessment Instrument), där de som hade svarat att de upplever ensamhet sedan deltog i
studien. Alla 17 fick hemvårdstjänster från kommunen. Studien gjordes ur ett social- och
vårdvetenskapligt perspektiv. (Hemberg, Nyqvist & Näsman, 2018.)
5.4 Materialinsamling, databearbetning och analys
Studien gjordes inom ett planeringsprojekt och gick under namnet ”Social- och hälsovård i
förändring – Ett projekt om ensamhet, välbefinnande och livskvalitet bland äldre som får
hemvård” Intervjuerna utfördes av fyra olika personer i projektgruppen och materialet
transkriberades efteråt. Intervjuerna varade 30–90 minuter och gjordes i deltagarnas egna hem.
(Hemberg, Nyqvist & Näsman, 2018.)
Intervjuerna transkriberades ordagrant. Jag transkriberade 3 av 17 intervjuer.
För databearbetningen och analysen har jag använt mig av kvalitativ innehållsanalys med hjälp
av programmet N’Vivo. I programmet N’Vivo skapade jag kategorier och underkategorier.
Mina två huvudkategorier då var Sociala aktiviteter och Andra aktiviteter, för att kunna särskilja
vilka aktiviteter som hade en social innebörd.
Innehållsanalys används i syfte att analysera dokument och texter genom att kvantifiera eller
genom att bestämma innehållet genom att kategorisera. Kvalitativ innehållsanalys fokuserar i

29
Linnéa Bäckman
sin tur på att analysera texter. Metoden är applicerbar i olika texter och tolkningen av dessa
texter kan ske på olika nivåer. Därför går den att använda i olika forskningsområden, till
exempel beteendevetenskap, humanvetenskap och vårdvetenskap. Kvalitativ innehållsanalys
kan användas till att tolka texter såsom utskrifter av inspelade intervjuer, men även andra typer
av texter. (Granskär & Höglund-Nielsen, 2012.)
Fokusen vid kvalitativ innehållsanalys ligger på att beskriva variationer och identifiera
skillnader och likheter i texten. Dessa likheter och skillnader uttrycks i kategorier och teman på
olika tolkningsnivåer. Texterna har ett manifest innehåll och ett latent budskap. Det manifesta
innehållet innebär det uppenbara innehållet i texten som uttrycks beskrivande i form av
kategorier, medan det latenta innehållet är textens underliggande budskap (vad som sägs mellan
raderna), som uttrycks som teman. När kategorierna skapas har kontexten en betydelse. För att
kunna tolka en text krävs det därför kunskap om deltagarnas kön, ålder, utbildning,
familjesituation, religiösa och kulturella tillhörighet. Sammanhanget som omger texten måste
förstås utifrån den text som kommer före och efter. En text kan därför inte tas ur sitt
sammanhang och kan inte heller ses som autonom eller fri från sammanhang. (Granskär &
Höglund-Nielsen, 2012.)
De centrala begrepp som jag använt mig av när jag när jag valt kvalitativ innehållsanalys som
metod är: analysenhet, domän, kategori och tema.
Analysenheten är viktig för ställningstagandet av analysen och bör vara tillräckligt stor för att
utgöra en helhet, men samtidigt tillräckligt liten för att den ska vara möjlig att hantera i
analysprocessen.
Domäner är delar av texten som berör specifika områden och skapar en struktur som möjliggör
en identifiering även vid en snäv tolkning. En domän kan exempelvis vara en del av en intervju
som hänger ihop med frågeområden i frågeguiden.
Kategorier utgörs av flera koder som har ett liknande innehåll. Benämningen på en kategori är
att den svarar på frågan ”vad?” samt relaterar till innehållet i koderna. Inget data som svarar på
syftet får uteslutas för att det saknas en lämplig kategori. Data ska inte heller falla mellan två
kategorier och passa in i flera kategorier.
Teman behövs för att sammanbinda det underliggande budskapet i kategorierna. Tema ska
fungera som ”den röda tråden” och återkommer i kategori efter kategori. Ett tema svarar på
frågan ”vad handlar det här om?”. Temat kan man dela in i underteman. (Granskär & HöglundNielsen, 2012.) Indelningen av mitt resultat i analysen av intervjuerna har delats huvudsakligen

30
Linnéa Bäckman
in i formella och informella aktiviteter. För mera konkreta exempel om hur jag gått tillväga i
min analysprocess i N’vivo, se bilaga 3 Analysen i N’Vivo.
Datainsamling och analys sker ofta parallellt. I den preliminära analysen har jag använt mig av
abduktion. Abduktion innebär att genomföra analysen efter observation och genom reflektion
samt se över insamlade data och ställa upp hypoteser. Det är alltså fråga om att bilda intuitiva
hypoteser eller frågor utgående ifrån materialet, som hjälper till att leda datainsamlingen vidare.
Genom en kontinuerlig analys och en jämförelse av data både vidgas och fördjupas förståelsen
för det fenomen som studeras. Abduktion utgår från empirin men fokuserar inte på
kondensering (en process som förkortar texten), utan handlar om en tolkning av mönster för att
finna djupare strukturer. Abduktion görs när forskaren överväger olika tänkbara teoretiska
förklaringar, som gör att forskaren behöver göra en ny genomgång av datamaterialet. Efter att
forskaren ställt upp hypoteser kontrolleras datamaterialet empiriskt och fokuserar på att hitta
den mest troliga förklaringen. (Granskär & Höglund-Nielsen, 2012.)
Utgångspunkten under abduktion är att allt vetenskapligt tänkande börjar med observationer.
Ett enkelt sätt att dela in abduktion är:
1. Det kan hända att man stöter på ett fenomen som överraskar
2. Det ger upphov till en fråga
3. Frågan betraktas då som ett problem som måste lösas och det ger upphov till spekulationer
kring problemets orsak, uppkomst och lösning
4. Spekulationerna leder i sin tur till nya antaganden och hypoteser
5. Man undersöker ifall hypoteserna stämmer (Jacobsen, 2017.)
I min analysprocess har jag använt mig av en analysenhet som varit ganska stor, dvs. materialet
bestod av 17 intervjuer. Intervjuguiden är indelad i teman/domäner där jag främst fokuserat på
sociala kontakter. Kategoriindelningen kan man läsa som bilaga 3 i slutet, där jag beskrivit hur
jag delat in materialet i kategorier i programmet N’Vivo. I kapitel 6, dvs. resultatkapitlet har
jag skapat nya kategorier. Mina teman som jag valt att fokusera på är aktiviteters betydelse för
äldre, som är den genomgående röda tråden.

5.5 Tillförlitlighet och trovärdighet
Vetenskaplig forskning bör uppfylla två krav: 1. Empirin bör vara giltig och relevant (valid) 2.
Empirin bör vara tillförlitlig och trovärdig (reliabel). Med tillförlitlighet och trovärdighet avses

31
Linnéa Bäckman
att undersökningen måste gå att lita på. Den bör genomföras på ett trovärdigt sätt, ett sätt som
skapar tillit. Uppenbara mätfel bör undvikas, eftersom det gör att resultaten blir felaktiga. En
fråga man kan ställa sig är: ”Skulle vi få samma resultat ifall vi genomförde exakt samma
undersökning på nytt?” Resultatet ska vara relevant och korrekt samt gå att lita på. Det är också
viktigt att komma ihåg att alla processer innehåller felaktigheter, svagheter och brister, samt att
ingen perfekt forskningsprocess existerar. Det är omöjligt att undvika fel, men man bör kunna
redogöra för de svagheter som förekommer i forskningsprocessen. (Jacobsen, 2017.)
Tillförlitligheten och trovärdigheten kan påverkas av insamlingsmetoden. Det har en stor
betydelse hur frågorna ställs under intervjun, eftersom resultatet påverkas av hur intervjuaren
formulerar sig. Intervjuaren bör vara observant på det som sägs under intervjun och se till att
kritiska incidenter dokumenteras och samlas in. Intervjuaren bör också vara lyhörd på all
relevant information som kommer fram under intervjun samt att det som rapporterats verkligen
har observerats av den person som rapporterar. (Granskär & Höglund-Nielsen, 2012.)
Tillförlitligheten i resultatet beror till stor del på kunskapen och kompentensen hos
datainsamlaren. Datainsamlaren bör vara välbekant med den aktivitet som studeras. För att
uppnå så tillförlitliga resultat som möjligt är det viktigt att informationen och riktlinjerna för
datainsamlingen är tydlig. (Granskär & Höglund-Nielsen, 2012.) Valet av respondenter för
denna studie var redan en utsatt grupp, därför är undersökningen inte tillförlitlig när ifall man
vill se resultat för alla äldre i en kommun (Hemberg, Nyqvist & Näsman, 2018).
Projektgruppen träffades regelbundet och diskuterade saker som intervjuguiden och hur man
genomför intervjuer på bästa sätt. När intervjuerna sedan genomfördes bandades de först in för
att senare transkriberas exakt. Detta gjordes för att stärka trovärdigheten och tillförlitligheten.

32
Linnéa Bäckman
5.6 Etiska aspekter
Studien som gjordes är etiskt försvarbar. Innan intervjuerna för studien gjordes, skickades en
ansökan till socialnämnden om forskningsetiskt lov. Lovet för att studien skulle få genomföras
gavs av kommunen som deltagarna bodde i. Studien följer också forskningsetiska delegationen
(TENK) i Finland. (Hemberg, Nyqvist & Näsman, 2018.)
Deltagarna i studien behandlades med respekt och värdighet genom hela processen. Innan
forskningsteamet tog kontakt med deltagarna fick de en blankett att skriva under och sedan fick
de uppge sitt telefonnummer. När vi i forskningsteamet sedan ringde runt och frågade vilka som
ville delta i studien var det helt frivilligt att delta. Samma sak påpekades innan intervjun började
samt att respondenten när som helst under intervjun hade möjlighet att pausa och avbryta om
respondenten så önskade. (Hemberg, Nyqvist & Näsman, 2018.)
När man använder sig av kvalitativa, semistrukturerade intervjuer är det viktigt att komma ihåg
att man som forskare har med sig vissa fördomar innan man går ut på fältet. Likaså när man gör
sin analys är det viktigt att komma ihåg att man inte är opartisk som forskare. Alla forskare har
sina egna erfarenheter och egna bakgrunder som kan forma hur man ser på materialet. Därför
kan det vara bra att ha en viss förstrukturering. (Jacobsen, 2017.) För att få se närmare hur
intervjuerna är förstrukturerade, se intervjuguiden bilaga 1.

33
Linnéa Bäckman

6 Resultat
Indelningen av intervjuerna består huvudsakligen av kategorierna formella och informella
aktiviteter. De formella aktiviteterna berör organiserad verksamhet såsom att besöka kyrkan
eller arrangerade utflykter. De informella aktiviteterna är aktiviteter som respondenterna ägnat
sig åt på egen hand, t.ex. promenader, kontakten med anhöriga, grannar, vänner eller
hemvårdspersonal. Dessa kan vara antingen sociala eller icke-sociala. Efter det kommer
förändringar i de äldres aktiviteter och orsaken till förändringarna. Det är meningen att svara
på frågeställningarna nedan:
1. Vilken betydelse har formella och informella aktiviteter för äldre
hemvårdsklienter?
2. Vilka förändringar har skett när de gäller de äldres aktiviteter och vad upplever de
äldre själva som orsak till dessa förändringar?

6.1 Formella aktiviteter
En mera formell social aktivitet som man kan säga att alla i undersökningen var med på var
hemvårdsbesöken. Kontakten med hemvårdspersonalen kan ses som en formell social aktivitet
de var med om dagligen. Andra formella aktiviteter som respondenterna deltog i var organiserad
verksamhet i form av föreningsaktiviteter, t.ex. utflykter med Finlands veteranförbund,
församlingsaktiviteter eller kyrklig verksamhet.
6.1.1 Kontakten med hemvårdspersonalen
En form av formella sociala aktiviteter var också hemvårdsbesöken och kontakten med
hemvårdspersonalen. För många hemmaboende äldre har hembesöken av hemvården stor
betydelse. De upplevs som en betydelsefull social kontakt. Bland respondenterna fanns det de
som upplevde att hemvården skulle behöva ha mera tid för dem.
Det fanns också önskemål om att det skulle behövas mera tid för socialt umgänge från
hemvården sida. En orsak till att tiden inte räcker till kunde vara att det fanns för lite personal
eller att det var väldigt många olika vårdare under kort tid. Den äldre önskade således att det
skulle finnas resurser så att hemvården hade mera tid för hemvårdsklienterna. Flera nämner
också att vårdarna ibland har väldigt bråttom och endast hinner sitta och prata en stund.
R3: Att ge lite längre tid till de som kommer... att det är en människa jag har, inte en
tjänsteman... utan att när... ha lite flera... att ha lite större personal i den där hemvården... så

34
Linnéa Bäckman
att de har... för de vill nog men... nå, här kan jag ju inte klaga, för här har de ju tid, eftersom
de inte behöver sköta mig... det där personliga kan jag sköta själv. Så vi kan ha tid...
Respondent 1 uttrycker en uppskattning av hemvårdspersonalen som kommer dagligen.
Betydelsen av att personalen har tid att prata med sina klienter är stor. I detta exempel
framkommer det tydligt hur betydelsefullt det är att få tala med någon om precis vad som helst.
R1: …och de är så bra och vänliga… det kommer en del olika, men de är alla vänliga… jag
trivs med dem… Jag kan prata med dem om vad som helst, jag kan beklaga mig om jag har
något… och jag kan vara mig själv… jag litar på dem och jag kan berätta gamla historier åt
dem… och nu har jag mått dåligt för jag har sovit dåligt… och nu ska jag till läkaren för jag
har ont i foten...
6.1.2 Kyrkliga aktiviteter
Flera av respondenterna engagerade sig i kyrkliga aktiviteter antingen för tillfället eller tidigare
i livet. Det kunde t.ex. handla om att vara delaktiga i församlingen. En fick vara med genom att
delta i mötet via telefon då de andra hade möte.
R1: och så är jag Jehovas vittnen… men detta år har jag inte farit dit utan jag hör via telefon...
då de har möten...
Citaten nedan kommer från två andra respondenter, vilka deltog i andra kyrkliga aktiviteter.
Respondent 4 beskrev aktiviteten som ett välkommet andhål.
R4: vi har en s.k. missonsring... som vi möts och talar…och arbetar för missionen… där träffas
vi varannan vecka… och det är nog ett andhål för mig…
R5: nå vi har ju söndagsgudstjänst varje söndag nästan…så det är jag med på… och så har vi
en missionsträff… vi har ett fadderbarn i Rumänien och så samlas vi i olika hem, vi är 10
stycken som är faddrar åt barnet… och ger kaffepeng också…
Respondent 5 talade om betydelsen av humant intresse via kyrkan och möjligheten att hjälpa
fadderbarn i fattigare länder.

6.1.3 Föreningsaktiviteter
Föreningsaktiviteter förekom bland några av respondenterna. Det vanligaste var Finlands
veteranförbund men det förekom även engagemang i kommunens pensionärsförening. En del
av dem som tidigare deltagit i Finlands veteranförbunds arrangerade resor hade inte kunnat

35
Linnéa Bäckman
delta på en tid av olika orsaker. Det kunde bero på att verksamheten ligger för långt borta eller
att de varit förhindrade att delta p.g.a. sjukdomstillstånd.
R5: jag brukar fara med krigsveteranernas resor… men jag skulle nog komma med på allt…
trädgårdstema eller sång… och bara att träffas med folk… jag är nog positiv till det…
R2: så jag, brukar vara med de här veteranerna också, att min man var ju veteran, så jag har
fortsatt med dem… att då vi har varit på några resor, så brukar de nog se så konstigt på mig,
då jag går med mitt jag.... Jag tycker om... har alltid tyckt om de här veteranerna och deras
familjer... och jag har varit på flera resor, då de brukar ordna resor... så jag har känt mig som
bäst med dem... Ja, sen har jag varit... lite före jul, så var jag så dålig i flera dagar, så att jag
kunde inte fara med... och då tänkte jag, vad ska jag då följa med... så det är nog snart som de
säger nog snart att jag får börja vara hemma.
R10: …men annars skulle jag ju ha gjort det. Jag är ju medlem i pensionärsföreningen… men
vi skulle ju behöva ha en filial här i byn (ute i skärgården)… med trevlig verksamhet och
umgänge. Men de har ju så mycket i (ortnamn), men inte tar man ju bilen och far dit, vi skulle
ju behöva ha det här…
Respondent 10 berättar att hen är medlem i pensionärsföreningen men anser att det skulle vara
bättre om deras verksamhet ordnades på närmare håll.
6.2 Informella aktiviteter
Under de informella aktiviteterna finns sociala informella aktiviteter såsom att träffa familj
och anhöriga eller också personer utanför familjen t.ex. grannar, vänner och bekanta. Icke
sociala informella aktiviteter är just de saker som görs på egen hand utan den sociala aspekten,
t.ex. promenader på egen hand, arbete på gården eller i trädgården.
Bland de informella icke-sociala aktiviteterna var det aktiviteter i hemmet och aktiviteter
utanför hemmet som var centrala. Aktiviteterna i hemmet kunde antingen vara aktiviteter på
gården, hushållsaktiviteter, kreativa aktiviteter eller kulturella aktiviteter. Hushållsaktiviteterna
berörde de aktiviteter som respondenterna ägnade sig åt i sitt hushåll, såsom matlagning,
bakning, klädtvätt och kaffekokning. Aktiviteterna på gården innebar skötsel av blommor och
växter, snöskottning, gräsklippning. De kreativa aktiviteterna innebar aktiviteter såsom
handarbete, sittgymnastik, musikintresse (lyssna på musik), fotoalbum (sortera fotografier) och
att dekorera hemmet. De kulturella aktiviteterna innebar att se på tv, läsa tidningar

36
Linnéa Bäckman
(dagstidningar eller veckotidningar), lyssna på radio och läsa böcker. De informella icke-sociala
aktiviteterna utanför hemmet gällde butiksresor och promenader på egenhand.

6.2.1 Aktiviteter i hemmet
Aktiviteter i hemmet berörde aktiviteter på gården, hushållsaktiviteter, kreativa aktiviteter och
kulturella aktiviteter. Dessa aktiviteter var viktiga i vardagen för respondenterna och fyllde som
funktion att de hade något att sysselsätta sig med när de var ensamma.
När det gällde aktiviteter på gården var blommor och växter viktiga för respondenterna. Flera
ägnade sig åt trädgårdsarbete, att sköta om blommor och plocka bär från buskar på gården.
R5: Och så tycker jag om blommor, och växter och alla slags växter… och jag har egen potatis,
ärter och sånt där… och bärbuskar som jag har från förr som jag plockar från varje höst…
frysen full med bär…
R9: ja då tidigare, men nu är det mera blommor som jag sköter om på sommaren.
Hushållsaktiviteter gällde de aktiviteter som respondenterna ännu gjorde på egen hand i
hemmet, som de inte behövde hjälp med, såsom matlagning, värma mat, tvätta kläder, duscha
m.m.
R5: jo.. så tvättar jag ju kläder och stoppar strumporna… Jo precis så är det, för sådana dagar
som man inte får något gjort så börjar man må sämre p.g.a. det…
R15: Jag klarar ju matlagning och tvätten, har tvättmaskin där inne och sådär så att jag är nog
självständig på det viset.
Kreativa aktiviteter berörde den form av aktiviteter där respondenter skapade något själva,
såsom handarbete, konst eller fysisk aktivitet. För respondenterna som ägnade sig åt kreativa
aktiviteter var skapandet en del av det som upplevdes viktigt och resultatet upplevdes också
som meningsfullt.
R4: jag försöker nu att jag skulle kunna börja sticka någonting på nytt...
R7: jaa… om man får någonting gjort när man är gammal så ser man ju vad man har gjort
också (man ser resultatet och kan känna sig belåten över det). …nej jag brukar säga att det här
handarbetet tar överhanden… (skratt)

37
Linnéa Bäckman
Kulturella aktiviteter handlade om tv, radio och att läsa tidningar.
R2: Jag lyssnar på radio. Jag bryr mig inte så mycket om tv:n... nej, jag lyssnar hellre på radion
jag... och jag är intresserad, så jag brukar säga, va ska de här äldre här tro, att jag är väl fånig
som följer med nyheterna (skrattar till) men jag är intresserad.
R5: och så har vi ju tv och den här kristna kanalen… och det tycker jag om att se på… jag
tycker om då de sjunger… men nu har min egen röst blivit så dålig att jag inte ens kan sjunga
mer…
R1: och som jag sa så kommer det en massa dagstidningar osv till mig… Svensk damtidning
osv…
En sällsynt aktivitet i hemmet var användningen av internet där endast två av respondenterna
svarade att de använder eller har använt sig av internet. En av dessa använde sig av internet som
en social källa där hen talade med sina vänner via Facebook och Skype.
R10: jo, jag har ju Facebook förstås… och så har vi ju skypen också som vi använder… …och
likadant med de här som är våra vänner så när de är utomlands, så skypar vi…
6.2.2 Aktiviteter utanför hemmet
Aktiviteter utanför hemmet handlade om aktiviteter som inte var sociala och skedde utanför
hemmet. Detta gällde promenader ensam, besök till en träningslokal och att gå själv och handla
(t.ex. med taxi).
R1: kl. 15-16 kokar jag mat själv… jag går själv till butiken en gång i veckan. Med taxi alltså,
han hämtar så han hjälper mig ner för trapporna och in till butiken…
R4: jag klarar mig ganska bra såhär i vardagen, som sagt har jag ju städhjälp nu idag men
annars klarar jag ju mig ganska bra…med alla sysslor… kan gå till butiksbilen en gång i
veckan…
Respondenten uttryckte förnöjsamhet över att klara sig bra i vardagen och bara behöva
städhjälp. På så vis kan respondenten få en upplevelse av självständighet.
För många var det viktigt med frisk luft, speciellt då det var vackert väder. De som hade svårt
att gå hade hjälp av rollatorer, speciellt om de gick ut på egen hand.
R2: Ja, om det skulle vara vackert väder, så då skulle jag vilja gå ut... och vara ute... för jag
har alltid velat vara där ute i friska luften... Ja nog kan jag gå ut nog, men jag har rollator

38
Linnéa Bäckman
R13: Nå jag kan ju inte göra så mycket på dagarna nu … jag brukar vara ut och promenera
Respondenten uttryckte att hen inte längre klarar av så mycket på egenhand mera, men att
promenaderna är betydelsefulla.
6.2.3 Kontakten med barn och barnbarn
En betydelsefull informell social aktivitet var kontakten med barn och barnbarn. Det kunde
gälla allt från att respondenterna fick hjälp med det de behövde hjälp med till att de fick kontakt
över telefonen ifall de äldre bodde långt ifrån sina barn och barnbarn. En del av respondenterna
hade tät kontakt med sina barn och barnbarn, medan andra kände en sorg över att de inte bodde
nära varandra eller i vissa fall hade respondenten knappt någon kontakt alls.
R1: och min pojke bor med sin fru här intill... och jag ringer dit om det är något skilt… men
uppför trapporna dit slipper jag inte men de kommer hit vid behov och hans pojke så säger jag
till så kommer han och hjälper mig…
Respondent 1 känner glädje över att kunna ringa sin son med familj vid behov och få hjälp med
saker som respondenten inte klarar av ensam, som att gå upp för trapporna.
R9: …jaa… men det harmar mig då jag har barnen så långt borta… (börjar gråta)
Respondent 9 känner en sorg över att inte ha barnen på nära avstånd och över att det begränsar
hur ofta de kan träffas.
R3: Mm... njaa... det är nog lite så där haltande, med en del. Vi har ju fyra... så att, det där...
det är inte jättebra med en av pojkarna som bor här... det är liksom därför jag ligger vaken
ibland... Livet är sådant... Det är sorg. Ja, man kan inte se någon orsak till det... kan inte se
någon orsak till det (darrar på rösten) Jag har aldrig sagt, jag har aldrig... men på ett vis har
det så småningom kapslats in... Man är ju tvungen att gå vidare... Men nog tänker jag
fortfarande.... väldigt ofta på det där, att om jag skulle göra si eller om jag skulle göra så, så
kanske vi skulle kunna börja prata med varandra... Men det är svåra, svåra beslut att ta, därför
att man är så osäker på resultatet. Så det är på ett vis ett sådant självförsvar, du vill inte utsätta
dig för ännu en besvikelse när... då jag ser ingen orsak till det.
Respondent 3 upplever en stor sorg över att ha tappat kontakten med ett av sina barn och en
ovisshet kring att inte veta orsaken till detta. Respondenten uttrycker en vilja att ta upp
kontakten igen, men samtidigt en rädsla över att inte våga eftersom man inte på förhand kan
veta vad resultatet blir. På så vis försöker respondenten undvika ytterligare besvikelser.

39
Linnéa Bäckman
R9: jag inte vet jag… det är ju mera under veckosluten när alla andra har sina kära och sitt
eget på gång då man känner sig ensam… men vi pratar nog per telefon nästan dagligen med
barnen…
Respondent 9 uttrycker sin ensamhet under veckosluten då de anhöriga har andra aktiviteter på
gång. Dock anser respondenten att det nog är positivt att hen har daglig telefonkontakt med
barnen.
6.3 Förändringar i de äldres aktiviteter
Det förekom olika anledningar till en del förändringar i de äldres aktiviteter. En av de vanligaste
orsakerna till förändring i aktiviteterna var förändringar i de äldres hälsa. Förlust av partner,
vänner som dött eller upplevd brist i kontakten med barn och barnbarn var orsaker till att de
äldre hade mindre sociala aktiviteter än de haft förut. En orsak till minskat socialt umgänge var
en sorts nedstämdhet, eller i vissa fall uppgivenhet, på grund av förlusten av personer som stått
den äldre nära. Minskat socialt umgänge kunde också bero på att flera respondenter inte längre
kunde ta sig till bekanta på egen hand och kanske på grund av lidande hälsa inte själv orkade
ordna något.
6.3.1 Förändringar i de äldres hälsa
Flera av respondenterna upplevde förändringar i hälsan, vilket kunde vara något som påverkade
negativt för vilka aktiviteter de kunde ägna sig åt. När hälsan hade försämrats hos
respondenterna orsakade på olika sätt en nedsatt funktionsförmåga hos de äldre. På så vis blev
det svårare för dem att genomföra aktiviteter som varit en del av deras vardag tidigare i livet.
I det första citatet talar en av respondenterna om att det är svårt att ta sig till någon aktivitet på
grund av försämrad hälsa. När respondenten fick fråga om en stödperson ansåg hen att det skulle
vara bättre än att själv ta sig till några aktiviteter på grund av hälsan. Förslag om stödperson är
något som kom upp i flera av intervjuerna och är något jag tar upp på nytt i kapitel 6.3.4.
Önskemål om förändringar.
R9: jo, det skulle kanske vara ännu bättre det…för när jag har de här sjukdomsbesvären så vet
man aldrig hur jag mår… för det är många ställen dit jag har varit då jag har hamnat att fara
hem igen då jag har blivit så dålig. Jag har knappt hunnit dit och dricka kaffe så kom anfallet…

I följande citat berättar en respondent om hur sjukdomen har påverkat dygnsrytmen så att hen
är tvungen att gå och lägga sig tidigt och hur det får respondenten att känna sig ensam.

40
Linnéa Bäckman
R9: jo nej nog saknar man ju någon nog… … det är ju svårt ibland… men den här sjukdomen
gör att jag måste fara så tidigt i säng… för att om dom kommer hit och lagar mig så tidigt kl.
18-tiden så måste jag gå i säng då…jag stiger ju upp ett par gånger också… och ibland nästan
klockslaget runt sova… men det beror på andningen hur den fungerar… Jo det är nog svårt
ofta… speciellt nattetid… när näsan blir stockad och som sandpapper tungan…och nog är det
ju så att ensamheten blir värre i takt med att sjukdomssymptomen blir värre… och det var ju
en natt som…jag har ju trygghetstelefonen… jag har ju försökt att jag inte blir så dålig att jag
inte skulle ringa på… men en natt trodde jag att jag skulle kvävas… så då fick jag ju hjälp hit
… och jag föll en gång så jag låg 10 h här på golvet före… men det var barnen som skaffade
det där trygghetslarmet…
6.3.2 Förlust av partner
Ett flertal av respondenterna upplevde sorg och saknad över förlusten av en partner. De hade
kanske levt länge tillsammans med sin respektive och sedan förlorat denne, vilket skapat en
stor tomhet i livet. Detta kunde leda till känslor av ensamhet hos respondenten.
R4: så jag har ju den där sorgen och saknaden över mig, vi hann ju vara gifta och tillsammans
över 70 år så…att plötsligt skiljas då, så det sätter nog sina spår… ja, jag känner mig så
ensam… (gråter och snyftar) …
Bland respondenterna fanns också exempel på hur det, trots partnerns bortgång, fanns positiva
minnen och ett positivt förhållningssätt trots saknad.
R5: ja det är värst om mornarna då jag tänker på [namn på make]… och då blir det ensamt
och ledsamt… då brukar jag börja gråta och alla minnen kommer över mig… och tacksamheten
över att han byggt gården… och äter gröten och han inte sitter mittemot… jag tycker nog
känslorna sitter i mycket… trots att det nu är 2,5 år sen… jag har ett foto som jag tittar på så
då tänker jag på det och känner mig ensam…då vill jag gråta av tacksamhet för att vi fick vara
tillsammans och ha det bra… sista året lagade han den här rampen annars skulle jag aldrig ha
kommit mig ut på dagarna… Helgen och begravningsdagen så är värst med sorg och
ensamhet… men jag har bara ljusa minnen av honom…
Det fanns även fall där respondenten upplevde sig vara ensam trots att partnern ännu var i liv.
R3: Det finns många, det finns många... Nå vi är så olika min man och jag. Man kan vara ensam
fast man är två, ja

41
Linnéa Bäckman
6.3.3 Jämnåriga som dött
Bland respondenterna fanns det flera som gått igenom förlust av jämnåriga. Det berodde på
olika sjukdomar och ålderdom. Detta kunde leda till känslor av ensamhet hos respondenterna.
R5: min kusin dog i cancer… (berättar om släktingar och sjukdomar…) nej inte vet jag det…
det är ju många av mina jämnåriga som gått bort eller som jag har där i [namn på
äldreboende].
R9: det är besvärligt med ensamheten… och det beror på att många goda äldre goda vänner
som har dött… nog har jag trivts bra med Marthorna och pensionärerna… men jag har det så
svårt ibland att fara någonstans… att de kommer och hämtar oss för olika aktiviteter det skulle
vara bra…så länge man orkar gå på fötterna…men det är ju bra med rollatorerna som man
kan ta med…
Respondent 9 talar om ensamhet och saknad på grund av goda vänner som dött. En annan
avsaknad av sociala aktiviteter var när respondenten inte kunde åka till aktiviteter.

6.3.4 Önskemål om förändringar
Bland önskemål om formella, sociala aktiviteter förekom det en del önskemål om en stödperson
som kunde komma hem till de äldre och prata. Andra önskemål var besök till trädgårdar,
promenader i naturen med någon eller någon typ av utomhusvistelse eller utflykter tillsammans
med jämnåriga. Att få en stödperson var det flera som var intresserade av, främst en vän som
kommer hem till en, men också att ha möjlighet att ta med en stödperson till evenemang var
något som intresserade.
R2: Det är som jag säger, någon vän som skulle komma in någon gång... Ja... Det får vara man
eller kvinna Ja... Inte behöver de komma heller alla dagar, men att de skulle någon gång sticka
sig in... och prata med mig...
Gruppaktiviteter som sittgymnastik eller simhallsbesök var också förslag som kom upp. Olika
arrangerade utflykter var också något som flera påpekade att kunde vara trevligt: att få besöka
annan ort eller besöka blomsterträdgårdar. Folkdansuppvisning, konserter, allsång och
reseskildringar var andra förslag.
R15: det skulle ju pigga upp en nog om man skulle komma ut till en annan kommun och bli
mottagen och få kaffe och det där lite mat... och träffa människorna som bor där... Man skulle
kunna knyta vänskapsband på det viset också och få sitta och prata och ha trevligt

42
Linnéa Bäckman
Respondent 15 ansåg att det skulle pigga upp att få träffa nya människor på en annan ort och
hitta nya vänner.
R10: allsång, god mat… och … nån som berättar om någon reseskildring eller något som de
har upplevt… människoöden överhuvudtaget, alla människor har något de kan berätta… det är
intressant. Inte hälsoteman, för det finns så mycket på Facebook och det kommer överallt… och
jag har så mycket hälsoböcker själv som jag inte hinner med.
Respondent 10 ovan uttryckte en saknad efter att få höra andra människors berättelser istället
för att allt ska handla så mycket om hälsa som tema. Det att någon vill dela med sig av sin
personliga berättelse var något som upplevdes som intressant av respondenten.

R11: ja… det vet jag inte… god mat… dansat det har jag också gjort… men det kan jag inte
göra p.g.a. hjärtat… men musik tycker jag om… jag har ju dansat folkdans när jag var ung…
det kunde vara intressant att se på när någon visar upp folkdans…
Respondent 11 berättade här om sin sviktande hälsa, som begränsade många av hens tidigare
aktiviteter såsom dansandet, vilket var något hen hade intresse för som ung. Som ett alternativt
förslag föreslår hen att en hen kunde få se en dansuppvisning eller att lyssna på musik. Detta
kunde delvis ge en upplevelse av att intresset för dans på detta nya sätt fortfarande går att
upprätthålla.

43
Linnéa Bäckman

7 Sammanfattande diskussion
7.1 Resultatdiskussion
Syftet med denna magisteravhandling var att studera aktiviteter bland äldre samt att ge en
fördjupad förståelse för de aktiviteter som äldre hemvårdsklienter utför och har utfört tidigare i
livet. Studien utgår från olika teorier och tidigare forskning där aktivitetsperspektivet lyfts fram
som centralt för ett gott åldrande. Mina frågeställningar var: ”Vilken betydelse har formella och
informella aktiviteter för äldre hemvårdsklienter?” och ”Vilka förändringar har skett när de
gäller de äldres aktiviteter och vad upplever de äldre själva som orsak till dessa förändringar?”
I föregående kapitel svarade jag delvis på dessa frågeställningar genom att ta upp en del citat
som är relevanta. I detta kapitel kommer jag att diskutera på vilket sätt min forskning hänger
ihop med teorierna samt med tidigare forskning. Vad gäller tidigare forskning visade det sig att
min forskning motsvarade ganska bra det man redan kunnat konstatera. Kulturella aktiviteter
är något som är viktigt för många äldre, speciellt att titta på tv och lyssna på radio. I HäggblomKronlöfs och Sonns studie ägnade sig över 80 % av respondenterna åt att titta på tv och ca 50
% av respondenterna åt att lyssna på radio. Aktiviteter på gården, dvs. att få sköta om blommor
och växter viktiga för respondenterna: i Häggblom-Kronlöfs och Sonns studie ägnade sig
ungefär en fjärdedel att syssla med trädgårdsarbete. (Häggblom-Kronlöf & Sonn, 2005.)
Genom det aktiva åldrandet ska den äldre kunna delta i samhället på olika sätt, t.ex. genom att
delta i olika aktiviteter som intresserar. Att vara aktiv innebär att kunna delta i ekonomiska,
kulturella och spirituella sammanhang. (WHO, 2002.) Bland respondenternas svar i min
undersökning syntes också formella aktiviteter såsom kyrkliga aktiviteter och att det spirituella
hade en stor betydelse för många. I Häggblom-Kronlöfs och Sonns studie ägnade sig 13 % av
kvinnorna och 9,7 % av männen åt kyrkliga aktiviteter. (Häggblom-Kronlöf & Sonn, 2005.) De
kulturella aktiviteterna att titta på tv, lyssna på radio och läsa tidningar visade sig vara
betydelsefull för respondenterna.
Man kan konstatera att det är möjligt att förbättra livskvaliteten hos äldre personer genom att
ge dem möjlighet att vara fysiskt, psykiskt och socialt aktiva. Genom att stärka och uppmuntra
den äldre till att påverka sin egen situation och vara delaktig i sina beslut, innebär de goda
förutsättningar för ett gott åldrande. Den äldre ska ges möjlighet att vara aktiv och engagerad i
de aktiviteter som är meningsfulla för den. Det är samhällets uppgift att möjliggöra detta
engagemang. Utgångspunkten är alltid den äldre personens önskan och vilja att utföra
aktiviteter och att låta varje individ engagera sig i just de aktiviteter som är viktiga för

44
Linnéa Bäckman
honom/henne. Ibland behöver man förändra eller anpassa miljön för att den äldre ska kunna
delta i de aktiviteter han eller hon önskar att delta i. (Norberg et al., 2012.) Enligt aktivitetsteorin
har man större chans att vara tillfreds med sin ålderdom genom att vara aktiv och hålla sig
sysselsatt (Norberg, et al., 2012). Den äldre ska kunna upprätthålla en positiv uppfattning av
sig själv och se sig själv som en värdefull, behövd människa (Tornstam, 2011).
Disengagemangsteorin i sin tur går ut på att den äldre förbereder sig inför döden och lösgör sig
från samhället (Tornstam, 2011). På vis kan man tänka sig att aktiviteten i äldre ålder minskar,
men i min forskning framkom det trots allt hur stor betydelse det har för äldre att få fortsätta
vara aktiva.
Till ett framgångsrikt åldrande hör även olika psykosociala funktioner såsom sociala relationer,
integration och deltagande i aktiviteter tillsammans med andra, som har betydelse för den äldres
livstillfredställelse (Bowling, 2005). I intervjumaterialet framkom det tydligt betydelsen av
sociala aktiviteter och önskan om att få delta i arrangerade aktiviteter tillsammans med andra.
Exempelvis handlade det om att få åka någonstans till annan ort och besöka blomsterträdgårdar,
folkdansuppvisning, konserter, allsång eller reseskildringar.
Oavsett ålder är ett socialt sammanhang mycket viktigt för välbefinnande och hälsa. De
individer som har goda sociala relationer med familj och vänner lever längre jämfört med
personer som saknar sociala nätverk. Det finns en kontinuitet när det gäller interaktioner
människor emellan, speciellt gällande de som står en närmast, men också när det gäller bekanta
och att vara delaktig i föreningar. Goda nära relationer ger en positiv effekt för ett gott psykiskt
välbefinnande och för en god livskvalitet. Det är kvalitén på relationerna som är det viktiga. På
engelska kan man tala om binding, bonding and belongingness, som innebär tillit, att skapa
band till andra människor och social tillhörighet. (Bagger-Sjöbäck, 2007.) Aktivitet hänger
starkt ihop med delaktighet och det engagemang som uttrycks under aktivitet är en del av de
hälsofrämjande och förebyggande åtgärder som krävs för att äldre ska må bra. I en amerikansk
studie (Clark et al., 1997) kom man fram till att målinriktad aktivitet som erbjuds under ledning
av arbetsterapeuter är en hälsofrämjande åtgärd. I studien kom det också fram att äldre upplever
sig vara mer tillsammans när de är engagerade i aktiviteter, till exempel olika typer av
hobbyverksamhet som man engagerar sig i tillsammans med andra. I Iwarssons och Borells
studie konstaterades det att äldre med funktionsnedsättningar är ofta i behov av nya sociala
sammanhang för att förebygga isolering och ensamhet. Därför behövs fysiska platser där äldre
kan träffas i en genomtänkt miljö som bjuder in till olika gemensamma aktiviteter. (Iwarsson
& Borell, 2013.) Samma sak konstaterades också i Häggblom-Kronlöfs och Sonns studie: att få

45
Linnéa Bäckman
vara delaktig i dagliga aktiviteter innebär faktorer som underhållning, återkallandet av minnen
och delaktighet. Att vara delaktig upplevdes olika beroende på om man är en som agerar eller
en som iakttar. Upplevelsen av att vara delaktig var en form av deltagande och ett konkret sätt
att vara aktiv i vardagen. (Häggblom-Kronlöfs & Sonn, 2007.)
Kontinuitet anses vara en övergripande anpassningsstrategi som grundar sig på personliga
preferenser samt sociala omständigheter (Norberg et al., 2012). Samma sak diskuterades i
Häggblom-Kronlöfs och Sonns artikel från 2007. Att ha ett mönster av aktiviteter och att göra
dem kontinuerligt har betydelse för den äldre. De dagliga aktiviteterna är formade efter egen
förmåga och följer ett personligt mönster och en rytm. Det att den äldre har ett mönster i de
dagliga aktiviteterna som inkluderar en viss rutin och vanor, betyder att aktiviteter kan utföras
på ett förutsägbart sätt. Det att mönstren ibland blir avbrutna kan skapa en otrevlig upplevelse
hos respondenten. Ett ofarligt avbrott kan upplevas som irriterande och framkalla känslor av
stress och ångest hos den äldre. Den äldre upplever också att det tar länge att reparera ett
avbrutet aktivitetsmönster, vilket kan orsaka utmattning hos den äldre. (Häggblom-Kronlöf,
Hultberg & Sonn, 2007.) Därför kan man konstatera att kontinuitet är något som är mycket
viktigt för äldre personer.
Alla dessa teorier nämner aktivitet för äldre. Aktivitetsteorin betonar att det är genom att vara
aktiv och hålla sig sysselsatt har man större chans att vara tillfreds med sin ålderdom.
Disengagemangsteorin säger däremot emot det och här anser man att den äldre förbereder sig
inför döden och lösgör sig från samhället och då minskar också aktiviteten hos den äldre. Trots
att dessa två teorier i princip säger emot varandra behöver ingen av dem ha fel, de är bara olika
synsätt. Kontinuitetsteorin i sin tur nämner att den äldre ska anpassa sig till samhället och sin
egen situation samt vara aktiv i egna val av t.ex. aktiviteter. Det aktiva åldrandet skapar
förutsättningar för den äldre att kunna delta i samhället på olika sätt, t.ex. genom att delta i olika
aktiviteter som intresserar. Till ett framgångsrikt åldrande hör den äldres livstillfredställelse,
vilket äldre kan uppnå via aktiviteter.
Inom projektet NORDCARE2 har forskarna Teppo Kröger, Lina van Aerschot och Jiby
Mathew Puthenparambil forskat bland äldre. En stor förändring i vårdarbetet gällande
personalen skedde i Finland då en stor åldersgrupp gick i pension. I Finland ser man att det
under åren 2005–2015 har skett stora förändringar. Äldreomsorgen har i allmänhet utvecklats
negativt. Ett bristande antal anställda inom hemvården har lett till bl.a. att klientantalet per
arbetspass ökat markant, arbetsmängden ökat (både betald och obetald övertid), oro över egen
hälsa och orkande är sämre, samt att våld och sexuella trakasserier förekommer på jobbet. Nu

46
Linnéa Bäckman
kan man konstatera att två av fem överväger att byta jobb. I rapporten framgår även att man har
mindre tid att ”bara umgås” (dricka kaffe tillsammans) än tio år tidigare. (Kröger, Van
Aerschot, Puthenparambil, 2018.) I min forskning fanns det önskemål om att det skulle behövas
mera tid för socialt umgänge från hemvården sida. En orsak till att tiden inte räcker till kunde
personalbrist vara en orsak och det skulle vara idealt ifall det fanns resurser så att hemvården
hade mera tid för hemvårdsklienterna. Flera nämner också att hemvårdspersonalen ibland har
väldigt bråttom och endast hinner sitta och prata en stund.
Alla medborgare har rätt till meningsfulla aktiviteter oavsett ålder. Något som på engelska
kallas occupational justice. För äldre rör det sig om att ha rätt att kunna leva ett liv som är
meningsfullt för just dem som individer. Trots att äldre är beroende samhällets omsorg och
vård, behöver de samtidigt ha möjligheten att skapa en vardag så att de upplever att de har ett
meningsfullt liv. Därför är det de professionellas uppgift att vara lyhörda och lyssna till
individuella önskemål samt vara flexibla. Det är viktigt att komma ihåg att trots att äldre kan
välja eller välja bort aktiviteter, så finns det ändå kulturella värderingar och sociala regler som
kan påverka ifall den äldre väljer en aktivitet eller inte. (Norberg et al., 2012.)
Citatet och rubriken på denna avhandling lyder: ”om man får någonting gjort när man är
gammal så ser man ju vad man har gjort också, man ser resultatet och kan känna sig belåten
över det”. Detta sammanfattar den äldres upplevelse av glädje och tillfredställelse över att få
vara aktiv och nöjd över att kunna skapa och få något gjort. Genom det här citatet kan man
konstatera att aktivitet och att få vara aktiv som äldre har ett stort värde för ett gott åldrande.
7.2 Metoddiskussion
Denna studie är begränsad till sitt yttre i och med att den består att det dels enbart handlar om
intervjumaterial från en kommuns äldre invånare (17 till antalet), dels att denna grupp är väldigt
homogen: samtliga är hemvårdsklienter, dels att endast en kommun är med. Även åldersmässigt
hör respondenterna till den tredje åldern, men främst till den fjärde, även kallat de allra äldsta.
Åldersspannet ligger mellan 72 och 95. Eftersom denna undersökning bygger på ett begränsat
material i en utsatt och homogen grupp, är det svårt att dra allmänna slutsatser gällande äldres
aktiviteter.
Materialet till denna studie var ganska stort och därför har jag inte haft möjlighet att ta med alla
citat, utan jag har varit tvungen att begränsa mig till de mest väsentliga. I min inledande del
fokuserade jag på tidigare kvantitativ forskning, medan min empiriska studie hade en kvalitativ
ansats för att ge en fördjupad förståelse för aktiviteterna betydelse för ett gott åldrande. Detta

47
Linnéa Bäckman
kan ses som en styrka, men en noggrannare genomgång av tidigare kvalitativa studier hade med
fördel kunnat ingå för att ge en bredare bakgrundsbild.
Genom att denna studie är kvalitativ har jag inte haft möjlighet att göra några generaliseringar,
men och andra sidan har jag fått en djupare förståelse i vilken betydelse aktiviteter har för de
äldre, genom att deras röster blivit hörda i intervjuerna. Dessutom är inte frågorna uppbyggda
på samma vis som i kvantitativa studier, dvs. att man ställer ”ja och nej frågor” och samlar upp
information om till vilken utsträckning de äldre sysselsätter sig med en viss aktivitet. Istället är
frågorna ställda på ett vis som uppmuntrar respondenterna till att mera valfritt dela med sig av
vilka aktiviteter som är viktiga för dem (se intervjuguiden, bilaga 1). I min studie har betydelsen
av formella och informella aktiviteter analyserats i respondenternas svar. Blad de formella
aktiviteterna var det särskilt kontakten med hemvårdspersonalen som hade stor betydelse för de
äldre. Ifall de hade extra tid att sitta ner och diskutera med de äldre, betydde det väldigt mycket.
Det var trots allt de informella aktiviteterna som respondenterna berättade mera om. Detta
gällde både aktiviteter där de äldre var sociala och där de var för sig själva.
7.3 Fortsatt forskning och utvecklingsarbete
Fortsatt forskning gällande äldres aktiviteter skulle vara viktigt. Denna studie var kvalitativ och
jag lade märke till är att det är vanligare med kvantitativa studier när det gäller äldres aktiviteter.
I kapitel 4.4 nämnde jag ett flertal kvantitativa studier som gjorts gällande äldre personers
aktiviteter. Orsaken till att flera kvalitativa studier inom ämnet skulle behövas är att det är
viktigt att de äldre får sina röster hörda och att fördjupade synpunkter framkommer. På grund
av framtidens något oklara förändringar inom äldreomsorgen kunde även utbudet av tjänster
för äldre utökas genom att ta reda på behovet via forskning. Hemvården kunde på så vis
utvecklas så situationen blir mera idel för både hemvårdsklienterna och personalen. Vad man
kan konstatera både via citaten (se kontakten med hemvårdspersonalen) och via Kröger, van
Aerschot och Puthenparambils rapport från 2018 är att det verkligen skulle behöva satsas på
hemvården.
I arbetet med äldre behövs det frivilligarbetare som kan främja de äldres hälsa och
välbefinnande. Detta kan man åstadkomma genom att exempelvis leda motions- eller
friluftsgrupper eller dylik hobbyverksamhet. De äldre som inte vågar eller klarar av att lämna
hemmet är i behov av stöd från frivilliga, eftersom de annars är i risk att bli isolerade. Det
behövs också frivilliga som kan informera om tillgängliga tjänster och på så vis hjälpa de äldre
att både hitta, anlita och få råd om eventuell användning av transportmedel till verksamheten.

48
Linnéa Bäckman
Frivilligarbete förutsätter nödvändigtvis inte en yrkeskompetens inom social- och hälsovård.
Viljan till frivilligarbete finns, men de som vill hjälpa och de som är i behov av hjälp möts inte
alltid. Det kunde t.ex. övervägas om frivilligarbetet kunde stödas via en samordning av
kommunen, speciellt när det gäller frivilligarbete som riktar sig till äldre och omfattas av
regelbundna tjänster. Organisationerna har ett flertal modeller för kamratstöds- och
frivilligverksamhet. Genom dessa modeller kan den äldre fungera som både aktör och som den
som är i behov av stöd. Kamratstöds- och frivilligverksamhet gör det möjligt för de äldre att
delta och aktivera sig både för sitt eget och men också för andras bästa. (Social- och
hälsovårdsministeriet, 2020.)
Projektet ”Social- och hälsovård i förändring” tillsammans med Folkhälsan, erbjöd
besöksvänverksamhet till äldre hemvårdsklienter som upplevde ofrivillig ensamhet. Syftet var
att implementera och utvärdera en handlingsmodell som var riktad till hemmaboende äldre som
var ensamma. Verksamheten utvärderades både av besöksvännen och ur den äldres synvinkel.
Behovet av verksamheten identifierades via intervjuerna i projektet. Genom intervjuerna vi
gjorde framkom det att få en stödperson var något flera av respondenterna uttryckte intresse
för. Besöksvänsverksamheten var baserat på frivilliga (studeranden från Åbo Akademi) som
besökte äldre. Verksamheten testades och tre äldre intervjuades i syfte att utvärdera
verksamheten. Resultatet av denna verksamhet var att både besöksvännerna och de äldre
uppskattade verksamheten och i flera fall utvecklades även en djupare vänskap.
Besöksvännerna upplevdes som mycket viktiga för den äldres välbefinnande i vardagen. Det
som uppskattades bland de äldre var när besöksvännerna visades intresse och ville diskutera.
För de äldre var det också viktigt att bevara sin värdighet i mötet genom att få uppleva sig både
som givare och tagare i mötet med besöksvännen. De äldre såg alla besöksvänsverksamheten
som något positivt och de önskade även en fortsättning på verksamheten. Besöksvännerna hade
inte erfarenhet av liknande verksamhet från tidigare. Samtliga var studerande på Åbo Akademi
och hade en medelålder på 23 år. Besöksvännerna gick först en utbildning i
besöksvänsverksamheten på Folkhälsan och innan besöken hade de fått information om den
äldres intressen och önskemål. De upplevde det som givande att kunna göra en insatts för äldre
och samtidigt få studiepoäng. Upplevelsen av att få prata med någon som växt upp under en
annan tid ansågs intressant. (Hemberg, Näsman & Nyqvist, 2020.) Denna typ av verksamhet är
viktig för framtidens äldreomsorg då frivilligverksamhet får allt större betydelse.

49

Litteraturförteckning
Agahi, N., & Parker, M. (2008). Leisure activities and mortality: does gender matter? Aging Health,
20(7), 855-871.
Andersson, L. (2002). Socialgerontologi. Lund: Studentlitteratur.
Antonovsky, A. (1987). Hälsans mysterium. Köping: Natur och Kultur.
Bagger-Sjöbäck, D. (2007). Det goda åldrandet. Kristianstad: Kristianstads Boktryckeri.
Bodin, E., Kumlin, L., & Tengqvist, A. (2020). Att åldras i Norden - En kartläggning av strategier
och initiativ för aktivt och hälsosamt åldrande i de nordiska länderna. Stockholm: Nordens
välfärdscenter.
Bowling, A. (2005). Ageing well Quality of life in Old Age. New York: Open University Press.
Hämtat från https://ebookcentral.proquest.com/lib/aboebooks/reader.action?docID=287786&query=Age+and+ageing
Bowling, A., & Dieppe, P. (2005). What is successesful aging and who should define it? The Bmj
medical journal, 331(7531), 1548–1551. Hämtat från
http://www.bmj.com/content/331/7531/1548
Bryman, A. (2011). Samhällsvetenskapliga metoder. Malmö: Liber.
Clark, F., P, S. A., Zemke, R., Jackson, J., Carlson, M., Mandel, D., . . . Lipson, L. (Oktober 1997).
Occupational therapy for independet-living older adults. A randomized controlled trial.
JAMA Network, 278(16), 1321-1326.
Dehlin, O., Hagberg, B., Åke Rundrgren, G. S., & Sjöbäck, B. (2000). Gerontologi. Falköping:
Natur och Kultur.
Ekwall, A. (2010). Äldres hälsa och ohälsa: en introduktion till geriatrisk omvårdnad. Lund:
Studentlitteratur.
Granskär, M., & Höglund-Nielsen, B. (2012). Tillämpad kvalitativ forskning inom hälso- och
sjukvård. Lund: Studnetliteratur.
Heinola, R. (2008). Klientorienterad hemvård: Kvalitetshandbok för äldre. Vaajakoski: Stakes,
Gummerus Kirjapaino Oy.
Hemberg, J., Nyqvist, F., & Näsman, M. (2018). "Homeless in life" - loneliness experienced as
existential suffering by older adults living at home: a caring science perspective.
Scandinavian Journal of Caring Sciences, 33, 446-456.
Hemberg, J., Nyqvist, F., & Näsman, M. (2020). Social och hälsovård i förändring - Ett projekt om
ensamhet, välbefinnande och livskvalitet bland äldre som får hemvård. Vasa: Åbo Akademi.
Häggblom-Kronlöf, G., & Sonn, U. (2005). Interests that occupy 86-year-old persons living at
home: Associations with functional ability, self rated health and sociodemographic
characteristics. Australian Occupational Therapy Journal, 53, 196-204.

50
Häggblom-Kronlöf, G., Hultberg, J., B., E., & Sonn, U. (2007). Experiences of daily occupations at
99 years of age. Scandinavian journal of Occupational Therapy, 14(3), 192-200.
Iwarsson, S., & Borell, L. (2013). Aktivitet och rehabilitering kan ge hälsosamt åldrande.
Läkartidningen, 110, 1990-1992.
Jacobsen, D. (2017). Hur genomför man undersökningar? Introdkution till samhällsvetenskapliga
metoder. Lund: Studentlitteratur.
Kotihoito, T. (2020). Tilastorapporti 34/2020 Kotihoito 2019. THL. Hämtat från
https://www.julkari.fi/bitstream/handle/10024/140545/TR_34_2020.pdf?sequence=5&isAll
owed=y
Kröger, T., Aerschot, L. V., & Puthenparambil, J. M. (2018). Hoivatyö muutoksessa : suomalainen
vanhustyö pohjoismaisessa vertailussa. Jyväskylä: JYVÄSKYLÄN YLIOPISTO. Hämtat
från https://jyx.jyu.fi/bitstream/handle/123456789/57183/978-951-39-73728.pdf?sequence=1&isAllowed=y
Lennartsson, C., & Silverstein, M. (1992). Does Engagement With Life Enhance Survival of
Elderly People in Sweden? The Role of Social and Leisure Activities. Journal of
Gerontology: Social Sciences, 56(6), 335-342.
Norberg, A., Lundman, B., & Samtamäki Fischer, R. (2012). Det goda åldrandet. Lund:
Studentlitteratur.
Sanna-Mari Saukkonen, K. M. (2019). Kotihoito, 2019-tilastoraportinkeskeisetkuviot. THL:
Terveyden ja hyvinvoinnin laitos. Hämtat från https://www.slideshare.net/THLfi/kotihoito2019
Skog, M., & Grafström, M. (2013). Äldres hälsa och livskvalitet. Stockholm: Sanoma Utbildning
AB.
Socialoch-hälsovårdsministeriet, & Kommunförbundet. (2017). Kvalitetsrekommendation för att
trygga ett bra åldrande och förbättra servicen 2017–2019. Helsingfors: Social- och
hälsovårds publikationer 2017:7. Hämtat från
https://julkaisut.valtioneuvosto.fi/bitstream/handle/10024/162456/STM_2020_30_J.pdf?seq
uence=1&isAllowed=y
Socialoch-hälsovårdsministeriet, & Kommunförbundet. (2020). Kvalitetsrekommendation för att
trygga ett bra åldrande och förbättra servicen 2020–2023. Helsingfors: Social- och
hälsovårdsministeriet. Hämtat från
https://julkaisut.valtioneuvosto.fi/bitstream/handle/10024/162456/STM_2020_30_J.pdf?seq
uence=1&isAllowed=y
Timonen, V. (2016). Beyond successful and active aging: A Theory of model aging. International
Journal of aging and Later life, 1-4. Hämtat från
http://www.ep.liu.se/ej/ijal/2017/v11/i2/11_2A/ijal_11_2A.pdf
Tornstam, L. (2011). Åldrandets socialpsykologi. Norstedts förlag.
WHO. (2002). Active Ageing: a Policy Framework. Madrid: World health organisation. Hämtat från
https://extranet.who.int/agefriendlyworld/wp-content/uploads/2014/06/WHO-ActiveAgeing-Framework.pdf

51
Ur Finlex
Lag om stödjande av den äldre befolkningens funktionsförmåga och om social- och
hälsovårdstjänster för äldre (den 28 12 2012). Hämtat från:
https://www.finlex.fi/sv/laki/ajantasa/2012/20120980

52

Bilagor
Bilaga 1: Intervjuguiden

Forskningsprojektet Social- och hälsovård i förändring – ett pilotprojekt för att utveckla
handlingsmodell i syfte att lindra ensamhet hos hemmaboende äldre
Inledningsvis ges muntlig information om intervjun och dess teman.
[Huvudfokus är: livskvalitet och välbefinnande hos äldre. Syftet: utveckla en regional
handlingsmodell med fokus på sociala och kulturella aktiviteter i syfte att öka livskvalitet och
välbefinnande hos äldre som får hemvård.]

Teman som berörs i intervjun är:
TEMA A: AKTIVITETER OCH INTRESSEN
Intressen och aktiviteter tidigare i livet. Dagens aktiviteter i vardagen, intressen och önskemål.

TEMA B: SOCIALA KONTAKTER
Sociala kontakter tidigare i livet. Dagens sociala kontakter, önskemål.

TEMA C: ENSAMHET, UTVECKLINGSMÖJLIGHETER OCH ÖNSKEMÅL
Upplevd ensamhet, välbefinnande och önskemål. Utvecklingsmöjligheter.

Muntlig information till forskningspersonen

-

Intervjun baserar sig på färdiga frågor som utgör stommen för intervjun. Under intervjun kan
intervjuaren ställa följdfrågor eller be om förtydliganden, varför intervjun kan omformas en
aning beroende på forskningspersonens svar.

53
-

Det är önskvärt att forskningspersonen svarar på frågorna i egen takt, noggrant och ärligt.
Forskningspersonen kan när som helst välja att avstå från en fråga eller avbryta intervjun om
så önskas.

-

Deltagandet i intervjun är helt konfidentiellt och allt inspelat material används enbart för
forskningsändamål. Det inspelade materialet förvaras inlåst.

-

Målsättningen är att intervjun får pågå så ostört och enskilt som möjligt samt utan avbrott,
varför det även är önskvärt att mobiltelefoner är avstängda.

Forskningspersonen ombeds därefter underteckna sitt informerade samtycke till att delta i
studien.

OBS! Kom ihåg att ge tid för forskningspersonen att besvara frågorna i egen takt, stressa inte utan
vänta ut svaren, tillåt tystnad, var nyfiken och lyssna aktivt, se i ögonen, säg ”mm”, ”jaha…”,
”intressant…”, ”hur menar du… berätta mer…!”

Intervjun inleds

Bakgrundsinformation
1. Ditt namn?
2. Din ålder?
3. Ditt civilstånd?
4. Boende enskilt eller tillsammans med någon (i så fall med vem?)
5. Hur länge har du bott på orten?
6. Hur länge har du haft hemvård?

TEMA A: AKTIVITETER OCH INTRESSEN

1. Berätta om din nuvarande livssituation
2. Vilka intressen har du haft och vilka aktiviteter du sysslat med tidigare i livet?

54
3. Är det något du saknar av dessa aktiviteter och intressen idag?
4. Vilka aktiviteter och intressen har du idag?
5. Vilka aktiviteter och intressen känns särskilt meningsfulla för dig (och ditt välbefinnande)?
6. Vad annat ger dig livsglädje och välbefinnande i vardagen?
7. Upplever du att det är något du saknar i din vardag, gällande aktiviteter/intressen?
[aktiviteter t.ex. djur, måla, sällskapsspel, frågesporter, hantverk, bakning, matlagning, internet,
diskussioner kring något, samtalsterapi gällande jobbiga tankar/känslor/ångest]
8. Vad är det som hindrar dig från att delta i det/göra det? (ohälsa/dålig ekonomi/avsaknad av
information)
9. Vad kunde i så fall göra att du skulle må bättre? Vad tycker du om att göra? (vad ökar
livskvaliteten och välmående)?
10. Finns det någon som kunde hjälpa dig med det du saknar eller önskar som aktivitet?

TEMA B: SOCIALA KONTAKTER

1. Hurudana sociala kontakter har du haft tidigare i livet?
2. (Var det viktigt med sociala kontakter för dig tidigare i livet?)
3. Finns det någon av de sociala kontakterna som du speciellt saknar idag?
4. Vilka sociala kontakter är viktiga för dig (och ditt välbefinnande) idag? (familj, vänner, grannar,
frivilligverksamhet osv)
5. Varför är sociala kontakterna viktiga för dig? (Här tänker jag att kontakterna kan ha olika
funktion, någon ger emotionellt stöd, någon annan instrumentellt osv)
6. Använder du internet, och sociala kontakter via nätet? Hur upplevs det i så fall?
7. (Skulle du vilja lära dig använda internet för att umgås den vägen med andra?)
8. Hur upplever du hemvårdsbesöket och personalen som kommer? Är de viktiga för dig, och på
vilket sätt?
9. Vad är det som personalen vid hemvårdsbesöket gör då du upplever att besöket och mötet med
dem varit gott för dig, så du efteråt lämnar med en god känsla och mår bra, (alltså att den äldre
upplevt att mötet varit vårdande)?
10. Har du önskemål att utöka dina sociala kontakter?
11. Finns det någon i din närhet som skulle kunna hjälpa dig med det?
12. Har du förslag på hur man kunde hjälpa dig med att utöka din sociala aktivitet, eller har du övriga
önskemål gällande detta?

55
13. Har du synpunkter på hur kommunen, tredje sektorn (Folkhälsan osv.) eller frivilliga kunde vara
verksamma här?

TEMA C: ENSAMHET, UTVECKLINGSMÖJLIGHETER OCH ÖNSKEMÅL

1. Tror du att ensamhet är vanligt bland äldre idag?
2. Har du hört om äldre bekanta som upplevt ensamhet?
3. Har du själv upplevt ensamhet i din vardag?
4. I vilka situationer har du upplevt ensamhet, tror du det finns speciella situationer då du upplever
ensamhet?
5. Varför tror du att det är så [att ensamheten oftast kommer då], är ensamheten kopplad till något
specifikt för dig? (ofrivilligt ensam, längtan/saknaden efter någon, rädsla/otrygghet)
6. Berätta mer om ensamheten, om en situation där du har känt dig ensam: hur du känner dig då och
vilka tankar du brukar ha när du upplever dig ensam. Hur ofta och hur länge åt gången har du
upplevt ensamhet den senaste tiden? (Brukar det vara en kortare stund eller kan det pågå en längre
tid?)
7. Vad skulle kunna minska din upplevelse av ensamhet och istället öka ditt välbefinnande?
8. Är det något du saknar, drömmer om och längtar efter? (som du kanske inte har nämnt åt någon,
för att du kanske inte har möjlighet till själv, men ändå längtar efter att få göra)
9. Har du önskemål på några sociala aktiviteter, kulturella aktiviteter eller andra intressen som kunde
minska din ensamhet och öka ditt välbefinnande?
10. Har du förslag på vad man i samhället kunde göra för att minska äldres upplevelse av ensamhet?
11. Har du synpunkter på hur kommunen, tredje sektorn eller frivilliga kunde vara och genom
samarbete kunde hjälpa till här?
12. Vad skulle du personligen se mer av för aktivitet? Är det sociala gemensamma stunder med
andra äldre, eller andra åldersgrupper (kanske alla slags åldersgrupper) kulturella aktiviteter
eller att få möjlighet att idka sina personliga intressen enskilt (ej i grupp)? [aktiviteter t.ex. djur,
måla, sällskapsspel, frågesporter, hantverk, bakning, matlagning, internet, diskussioner kring
något, samtalsterapi gällande jobbiga tankar/känslor/ångest]

56
AVSLUTNINGSVIS (igen: ge verkligen tid här, vänta ut, stressa inte forskningspersonen)
1. Hur skulle du vilja sammanfatta det du sagt idag?
2. Vad speciellt vill du lyfta fram om du bara skulle få välja en sak att återge av allt
det som du sagt idag (gällande detta med att skapa livskvalitet och välbefinnande
för äldre), vad skulle då vara det viktigaste att nämna?
3. Något du önskar lyfta fram ännu?
4. TACK för tiden (!) och för möjligheten att ha fått tagit del av dina tankar!

57
Bilaga 2: Samtyckesblankett

Samtycke till deltagande i studien
Härmed ger jag mitt informerade samtycke till att frivilligt delta i den
forskningsundersökning som universitetslärare Jessica Hemberg och akademilektor
Fredrica Nyqvist leder om äldres upplevelser av livskvalitet, välbefinnande och
ensamhet. Jag har fått information om undersökningens syfte och intervjustudien. Jag är
medveten om att delar av det jag har sagt vid intervjutillfället kan användas i den slutliga
forskningsrapporten, utan att min identitet kan spåras. Jag vet också att mitt namn och
övriga personuppgifter inte kommer att användas i något skede av forskningen. Jag vet
också att forskningspersonerna kan komma att kontakta mig i ett senare skede, ifall
forskningsprojektet får en fortsättning och utvidgas. Jag har vid behov när som helst
möjlighet att avbryta mitt deltagande. Jag har fått projektledarnas kontaktuppgifter, så att
jag kan kontakta dem om jag vill. Det finns två kopior av denna blankett för samtycke
till deltagande i studien, den ena kopian förblir hos mig och den andra hos projektledarna
och forskarna Hemberg och Nyqvist.
_______________ ____ . ____. 2018
Ort Datum
_____________________________________
_______________________________________
Forskningspersonens underskrift

58
Bilaga 3: Användningen av N’Vivo
Huvudkategori

Underkategori 1
Frånvaro av sociala aktiviteter

Underkategori 2
Ensamhet
Tidigare sociala aktiviteter

Betydelse av hemvårdspersonal
Föreningsaktiviteter
Kontakten med anhöriga, vänner,
Sociala aktiviteter
grannar
Religiösa aktiviteter
Social via internet
Sällskap av husdjur
Önskemål om sociala aktiviteter
Sociala aktiviteter: Som underkategori finns frånvaro av sociala aktiviteter, här kommer även olika
citat om upplevd ensamhet. Tidigare sociala aktiviteter som respondenterna lyfter fram som en
avsaknad av det som de kunnat göra och tyckt om att göra tidigare, såsom sociala yrken eller
aktiviteter inom församlingen eller kyrkan. Som underkategori till detta finns ensamhet där det finns
en samling citat där respondenterna uttrycker ensamhet. En del som i början av intervjun säger att de
inte upplever ensamhet, uttrycker ändå ensamhet på sätt eller annat senare i intervjun.
Under sociala aktiviteter finns kategorin kontakten med hemvårdspersonalen där en samling citat om
vad hemvårdspersonalen betyder för de äldre finns ur ett socialt perspektiv. Det är viktigt för många
att de har tid att prata en stund och många lyfter fram att en del har bråttom och inte hinner prata. De
flesta verkar dock nöjda med hemvården och tycker om att de sitter ner en extra stund och diskuterar
med dem.
En annan underkategori är föreningsaktiviteter som en social aktivitet. Detta gäller till exempel äldre
som är engagerade i Finlands Veteranförbund.
Kontakten med anhöriga, vänner, grannar är en samling citat där respondenterna på olika sätt
uttrycker betydelsen av att ha relationer till sina anhöriga, vänner eller grannar. Här kommer det
tydligt fram hur mycket dessa sociala kontakter betyder för dem. Intervjuer där respondenterna
berättat om svårigheter eller icke existerande relationer till anhöriga, vänner och grannar finns under
kategorin ensamhet.
Religiösa aktiviteter som underkategori lyfter fram de äldre som vänder sig till kyrkan eller sin tro
för att hitta någon form av samhörighet och gemenskap. Det hör till sociala aktiviteter eftersom de

59
inte upplever sig vara ensamma när de har sin tro, detta gäller även de som inte längre besöker kyrkan
eller församlingen.
Social via internet är en kategori där ett fåtal uttryckte att de är sociala på nätet. Trots att det inte var
många som hade något att säga om detta, kom det ändå fram att de som använder dator och internet
har sällskap av bekanta.
Sällskap av husdjur var också en mindre underkategori där endast ett fåtal berättade att de hade en
katt som husdjur och som sällskap, men att det ändå var en form av viktigt sällskap för dem.
Önskemål om sociala aktiviteter är en samling citat där respondenterna uttryckt att de har något
önskemål om vilken typ av sociala aktiviteter som kunde ordnas och som de själva skulle uppleva
som meningsfulla och gärna delta i. Här var det till exempel fråga om utflykter som kunde ordnas
för de äldre med arrangerad transport.

Huvudkategori

Underkategori 1
Aktiviteter i hemmet

Andra aktiviteter
Aktiviteter utanför hemmet
Frånvaro av andra aktiviteter

Underkategori 2
Aktiviteter på gården
Hushållsaktiviteter
kreativa aktiviteter
Kulturella aktiviteter
Butiksärenden
Promenader ensam
Tidigare aktiviteter

Andra aktiviteter (utöver sociala aktiviteter): Aktiviteter i hemmet där jag delat upp detta i
underkategorier. Aktiviteter på gården är till exempel trädgårdsarbete, sköta om blommor och bär.
Hushållsaktiviteter är de aktiviteter respondenterna ännu gör på egen hand i hemmet, som de inte
behöver hjälp med, till exempel matlagning, värma mat, tvätta kläder, dusch med mera. Kreativa
aktiviteter berör den form av aktiviteter där respondenter skapar något själva, exempelvis handarbete
eller konst. Kulturella aktiviteter handlar i stället om tv, radio och att läsa tidningar.
Aktiviteter utanför hemmet handlar om aktiviteter som inte är sociala och som sker utanför hemmet,
här finns promenader ensam som underkategori eftersom en del tog promenader för sig själva ibland.
Frånvaro av andra aktiviteter gäller vilka aktiviteter respondenterna saknar eller tidigare aktiviteter
som de inte längre sysslade med, ofta av hälsoskäl. Här är samma indelning gällande aktiviteter i
hemmet eller på gården/aktiviteter utanför hemmet, samt kreativa och kulturella aktiviteter som varit
en del av respondenternas vardag tidigare.

