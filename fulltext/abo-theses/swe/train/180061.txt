ÅBO AKADEMI

”Då har man varit med om för mycket”
En studie om hur högkänsliga lärare upplever sitt arbete

Petra Rauhala

Avhandling för pedagogie magisterexamen
Fakulteten för pedagogik och välfärdsstudier
Åbo Akademi
Vasa, 2020

Petra Rauhala
Författare

Årtal

Rauhala, Petra

2020

Arbetets titel
”Då har man varit med om för mycket” – en studie om hur högkänsliga lärare upplever sitt
arbete
Publicerad avhandling för magisterexamen i pedagogik

Sidantal

Vasa: Åbo Akademi. Fakulteten för pedagogik och välfärdsstudier

80

Referat
Syftet med avhandlingen är att undersöka hur personer som bedömer sig vara högkänsliga
uppfattar sin arbetssituation, sin arbetsmiljö och sina strategier för att ta hand om sin
arbetshälsa. De undersökta lärarnas bedömning baserar sig på självvärderingstestet, utarbetat
av Aron (2017, s. 42—44). Utifrån syftet har tre forskningsfrågor utarbetats:
1. Vad upplever personer som bedömer sig vara högkänsliga som utmanande i läraryrket?
2. Vilka fördelar upplever högkänsliga lärare sig ha i läraryrket?
3. Vilka strategier eller faktorer har förbättrat situationen och ork i arbetet, eller skulle göra
det, enligt högkänsligas egen bedömning?
Undersökningen har en fenomenografisk forskningsansats, och data består av intervjuer med
fyra lärare som beskriver sig själva som högkänsliga. Datainsamlingen skedde genom
individuella intervjuer och därefter analyserades materialet genom meningskategorisering.
De teoretiska utgångspunkterna baserar sig främst på Elaine Arons teori om sensorisk
bearbetningskänslighet
(SPS),
allmänt
kallad
högkänslighet.
Sensorisk
bearbetningskänslighet syftar på ett medfött personlighetsdrag som innebär att det autonoma
nervsystemet är känsligare än hos majoriteten av människorna, vilket leder till starkare
reaktioner på olika sinnesförnimmelser. Cirka 15—20% av människorna beräknas vara
högkänsliga.
Undersökningens centrala resultat visar att många högkänsliga personer söker sig till
läraryrket och upplever det som meningsfullt, viktigt och givande, vilket är en betydande
motivationsfaktor och orsakar starka positiva känslor. De upplever också att högkänsligheten
bidrar med aspekter som inverkar positivt på deras lärarskap. Högkänsliga lärare upplever
också svåra utmaningar i sitt yrke, eftersom lärararbetet och skolmiljön kännetecknas av ett
konstant flöde av stimuli. På grund av detta riskerar högkänsliga lärare bli överstimulerade,
och dessa stressreaktioner ökar risken för utmattning och försämrar det pedagogiska
välmåendet. De främsta orsakerna till överstimulering är kontinuerlig människokontakt,
starka fysiska stimuli som ljud och ljus samt nervositet och höga prestationskrav.
Trots dessa utmaningar finns det strategier som kan användas för att förbättra det pedagogiska
välmåendet och ork i arbetet. Detta sker först och främst genom att på olika sätt dämpa
stimulansnivån. Åtgärder kan involvera endast den enskilda läraren eller hela kollegiet.
Informanterna tog upp både strategier som har visat sig underlätta situationen för dem och
åtgärder som de tänker att kunde vara bra att ta i bruk, om det skulle vara praktiskt möjligt.
De sistnämnda är i regel åtgärder som även involverar skolans ledning och/eller andra lärare.
Ett viktigt resultat av avhandlingen är ökad kunskap om högkänslighet och kännedom om
högkänsliga lärares perspektiv och upplevelser i arbetsmiljön. Förutom att dessa upplevelser
ii

Petra Rauhala
bidrar till en ökad allmän kunskap om högkänslighet har resultaten klar praktisk anknytning.
Genom att både högkänsliga lärare och andra personer i skolan uppnår en ökad förståelse om
vad högkänslighet innebär, både dess fördelar och de utmaningar som den skapar, förbättras
också möjligheterna att med olika medel underlätta situationen för högkänsliga lärare.
Sökord / indexord enl. tesaurus
Högkänslighet, sensorisk bearbetningskänslighet, sensitivitet, personlighetsdrag, highly
sensitive person, sensitivity, sensory processing sensitivity, well-being at work, arbetshälsa,
työhyvinvointi, erityisherkkyys

iii

Petra Rauhala

Innehållsförteckning
Abstrakt
1 Inledning .................................................................................................................. 1
1.1 Val av forskningsområde .................................................................................... 1
1.2 Bakgrund och begreppet högkänslighet ............................................................. 4
1.3 Syfte och forskningsfrågor ................................................................................. 7
2 Teori ......................................................................................................................... 8
2.1 Högkänslighet och sensorisk bearbetningskänslighet ........................................ 8
2.1.1 DOES ........................................................................................................... 9
2.1.2

Arons självvärderingstest .................................................................... 12

2.1.3

Hur upptäcka högkänslighet? .............................................................. 13

2.2 Stimulering, överstimulering, ångest och rädsla .............................................. 15
2.2.1

Olika typer av stimuli ........................................................................... 15

2.2.2

Transmarginell hämning och överstimulering ..................................... 16

2.2.3

Att utsätta sig själv för stimulering ...................................................... 17

2.3 Skolvardag och pedagogiskt välmående .......................................................... 20
2.4 Högkänslighet i läraryrket ................................................................................ 23
2.5 Sammanfattning................................................................................................ 26
3 Metod ...................................................................................................................... 28
3.1 Forskningsansats .............................................................................................. 28
3.2 Förundersökning ............................................................................................... 30
3.3 Datainsamlingsmetod ....................................................................................... 31
3.4 Val av respondenter .......................................................................................... 34
3.5 Analysmetod ..................................................................................................... 35
3.6 Tillförlitlighet, trovärdighet och etik ................................................................ 38
4

Resultatredovisning .......................................................................................... 43
4.1 Vad upplever personer som bedömer sig vara högkänsliga som utmanade i
läraryrket? ............................................................................................................... 43
4.1.1

Känslighet för stämningsläge ............................................................... 44

4.1.2

Brådska................................................................................................. 45

4.1.3

Trötthet på grund av människokontakt ................................................ 46

4.1.4

Ljudnivån i skolan ................................................................................ 48

4.1.5

Utrymmesrelaterade problem ............................................................... 48

4.1.6

Höga prestationskrav och nervositet .................................................... 49

4.1.7

Känsligheten går ut över eleverna ....................................................... 51
iv

Petra Rauhala
4.1.8

Kollegernas oförstående förhållningssätt eller upplevt utanförskap .... 52

4.1.9

Ledarskapsrelaterade problem ............................................................ 53

4.2

Vilka fördelar upplever högkänsliga lärare sig ha i läraryrket? .................. 54

4.2.1

Lyhördhet ............................................................................................. 54

4.2.2

Förmågan att kunna visa känslor.......................................................... 56

4.2.3

Starka positiva känslor som motiverande faktorer ............................... 56

4.3
Vilka strategier eller faktorer har förbättrat situationen och ork i arbetet, eller
skulle göra det, enligt högkänsligas egen bedömning? .......................................... 57
4.3.1

Ensamma eller tysta pauser .................................................................. 58

4.3.2

Avslappningsövningar ......................................................................... 59

4.3.3

Modifiering av arbetsmiljön................................................................. 59

4.3.4

Mindre klasstorlek ................................................................................ 59

4.3.5

Möjlighet att påverka arbetstiden ......................................................... 60

4.3.6

Bättre fungerande ledarskap ................................................................. 61

4.3.7

Att ta hand om sin hälsa ....................................................................... 61

5 Diskussion .............................................................................................................. 62
5.1 Resultatdiskussion ............................................................................................ 62
5.1.1
Vad upplever personer som bedömer sig vara högkänsliga som
utmanande i läraryrket? ...................................................................................... 63
5.1.2

Vilka fördelar upplever högkänsliga lärare sig ha i läraryrket? ........... 67

5.1.3
Vilka strategier eller faktorer har förbättrat situationen och ork i arbetet,
eller skulle göra det, enligt högkänsligas egen bedömning? .............................. 69
5.1.4

Avslutande resultatdiskussion och undersökningens relevans ............. 72

5.2 Metoddiskussion ............................................................................................... 74
5.3 Konklusioner och förslag på fortsatt forskning ................................................ 77
Litteraturförteckning............................................................................................... 78

Tabeller
Tabell 1: Uppbyggnaden av lärarens pedagogiska välmående enligt primärkontexter
.................................................................................................................................... 21

v

Petra Rauhala

1 Inledning
I detta kapitel beskriver jag valet av forskningsområde, både ur mitt eget perspektiv
och med stöd av berättelser som visar på ett behov att synliggöra ämnet. Jag behandlar
också begreppet högkänslighet i korthet och lyfter upp tidigare undersökningar som
gjorts inom samma område samt beskriver hur denna undersökning placerar sig i
förhållande till dem. Slutligen presenterar jag mitt syfte och mina forskningsfrågor.

1.1 Val av forskningsområde
Högkänslighet som personlig egenskap har under de senaste åren fått mera synlighet.
Bland annat har diskussioner, ny litteratur och media bidragit till att begreppet blivit
relativt känt och allt fler människor känner igen sig. Begreppet myntades
ursprungligen av Elaine Aron, som fortfarande är den främsta forskaren inom ämnet.
Kortfattat syftar begreppet på att det autonoma nervsystemets medfödda känslighet är
högre hos de så kallade högkänsliga människorna än hos merparten av människorna.
Detta leder till att dessa högkänsliga personer reagerar starkare på olika sinnesintryck
såsom ljud, ljus eller människors sinnesstämningar. Jag valde att skriva min
avhandling om högkänsliga lärare, eftersom jag är intresserad av hur högkänsligheten
inverkar på arbetet som lärare och hur dessa lärare upplever sitt arbete. En skoldag är
fylld av stimuli som inte går att undgå och som man som lärare behöver reagera på.
Jag klassar mig själv som högkänslig och har speciellt svårt med ljud. Starka ljud gör
ont, och jag blir lätt överväldigad i situationer där det finns många olika ljudkällor. Jag
tycker om att vara med människor men behöver egen tid för att lugna ner mig efter
sociala situationer. Människor undrar ofta hur jag kan bli lärare: ”Du som inte tål ljud!
Hur ska du klara av att vara lärare?” Jag har inga färdiga svar, och jag har oftast
konstaterat att det nog går – elevernas skoldagar är inte så långa, och enskilda lektioner
ännu kortare. Jag kan trots det inte förneka att det skulle vara tufft ibland. Dessutom
är jag ibland rädd att bli missförstådd och försöker dölja min känslighet, jag vill ju inte
verka besvärlig, svag eller alltför ”mjuk”. Det är alltså ett tema som har direkt
anknytning till mitt eget liv och arbetsverklighet, samtidigt som jag vet att jag inte är

1

Petra Rauhala
ensam om denna egenskap. Jag har flera högkänsliga lärare i min bekantskapskrets,
och jag har fått höra liknande kommentarer av dem.
När jag inledde arbetet med min avhandling prövade jag först intresset för temat i en
Facebook-grupp för högkänsliga, och fick bekräftelse för att det är ett tema som
behöver tas upp och som många har erfarenheter av. De lärarkommentarer som jag
presenterar i detta kapitel utgör inte mitt empiriska material utan fungerar enbart som
bakgrund. Jag fick in flera berättelser än jag kunde använda, och de lärare som skrev
till mig var glada över att få bidra och synliggöra frågan om högkänslighet i
lärararbetet. En lärare som just påbörjat sitt andra arbetsår kommenterade nästan
genast att hon gärna vill dela med sig, men just nu är hon så utmattad av arbetet att hon
behöver göra det vid ett senare tillfälle. Många berättelser hade liknande drag när det
gällde såväl utmaningarna som fördelarna. Det som alla dessa lärare upplevde som en
klar fördel var förmågan att känna av människors sinnesstämning och vad eleverna
behöver. En manlig specialklasslärare berättade att han upplever känsligheten som en
stor fördel, eftersom han hela tiden kan vara steget före och känna av eleverna, och
därför har han lätt att ge eleverna lagom mycket utmaningar. Han anser sig vara
lyckligt lottad när han får leva med barnen och se dem lyckas, eftersom det orsakar en
så enorm positiv känsloreaktion även hos honom. Detta var också något som flera
lärare tog upp. Den största orsaken för yrkesvalet var just den glädje som läraren får
av att se eleverna lyckas och inspireras.
Dessa högkänsliga lärare var alla väldigt engagerade i sina elevers skolgång och liv,
men parallellt med att uppleva det som en styrka kom det flera gånger upp att det är
svårt att koppla av och dra en gräns. Alla lärare tog också upp oljudet och oroligheten
i skolvardagen som en stor utmaning. En kvinnlig lärare som arbetat i 30 år främst i
högstadiet berättade att hon älskade sitt yrke men hade svårt att dra en gräns mellan
arbete och privatliv. Hon säger att hon särskilt under sina sista arbetsår gjorde alltför
mycket för sina elever och blev överansträngd. Det var svårt att hela tiden behöva vara
social och arbeta i en miljö med förhöjd ljudnivå. Till slut räckte inte ens veckosluten
till för att koppla av, eftersom all tid gick åt till att planera undervisningen eller
korrigera prov. En klasslärarstuderande med några års arbetserfarenhet berättade också
en hel del om hur svårt det är att möta sina egna begränsningar när man inte kan hjälpa
en elev så mycket som man vill. Hon känner lätt sorg och otillräcklighet och ser sig
2

Petra Rauhala
som en misslyckad lärare, eftersom hon inte kan släppa saker som hänt eller situationer
där hon inte klarat av att göra mera. Hon berättade också att hon ofta tar åt sig för lätt
jämfört med kollegerna: ”Jag har en gång upplevt mig vara en väldigt dålig lärare, när
en elev kallade mig för hora och spottade på mig. Jag höll mig för gråt resten av
lektionen, men kunde som tur prata om saken med lärarna.” (Personlig
kommunikation, 21 augusti 2019. Översatt från finska PR.) En manlig
specialklasslärare berättade att det ibland är svårt att hantera barnens orolighet och
föränderliga sinnesstämningar, men också att hans goda empatiförmåga har gjort att
han upplever det ganska lätt att komma på knep som lugnar ner oroliga elever. Han
funderade också på om han under åren blivit mer härdad, eller om han bara blivit bättre
på att komma på överlevnadsstrategier.
De flesta av lärarna som ville dela med sig av sina erfarenheter i Facebook-gruppen
valde att skriva sina berättelser i kommentarsfältet under frågan, men en lärare skrev
sin berättelse som privatmeddelande. Hennes berättelse var också den mest utförliga
av alla. Hon ser det som en stort sett positiv sak att kunna vara mycket lyhörd gentemot
eleverna: ”En studerande behöver nödvändigtvis inte säga något, jag vet redan när hen
har fallit av kärran.” (Personlig kommunikation, 20 augusti 2019. Översatt från finska
PR.) Hon säger att hon inte är säker på om det krävs högkänslighet för att göra sådana
tolkningar, men hon har lätt för att tolka situationer. Hon skrev också att hon ser
mycket sådant som andra inte tycks lägga märke till, vilket hon anser vara en styrka i
jobbet som lärare. Hon berättade om en situation där hon med invandrarstuderande
diskuterade olika länder och sevärdheter, och i något skede gled diskussionen in på
temat begravningsplatser. I det skedet började en kvinna se obekväm ut. Hon sade
inget, men läraren märkte att hon inte mådde bra. Hon hade tidigare under veckan
berättat att tre av hennes familjemedlemmar dött. Trots detta verkade ingen annan
märka hur dåligt hon mådde, medan läraren valde att ingripa och styra diskussionen
mot något mera neutralt.
Trots att denna lärare ser det som en positiv sak att kunna vara lyhörd för eleverna
berättade hon att hon har väldigt svårt att lämna arbetet när hon kommer hem. Hon
känner sig inte speciellt trött, men det tar flera timmar att bearbeta all information som
hjärnan tagit emot. När tankarna hela tiden vandrar till arbetet är det svårt att fokusera
på vardagliga saker som till exempel att äta. Värst blir det när hon har långa
3

Petra Rauhala
undervisningsdagar. Hon känner att på sätt och vis är hon glad över sin känslighet,
eftersom undervisningen antagligen skulle kännas trist annars, men det är svårt att
orka. Hon har arbetat i några år och gillar att undervisa, men tycker samtidigt att det
är orimligt att behöva offra så mycket av det egna välmåendet och fritiden för arbetet.
Eftersom dagarna är så intensiva orkar hon inte om kvällarna göra något, och hon säger
att hennes sociala liv är så gott som icke-existerande. Hon har inga fritidsintressen,
och ser inte heller att situationen kan ändras. Hon jämför det med städjobbet hon hade
i sin ungdom och säger att fastän städandet inte alls var lika inspirerande som att vara
lärare hade hon då mera tid att bearbeta det hon upplevde under dagen, och hon orkade
på ett annat sätt om kvällarna. Läraren känner sig kluven mellan arbetet hon älskar och
sitt eget välmående, eftersom varje dag medför en risk för överbelastning. Följande
stycke komprimerar hennes känslor väldigt bra:
”Arbetsdagarna är ofta så hektiska, att jag inte hinner bearbeta något som jag sett eller upplevt
utan är bara tvungen att reagera på allt i stunden. På grund av detta är det svårt för mig att
göra något mera aktivt under kvällarna, utan helst sitter jag tyst för mig själv hemma och
vilar min hjärna. Mitt sociala liv och fritid har i princip dött ut helt, och jag är rädd att mitt
liv ska fortsätta så här.” (Personlig kommunikation, 21 augusti 2019. Översatt från finska
PR.)

Dessa lärarkommentarer i den slutna Facebook-gruppen försäkrade mig om att temat
för min undersökning är relevant och att det finns en vilja att både synliggöra
fenomenet högkänslighet och att dela med sig av erfarenheter och strategier.

1.2 Bakgrund och begreppet högkänslighet
Högkänslighet är ingen ovanlig företeelse. Cirka 15—20% av världens befolkning
beräknas vara högkänsliga. Enligt Elaine Aron, den främsta forskaren inom ämnet,
handlar det om en minoritet som är tillräckligt stor för att klassas som normal, men
inte tillräckligt stor för att omgivningen alltid ska förstå. Detta leder till att högkänsliga
personer kan känna sig missförstådda (Sveriges förening för högkänsliga, 2019). Även
i Finland finns sedan 2013 en egen förening för högkänsliga personer, Högkänsliga i
Finland rf, som aktivt arbetar för att öka kunskapen om högkänslighet och ge
egenskapen mera synlighet. På deras webbsida finns följande text: ”Syftet med
föreningen är att öka kunskapen om och förståelsen för medfödd högkänslighet i
4

Petra Rauhala
Finland. Föreningen främjar och bevakar högkänsliga personers allmänna
samhälleliga intressen och välfärd, skapar kontakter högkänsliga emellan och lyfter
fram högkänsligheten som en resurs.” (Högkänsliga i Finland rf, 2019.)
Kännetecknande för en högkänslig person är att hen reagerar starkt på sinnesintryck,
och har en lägre tolerans för exempelvis starkt ljus eller höga ljud. Man kan
popularisera det genom att säga att högkänsliga personers nervsystem saknar filter,
och eftersom alla intryck bearbetas, både de väsentliga och de oväsentliga, blir en
högkänslig person lätt överväldigad, utmattad och stressad i en omgivning med
folkmassor, mycket ljud och andra stimuli. Utmärkande för de flesta skolor är
uttryckligen hög ljudnivå och ett högt tempo. Eftersom högkänsliga personer utgör
ungefär en femtedel av alla personer, och de allra flesta människor vistas i skolmiljön
en tid i sitt liv, behöver vi förstå att vi hela tiden har ett flertal högkänsliga människor
i skolan. Det finns en del forskning om högkänsliga barn och hur dessa kan beaktas,
men det är få som intresserat sig för läraren. Läraren är trots allt den som tillbringar
största delen av sitt liv i skolmiljön. Jag är intresserad av hur dessa lärare upplever sitt
arbete. Vad är utmanande i den livliga skolvardagen? På vilket sätt upplever läraren
att känsligheten är till fördel i arbetet? Vilka faktorer gör arbetsmiljön skonsammare
och motverkar utmattning, och hur kan dessa beaktas?
Även om man inom forskning i högre grad intresserat sig för högkänsliga elever har
bland annat Stefan Lindsays (2017) studie inom olika skolstadier i USA visat att
högkänsliga lärare var mera benägna för utmattning. Tidspress och dålig
arbetsgemenskap nämndes som stora stressfaktorer. En högkänslig person har ofta
svårigheter att fokusera när hen måste göra flera saker samtidigt och tiden är knapp.
Brist på tid och resurser tillsammans med stora undervisningsgrupper tär på vilken
lärare som helst, men det är sannolikt att en högkänslig lärare påverkas ännu mera.
Svenska Yles artikel, skriven av Ann-Lis Fredriksson år 2017 tar upp lärarens ökade
arbetsbörda och därmed ökade stress. Enligt arbetslivsbarometrar och kommunala
utredningar från åren 2015 och 2016 har arbetslivstillfredsställelsen försämrats bland
all undervisningspersonal under de senaste två åren. I kommunutredningen från 2016
säger 53 procent av klasslärarna att arbetsbördan är ohanterbar (Fredriksson, 2017).
Trots utmaningarna söker många högkänsliga personer sig till människonära yrken,
bland annat till läraryrket. Kännetecknande för högkänsliga personer är att de är
5

Petra Rauhala
plikttrogna och flexibla, och vill göra sitt arbete så bra som möjligt. I en artikel som
publicerats i Savon Sanomat säger Heli Heiskanen (2014) att många högkänsliga
arbetar inom undervisnings-, vård- och socialbranschen, eftersom de har en hög
empatisk förmåga som är till stor nytta i dessa yrken. Aron (2013, s. 190) berättar i ett
exempel om Greg, en lärare som alltid vetat att han vill undervisa, men som kände sig
kluven eftersom han tänkte att läraryrket inte var lämpligt för en högkänslig person.
Greg sökte hjälp av Aron för att bekräfta för sig själv att han nog borde byta yrke, men
i stället lärde han sig redskap som fick honom att orka fortsätta. Han menade till och
med att det var hans plikt att vägra bli utbränd och att kunna hitta en lösning. Jag
beskriver Gregs situation mera utförligt i följande kapitel.
Mitt val av tema har alltså en stark anknytning till skolvärlden, men utöver det anser
jag att det är viktigt att lyfta fram högkänslighet och vad det innebär i största allmänhet.
Högkänsliga människor möts av många fördomar, och den vanligaste är att det handlar
om en påhittad sjukdom för att lata människor ska kunna slippa göra något.
”Högkänsliga människor har fått höra sig vara lata och att de bara låtsas, att de borde
rycka upp sig och vara som alla andra.” (Pihlajaniemi, 2018. Översatt från finska PR.)
I ett samhälle där effektivitet är bland de främsta målen och människor förväntas vara
sociala, flexibla och kunna arbeta under stressiga omständigheter finns det inte alltid
förståelse för de som inte orkar på samma sätt. Mentaliteten tycks vara att alla måste
orka lika mycket, annars är det orättvist. En artikel i Kodin Kuvalehti (Pihlajaniemi,
2018) beskriver 32-åriga Annis liv, känslor och fördomar hon mött som en högkänslig
person. Anni berättar att före hon hade ett namn och en beskrivning för sitt
personlighetsdrag kände hon stor skam och misslyckande som människa, och särskilt
som förälder. Hon förstod inte heller varför hon reagerade så starkt, när ingen annan
verkade göra det eller förstå varför hon gjorde det. Anni blev alldeles utmattad av
ljudet som hennes kära barn hade, och när barnen inte sov på dagen kände hon stor
ångest för att hon inte skulle få ens en liten stund i lugn och ro den dagen. När barnen
var ledsna kunde hon själv knappt hålla sig för gråt, när hon borde ha varit en stöttande
och stark vuxen. Den vanliga småbarnsvardagen förde henne till bristningsgränsen.
Att hela tiden ha någon som ropar på en eller vill något var för mycket att hantera, och
när Anni inte visste varför hon reagerade som hon gjorde kände hon sig som en dålig
förälder. När det till sist klarnade kunde hon vara snällare med sig själv. Vardagen är

6

Petra Rauhala
fortfarande tung, men skammen har lättat och Anni har lärt sig att ta hand om sig själv
bättre.
Högkänslighet är ett relativt nytt begrepp, och det har kritiserats av många. En stor del
av kritiken har riktats mot att högkänslighet är svårt att definiera, och att det inte finns
ett entydigt sätt att avgöra om en person är högkänslig. Det finns flera olika tester för
att upptäcka högkänslighet, men det är svårt och framförallt onödigt och dyrt att mäta
det på andra sätt än genom självvärdering. Man bör minnas att det är missvisande att
tala om en diagnos, eftersom diagnos syftar på sjukdom medan högkänslighet är en
personlig egenskap. Man kan också ställa sig frågan om självtesternas tillförlitlighet
egentligen är en avgörande fråga, eftersom individens självuppfattning borde vara ett
tillräckligt kriterium. Individens subjektiva upplevelse är och borde enligt mig stå i
centrum, och om känsligheten som hen upplever är extrem eller bara lite över
medeltalet är individens upplevelse ändå giltig och behöver accepteras som den är.

1.3 Syfte och forskningsfrågor
Syftet med avhandlingen är att undersöka hur personer som bedömer sig vara
högkänsliga uppfattar sin arbetssituation, sin arbetsmiljö och sina strategier för att ta
hand om sin arbetshälsa.

Forskningsfrågor:
1. Vad upplever personer som bedömer sig vara högkänsliga som utmanande i
läraryrket?
2. Vilka fördelar upplever högkänsliga lärare sig ha i läraryrket?
3. Vilka strategier eller faktorer har förbättrat situationen och ork i arbetet, eller skulle
göra det, enligt högkänsligas egen bedömning?

7

Petra Rauhala

2 Teori
Elaine Aron är en förgrundsfigur inom forskning om högkänslighet, och det var
ursprungligen hon som myntade begreppet. Aron är i grunden psykolog och forskare,
och en stor del av sitt liv har hon ägnat åt att forska i fenomenet högkänslighet. Numera
har

begreppet

högkänslighet

också

en

parallell

benämning,

sensorisk

bearbetningskänslighet (SPS), som främst används inom vetenskaplig litteratur.
Kapitlet inleds med en presentation av Arons teori om högkänslighet. Jag behandlar
även andra teoretiker vars studier bidragit till relevant kunskap om högkänslighet samt
beskriver hur dessa förhåller sig till Arons teori. Efter det behandlas arbetshälsa,
läraryrkets krav och skolan som arbetsmiljö för den högkänsliga läraren.

2.1 Högkänslighet och sensorisk bearbetningskänslighet
Personen som först myntade begreppet högkänslighet var Elaine Aron, och hon är
fortfarande förgrundsfiguren för forskning om högkänslighet. I detta kapitel utgår jag
främst från hennes teori och forskning. Aron har numera också börjat använda det
vetenskapliga begreppet Sensory Processing Sensitivity (översatt till sensorisk
bearbetningskänslighet av Sveriges förening för högkänsliga), men det är fortfarande
vanligare att tala om högkänslighet. Syftet med Arons inledande forskning var att
påvisa att högkänslighet inte är det samma som att vara inåtvänd, neurotisk eller
ängslig, även om dessa personlighetsdrag har visat sig ha ett samband (Aron, 2017, s.
15). Det finns ingen officiell diagnos för högkänslighet eftersom den inte är en
sjukdom, men Aron har utarbetat ett test med 23 påståenden som används både som
självvärdering och i forskning. Den allmänna gränsen går vid att svara ”sant” 12
gånger, men Aron påpekar att även ett lägre poängtal kan tyda på högkänslighet, om
just de påståendena stämmer mycket väl. Aron (2017, s. 22) hänvisar också till en
undersökning gjord av Borries (2012). Borries tillsammans med flera andra forskare
har funnit att de flesta människor inte hamnar i mitten på skalan, utan antingen visar
de tydliga tecken på högkänslighet eller så inte. Även om draget förekommer lika
mycket hos kvinnor och män tenderar män av någon anledning att få lägre poäng i
dessa tester.

8

Petra Rauhala
Högkänslighet är ett personlighetsdrag som finns både hos människor och djur. Enligt
en studie av Suomi (1997) som Aron (2017, s. 17—18) refererar till har en del
rhesusapor ett så kallat nervöst drag som beror på lägre serotoninhalt. Lägre
serotoninhalt har också upptäckts hos högkänsliga människor. Lägre serotoninhalt har
en koppling till större tendens till depression, men också till bättre inlärningsminne,
beslutsfattande och benägenhet att påverkas mera av även positiva erfarenheter. Även
Chen m. fl. (2001), refererad i Aron (2017, s. 21), har kommit fram till att
högkänslighet är genetiskt och har bland annat att göra med genvariationer som
påverkar dopaminhalten i hjärnan. Högkänsligheten kommer till uttryck på olika sätt,
men den existerar hos över hundra arter. Cirka 15—20% av individerna i en population
är högkänsliga. Det handlar om en biologisk överlevnadsstrategi — dessa individer är
de första som anar en fara. Samtidigt är det enligt Aron viktigt att minnas att draget
endast kan vara till en fördel när den finns hos en minoritet. Om alla individer skulle
vara lika känsliga skulle den inte vara till någon nytta. Högkänsligheten har
nyttoaspekter, men också nackdelar som vilket annat personlighetsdrag som helst.

2.1.1 DOES
Aron har skapat förkortningen DOES för att på ett organiserat sätt kunna beskriva
högkänslighetens dimensioner. Varje bokstav står för en dimension. D står för djup
bearbetning. Högkänsliga personer bearbetar alla stimuli mera än majoriteten, och
denna bearbetning är både omedveten och medveten. Högkänsliga personer har en
god, om än felbar intuition som hjälper vid beslutsfattande. Medvetet beslutsfattande
i sin tur kan vara långsamt, eftersom personen behöver tänka igenom alla alternativ
grundligt. Jagiellowicz (2011), i (Aron, 2017, s. 23) undersökte hjärnaktiviteten hos
högkänsliga personer i förhållande till icke-högkänsliga personer när dessa gjorde
olika uppgifter och fann mera hjärnaktivitet i de delar av hjärnan som står för djup
bearbetning hos de högkänsliga personerna. Aron hänvisar också till Acevedo (2010)
som har funnit högre hjärnaktivitet i insulan hos högkänsliga personer. Insulan är en
del av hjärnan som integrerar kunskap om det som händer utanför, kroppsposition och
inre tillstånd.
O står för överstimulering. Kännetecknande för högkänsliga personer är att
nervsystemet reagerar starkare på alla stimuli, alltså lägger personen märke till en
9

Petra Rauhala
mängd saker utan att kunna filtrera bort det som inte kräver uppmärksamhet. Om en
situation är för intensiv, håller på för länge eller kräver stor koncentration eller annars
är komplicerad blir en högkänslig person fortare utmattad av allt det som händer. En
person som inte observerar lika mycket är uthålligare i det avseendet. Denna aspekt är
den synligaste och kan märkas också av andra människor — man kan ofta se när en
person blir spänd eller stressad i situationer där mycket pågår, eller så ser man att en
person tydligt undviker dessa situationer (Aron, 2017, s. 24). Det som är problematiskt
är att högkänslighet inte varit allmänt känt särskilt länge, medan dessa symptom också
kan ses hos personer med andra sensoriska besvär. Exempelvis kan olika
autismspektrumsyndrom ge liknande symptom vid sensorisk överbelastning, till
exempel kan dessa personer också ha svårt att klara av intensiva situationer. Dessa
personers svårigheter beror dock inte på att hjärnan bearbetar allt, utan snarare på att
inte kunna urskilja vad som ska uppmärksammas och vad som ska ignoreras.
E står för emotionell mottaglighet. Högkänsliga personer reagerar enligt flera studier
starkare på både positiva och negativa upplevelser. Boyce och Ellis (2005) menar att
olikheter i hur människor reagerar till exempel på stress kan bero på högre känslighet
mot yttre faktorer:
”These observations suggest that heightened stress reactivity may reflect, not simply
exaggerated arousal under challenge, but rather an increased biological sensitivity to context,
with potential for negative health effects under conditions of adversity and positive effects
under conditions of support and protection” (Boyce & Ellis, 2005.)

Boyce och Ellis menar att positiv psykologi generellt är en välfungerande metod, men
den fungerar inte lika bra på alla människor. De konstaterar att det finns en grupp
människor som reagerar bättre på positiv psykologi än andra, och dessa människor
verkar också vara mera mottagliga för negativa intryck. Forskningen har särskilt varit
inriktad på känslighet för negativa händelser och stress, men man har i flera studier
kunnat konstatera att de högkänsliga reagerar speciellt starkt på positiva upplevelser.
Denna positiva känsla förstärktes om personen i fråga haft en lycklig barndom
(Jagiellowicz, 2012). Pluess och Belsky (2013) har skapat begreppet fördelskänslighet
(vantage sensitivity) för att beskriva en högkänslig persons förmåga att reagera
starkare och bearbeta djupare speciellt de positiva upplevelserna och potential att dra
fördel av dessa. Emotionell mottaglighet hör också ihop med empati. Hos högkänsliga
personer har man funnit högre aktivitet i insula och i spegelneuronerna när de ser
10

Petra Rauhala
främlingar med olika ansiktsuttryck jämfört med icke-högkänsliga. En högkänslig
person är också känslig för hur en annan person känner sig, och förutom att hen känner
igen känslan kan känslan lätt smitta av sig (Aron, 2017, s. 26).
S står för att uppfatta det subtila. Högkänsliga människor har en större förmåga att
uppfatta subtila saker som icke-högkänsliga filtrerar bort. Det beror inte på bättre
sinnen, utan på att alla sinnesförnimmelser bearbetas djupare. Det nyare vetenskapliga
namnet sensorisk bearbetningskänslighet (sensory processing sensitivity) kommer just
ur det som är kärnan i högkänslighet – känslighet för att bearbeta olika stimuli, både
yttre och inre. Jagiellowicz m. fl. (2010, s. 38—47) undersökte hur människor med låg
och hög sensorisk beatbetningskänslighet (SPS) reagerade på visuella förändringar.
Försökspersonerna fick se svartvita bilder, först originalbilden och sedan en
modifierad version. Resultatet var att personer med hög SPS visade mera hjärnaktivitet
när de såg en mindre förändring i jämförelse med personer med låg SPS.
DOES kan ses som en bra sammanfattning av högkänslighetens olika aspekter, men
den har också kritiserats för att den inte tar i beaktande individuella skillnader
tillräckligt utan paketerar ihop flera egenskaper och ger en bild av en viss typ av
människa. Även om många högkänsliga har drag av alla egenskaper som DOES
innehåller är många forskare av den åsikten att högkänslighet kan vara mera begränsat
(Satri, 2019, s. 24). Arons teori har överlag kritiserats för att vara för ensidig, även om
man allmänt har accepterat grunden i hennes forskning och ser henne som banbrytaren
inom ämnet. Aron talar om ett drag som hon kallar sensorisk bearbetningskänslighet,
medan andra forskare anser att man kan urskilja tre olika dimensioner i det.
Smolewska, McCabe och Woody gjorde 2006 en undersökning där de konstaterade att
sensorisk bearbetningskänslighet kan vidare delas in i följande: estetisk känslighet
(aesthetic sensitivity), låg sensorisk tröskel (low sensory threshold) och benägenhet
för stimulering (ease of excitation). Även Aron har senare accepterat och refererat till
Smolewskas, McCabes och Woodys forskning (Satri, 2019, s. 26).

11

Petra Rauhala
2.1.2 Arons självvärderingstest
Följande frågor ingår i testet som Elaine Aron bearbetat. Enligt instruktionerna svarar
man ”sant” om påståendet stämmer åtminstone medelmåttigt och ”falskt” om det
aldrig eller sällan stämmer.
1. Jag lägger märke till subtila detaljer i min omgivning.
2. Andra människors sinnesstämningar påverkar mig.
3. Jag är mycket känslig för smärta.
4. Jag behöver dra mig tillbaka under hektiska dagar, till sängen eller in i ett mörkt
rum eller till någon plats där jag kan få vara för mig själv, utan stimulans.
5. Jag är särskilt känslig för effekterna av koffein.
6. Jag blir lätt överväldigad av sådant som skarpt ljus, starka lukter, textilier som kliar
och sticks, eller sirener på nära håll.
7. Jag har ett rikt och komplext inre liv.
8. Jag blir besvärad av oljud.
9. Jag blir djupt berörd av konst eller musik.
10. Jag är samvetsgrann.
11. Jag hoppar lätt till av oväntade ljud eller annat jag inte är beredd på.
12. Jag blir nervös när jag ska göra många saker på kort tid.
13. När människor inte trivs i sin fysiska miljö brukar jag veta vad som behöver göras
för att de ska få det mer bekvämt (som att ändra på belysningen eller föreslå en annan
sittplats)
14. Jag blir irriterad när man försöker få mig att göra alltför många saker på en gång.
15. Jag anstränger mig mycket för att inte göra fel eller glömma saker.
16. Jag försöker undvika våldsamma filmer och teveprogram.
17. Jag blir lätt överstimulerad när det är mycket som händer runt omkring mig

12

Petra Rauhala
18. Att vara mycket hungrig skapar en stark reaktion inom mig och stör min
koncentration och sinnesstämning.
19. Jag blir omskakad av förändringar i mitt liv.
20. Jag lägger märke till och uppskattar finstämda och utsökta dofter, smaker, ljud
och konstverk.
21. Att ordna mitt liv så att jag undviker upprörande eller överväldigande situationer
har hög prioritet i mitt liv.
22. När jag måste konkurrera eller bli observerad medan jag utför en uppgift blir jag
så nervös eller skakig att det gör mycket sämre än vad det annars skulle ha gjort.
23. När jag var barn uppfattade mina föräldrar eller lärare mig som känslig eller blyg.
En person som svarar ”sant” på tolv eller fler av påståendena är antagligen högkänslig,
men gränsen är inte exakt. En person kan vara högkänslig även om endast några
påståenden stämmer, men de stämmer i väldigt hög grad (Aron, 2017, s. 42—44).

2.1.3 Hur upptäcka högkänslighet?
Ett annat test för högkänslighet har utarbetats av svensken Ilse Sandin. Sandins test
omfattar flera frågor och flera svarsalternativ, och enligt Sandin kan man skatta sig
själv högkänslig med 43 % av maxpoängen. Kämäräinen (2015, s. 14—15) skriver i
sin bok att han gjort både Arons och Sandins test och fått nästan samma resultat, 73 %
och 78 %. Kämäräinen menar att hans känslighet var självklart för honom själv, men
han påpekar att båda testen baserar sig på en persons egen subjektiv uppfattning. Det
finns frågor som kan tyckas svåra att svara på, och det finns faktorer som kan göra att
resultaten varierar. Som slutsats beträffande dessa funderingar kring reliabiliteten och
validiteten av Arons och Sandins självvärderingstest menar Kämäräinen att det
väsentliga i detta fall är just den personliga upplevelsen. Om man använde sig av
observation, psykologiska eller fysiologiska test eller berättelser av närstående skulle
den viktigaste dimensionen gå förlorad (Kämäräinen, 2015, s. 15). Medan det går att
definiera grunddragen i högkänslighet kan man inte sammanställa en heltäckande
beskrivning över alla med detta personlighetsdrag. Enligt Kämäräinen (2015, s. 33)
finns det en korrelation mellan känsligheten för olika sinnesintryck. Om en viss typ av
13

Petra Rauhala
sinnesintryck orsakar starka reaktioner, är det sannolikt att något annat också gör det.
Sällan är det dock så att alla sinnen är lika känsliga: ”Jag tänker mig att mitt
känselsinne är minst på samma nivå som andras, även om det är oklart vad exakt det
omfattar. Mitt smaksinne är väl vanligt, men många ljud, synintryck och lukter som
inte alls stör andra människor får mig att bli upprörd, arg, nästan ursinnig.”
(Kämäräinen, 2015, s. 33. Översatt från finska PR.) Det bör nämnas att Kämäräinen
skriver om sinnenas känslighet, medan Aron uttryckligen poängterar att det inte
handlar om att en persons sinnen är känsliga, utan bearbetningen av sinnesintryck är
djupare än hos majoriteten.
Läkare Markus Sundblom är en av grundarna för föreningen Högkänsliga i Finland rf
och varit styrelsemedlem i dess första styrelse. Sundblom menar att samhället präglas
av en anda där självupptäckande värderas och många personer har blivit medvetna om
sin högkänslighet. Högkänslighet som begrepp har fått fotfäste, och allt flera personer
runt om i världen har en uppfattning om vad det innebär. Samtidigt finns det en risk
att antingen överdiagnostisera eller diagnostisera för lite. I en strävan efter att kunna
kategorisera högkänslighet entydigt och likställa personlighetsdraget med en
medicinsk diagnos finns det en fara att man stämplar människor som högkänsliga, även
om de egentligen är i behov av en diagnos och medicinsk hjälp. Enligt Sundblom bör
man därför vara medveten om högkänslighet som något verkligt och positivt, men
fokusera på det upplevda i det och inte på att fastställa en objektiv ”diagnos” (Satri,
2019, s. 36—37).
Sundblom anser att det är viktigt att skilja på medfödd högkänslighet och
”överkänslighet”, som i sin tur beror på livserfarenheter. Överkänslighet innebär
någon typ av förändring, att man från att ha varit känslig i en viss grad har blivit mera
känslig på grund av det man upplevt. En typ av överkänslighet är närhetsberoende,
som bland annat kan uppstå hos barn som inte fått tillräckligt med uppmärksamhet
under sin uppväxt. Den här typen av överkänslig människa är inte nödvändigtvis
känslig på andra sätt, och kan alltså vara överkänslig utan att vara högkänslig. Det som
är kännetecknande för högkänslighet är däremot att det är normaltillståndet för en
person. En högkänslig person kan vara frisk, lycklig och fullständigt normal, och
fortfarande vara extremt känslig. Naturligtvis kan en högkänslig person också utsättas

14

Petra Rauhala
för omgivningens negativa påverkan i den grad, att hen blir överkänslig (Satri, 2019,
s. 38—40).

2.2 Stimulering, överstimulering, ångest och rädsla
Stimulering syftar på allt som får människans nervsystem att reagera. Det som
stämmer in på alla människor är att människan mår bäst av att vara lagom stimulerad,
alltså varken uttråkad eller överstimulerad. En optimal nivå av stimulering är önskvärd
oberoende av känslighet. Det som får människor att skilja sig åt är att deras nervsystem
påverkas olika av samma stimuli, och den största skillnaden mellan högkänsliga och
icke-högkänsliga är att samma situation och samma stimulering orsakar mera aktivitet
i nervsystemet hos de högkänsliga. Skillnaden beror inte på skarpare sinnen utan
informationsbearbetningen (Aron, 2017, s. 48—49).

2.2.1 Olika typer av stimuli
Stimuli kan vara inre eller yttre: exempel på yttre stimuli är ljud, ljus, dofter och
smaker, medan inre stimuli kan vara exempelvis hunger, muskelspänning eller smärta.
Stimuli har olika grader av intensitet, komplexitet och varaktighet. Intensiva stimuli är
till exempel höga, plötsliga ljud eller bländande ljus, medan exempelvis flera samtal
som blandas även om volymen inte är hög kan ses som ett komplext stimuli.
Människan kan vänja sig vid stimuli, men en icke-högkänslig person har bättre
möjligheter att göra det. Ibland tror man att man vant sig, men upptäcker snart att man
är väldigt trött och har svårt att förstå varför. Då kan det bero på att man överskattat
sin förmåga att inte störas av stimuli (Aron, 2017, s. 51). Stimuli kan också vara
neutrala, positiva eller negativa. Negativa stimuli kan vara svårare att orka med, till
exempel om ett shoppingcenter i julrusning väcker dåliga minnen. Om ljudet påminner
om familjegräl, stressade människor och svårigheter att hitta julklappar är det möjligt
att man blir trött fortare än om ljudet påminner om ledighet och glädje. Det är viktigt
att komma ihåg att även mycket positiva stimuli kan lätt ge upphov till
överstimulering. En högkänslig människa känner också positiva känslor mycket starkt,
och även situationer som är njutbara och får en att känna sig lycklig och näst intill
euforisk kan kräva lång återhämtning. Enligt Aron är det generellt så att stimuleringen
15

Petra Rauhala
är mer överväldigande om den står utanför vår egen kontroll, och värst är den om
människan känner sig som ett offer. Musik som man själv spelar till och med på volym
kan man njuta av och inte alls störas av, men när man hör den ur grannens stereo blir
den plötsligt irriterande (Aron, 2013, s. 52). Även Satri (2019, s. 55—56) tar upp
ljudkänsligheten som ett exempel och påpekar att det inte finns någon speciell
decibelgräns för störande ljudnivå, utan det är individuellt och beroende på flera
faktorer.

2.2.2 Transmarginell hämning och överstimulering
Transmarginell hämning är ett begrepp som Ivan Pavlov myntade redan i början av
1900-talet för att beskriva en punkt när en människa blir så överstimulerad att hen helt
stänger av. Keuss (1977) har undersökt fenomenet genom att utsätta personer med
höga poäng i personlighetsdragen neuroticism och extraversion för olika stimuli och
undersöka när dessa personer når punkten för transmarginell hämning. Resultatet av
undersökningen var att höga poäng i både neuroticism och extraversion gjorde en
person mindre uthållig för stimuli. Neuroticism är inte synonymt med högkänslighet,
men begreppen och personlighetsdragen är relaterade (Aron, 2017, s. 15). Dessutom
beräknar man att cirka 30 procent av högkänsliga personer är extroverta. Det stora
antalet introverta beror antagligen på att sociala situationer är en av de främsta källorna
till stimuli:
”The reason why many highly sensitive individuals act in an introverted manner might be
that social interactions generally are a major source of stimulation (Aron & Aron, 1997).
Consequently, social withdrawal would be a natural strategy for reducing stimulation for
highly sensitive people. Thus, highly sensitive individuals seeking to reduce an
uncomfortable level of stimulation are considered introverts by others.” (Grimen & Diseth,
2016, s. 2.)

Keuss undersökning är gammal, men den antyder att just de högkänsliga extroverta
personerna skulle vara i farozonen. Aron (2017, s. 50) hänvisar till äldre
undersökningar beträffande just termen transmarginell hämning, men tar inte ställning
till vilka enskilda personlighetsdrag som bidrar. Hon menar ändå att alla personer har
en kritisk punkt för överstimulering.

16

Petra Rauhala
Överstimulerade personer kan verka rädda eller ängsliga, men enligt Aron (2013, s.
52) är det viktigt att skilja på överstimulering och rädsla. Rädsla är bara en känsla som
skapar överstimuleringen, men på samma sätt kan andra känslor såsom ilska eller de
positiva känslorna glädje och nyfikenhet orsaka överstimulering. Det är inte alltid
medvetna känslor som får människan att bli överstimulerad, utan ofta handlar det om
undermedveten spänning eller halvt medvetna tankar. Människans reaktioner på
överstimulering varierar, och känslans intensitet och hur det kommer till uttryck är inte
alltid jämförbara. Fysiska symptom som hjärtklappningar och svettiga händer
förknippas vanligtvis med rädsla, och därför kan man i sin vilja att förstå sin
överstimulering tolka det som att man är rädd. Denna tolkning ger sedan upphov till
yttre stimulering, eftersom man tror att man är rädd och inte förstår varför, även om
den egentliga bakomliggande orsaken är helt annan.
Högkänsliga personer reagerar starkt på nya eller långvariga stimuli, och riskerar att
bli överstimulerade fortare än icke-högkänsliga. Det betyder ändå inte att högkänsliga
hela tiden skulle vara överstimulerade och på bristningsgränsen. Det finns alltid stimuli
att reagera på, och det är möjligt att bli van vid en del särskilt om man känner kontroll
över situationen. Man kan också njuta av stimuli. Högkänslighet betyder inte kronisk
överstimulering, och ska inte förväxlas med neuroticism (konstant oro utan anledning)
(Aron, 2013, s. 55—56).

2.2.3 Att utsätta sig själv för stimulering
Aron (2013, s. 96) beskriver människan som sin egen vårdare. I barndomen är det
vårdnadshavarna som har det huvudsakliga ansvaret för ett barns välmående, men när
barnet växer upp är det på dess eget ansvar att känna till sina behov och begränsningar.
Aron talar om ett ”kroppsjag” eller ”spädbarnsjag”, och syftar just på en människas
sätt att ta hand om sin kropp som om hen tog hand om ett spädbarn. Det handlar också
om tillåtande – att acceptera att den egna kroppen har behov och begränsningar som
sätter ramarna för hur den ska vårdas. Som man tar hand om ett spädbarn ska man som
vuxen ta hand om de mest grundläggande behoven som kroppen har. Aron (2013, s.
94) har citerat psykologen Ruthellen Josselson när hon förklarar hur en människa ska
förhålla sig till sitt spädbarnsjag/kroppsjag:

17

Petra Rauhala
”En tillräckligt bra mamma ger omsorg på ett sådant sätt att hennes bebis inte blir
överstimulerad. Hon känner av hur mycket stimulans som är välkommet och kan tolereras.
En tillfredsställande omsorgsmiljö gör att bebisen är fri att utvecklas i ett tillstånd av varande;
den behöver inte alltid reagera. I en optimal omsorgsmiljö kan självet existera fritt från
intrång.” (Ruthellen Josselson, i Aron, 2013, s. 94.)

En högkänslig människa har i regel två alternativa bristfälliga sätt att ta hand om sin
kropp, och Aron jämför detta med de två vanligaste typerna av problematiska
föräldrar: överbeskyddande och underbeskyddande. Aron menar också att
anknytningen till vårdnadshavarna i barndomen kan påverka hur personen senare tar
hand om sitt kroppsjag. Hon talar om att vara för mycket ute eller för mycket inne –
en personlig uppfattning om hur mycket man kan utsätta sig för yttre stimuli, men
också en kollision mellan vad man vill klara av men som man inte ger sig själv tillstånd
till. Enligt Aron kan man vara antingen ute eller inne under långa perioder och vara
nöjd med situationen, men det uppstår ett problem när man känner att man antingen är
för mycket ute för att kunna hålla balans eller att man beskyddar sig med att vara för
mycket inne och gå miste om de möjligheter som andra människor verkar få (Aron,
2013, s. 96—98).
En högkänslig person med ett överbeskyddande förhållande till sin kropp drar sig
tillbaka nästan alltid, även när hen egentligen gärna skulle umgås med människor eller
prova på något nytt. Även högkänsliga människor har en vilja att fungera normalt i
samhället, men de kan ibland känna sig odugliga och inkompetenta för det. Det kan
finnas förväntningar från samhället hur man borde vara, men också en förutfattad
mening om att man själv inte kommer att klara det eller orka. En överbeskyddande
högkänslig tillbringar mycket tid ensam, eftersom hen redan är inställd på att hen inte
kommer att orka till exempel umgås oberoende av hur mycket hen skulle vilja (Aron,
2013, s. 96—98). Detta fenomen går att jämföra med en förälder som ger barnet mat
redan före den är hungrig (Aron, 2013, s. 95). Faran med det är att barnet då förlorar
kontakten med sina instinkter, och det finns en risk för att en högkänslig som skyddar
sig mot alla möjliga stimuli redan innan de nått en blir sämre på att känna igen och
hantera dem. I sådana fall ses all stimulering som något negativt, och positiva
upplevelser av till exempel nyfikenhet och upptäckande uteblir.
En högkänslig person som underbeskyddar sig själv löper stor risk för olika fysiska
problem och stressymptom. Det finns olika orsaker till att underbeskydda sig själv,
18

Petra Rauhala
men inte minst de förväntningar som ställs på människan. I de flesta fallen är det
eftersträvansvärt att vara modig, flitig, outtröttlig och flexibel. Det kan till och med
leda till att en som inte passar in i normen ogillar sig själv och inte känner sig
accepterad, och därför försummar hen sig eller rentav straffar sin kropp. När kroppen
utsätts för stress och utmaning reagerar den alltid – ibland blir vi mera tåliga, men ofta
leder ansträngningen också till stressrelaterade symptom som muskelspänningar,
matsmältningsproblem, trötthet, sömnlöshet, huvudvärk och så vidare (Aron, 2013, s.
102).
Att hitta balans är viktigt, men det kan också vara svårt. Förhållandet mellan att vara
”ute och inne”, som Aron kallar det, varierar med tiden. Det finns inga klara regler för
hur mycket man behöver av vardera, men man behöver känna igen symptomen av att
förhållandet inte är i balans. När man har goda verktyg för att hitta balansen har man
också lättare för att hantera överstimulering när det inträffar. Aron menar också att det
är möjligt att vänja sig vid saker så att de blir mindre överväldigande. Det som vi
upplever som svårt upplever vi som mera stimulerande än det som är lätt, men det går
att öva på saker så att de känns lättare och mindre stimulerande. Detta kallas
habituering. Ett exempel som Aron tar upp är att resa i ett främmande land. Om det är
en ny erfarenhet kan den känsliga resenären fort bli överväldigad och helt uttömd på
energi, medan en som upplevt samma några gånger redan har en bättre förmåga att
fungera och spara på sig själv (Aron, 2013, s. 101).
Som en särskild typ av högkänslighet nämns ofta den sensationssökande högkänsliga
(the sensation seeking HSP). Sensationssökande är ett personlighetsdrag som innebär
en vilja att uppleva och bli stimulerad på olika sätt. En sensationssökande individ söker
efter nya, komplexa eller intensiva upplevelser och är ofta men inte alltid beredd att ta
risker för det. Begreppet myntades av Marvin Zuckerman som undersökt fenomenet
sedan 1960-talet. Tracy Cooper (2015) skriver att ungefär 30 procent av högkänsliga
är sensationssökande och cirka 20 procent kan ses som risktagande. Cooper har skilt
på tre olika faktorer i sensationssökande: jakten på erfarenhet och nya upplevelser,
hämningslöshet och benägenhet för uttråkning.

19

Petra Rauhala

2.3 Skolvardag och pedagogiskt välmående
Från att ha presenterat aktuell teori om högkänslighet övergår jag nu till att presentera
forskning om arbetshälsa och välmående i skolan. Soini, Pyhältö och Pietarinen (2009,
s. 5—6) har undersökt lärarnas pedagogiska välmående och faktorer som bidrar till
lärande i skolan. Enligt dem är lärarens arbetshälsa och välmående viktigt för att
målsättningarna i klassrummet ska kunna uppfyllas. Lärare som mår bra i sitt arbete
kan ta sig an utmaningar effektivt, och de är ofta mera mottagliga för förändring och
utvecklingsarbete. En lärare som upplever att hen orkar i arbetet och klarar av det är
ofta benägna och motiverade att utveckla sin pedagogik och sina metoder. Soini,
Pyhältö och Pietarinen utförde studien på nio samarbetsskolor, och materialet
samlades huvudsakligen från 200 grundskolelärare och kompletterades med material
från rektorer, bildningsledare och elever.
Soini, Pyhältö och Pietarinen benämner det välmående som konstrueras i skolans
vardag för pedagogiskt välmående (pedagoginen hyvinvointi), och det kan ses som ett
resultat av god arbetshälsa. Det pedagogiska välmåendet påverkas av mängden arbete,
de fysiska förutsättningarna, arbetets kontinuerlighet, förändringar och ledarskap
(Hakanen 2005; Syrjäläinen 2002; Huberman & Vandenberghe 1999, i Soini, Pyhältö
& Pietarinen, 2009, s. 5). Också sociala förhållanden på arbetsplatsen påverkar
lärarens pedagogiska välmående. Goda kontakter med både kollegor och elever samt
vårdnadshavare ökar i sin tur känslan av mening och delaktighet, som direkt påverkar
välmåendet. Pedagogiskt välmående är inte heller något som endast gäller var och en
för sig, utan den byggs upp i samspel med alla människor i skolmiljön, och det är
viktigt att alla i skolan upplever en känsla av pedagogiskt välmående.
I Soinis, Pyhäntös och Pietarinens (2009, s. 6) studie identifierades tre olika
huvudsakliga kategorier av hur och i vilka situationer det pedagogiska välmåendet
konstrueras, mera specifikt faktorer som belastar läraren och faktorer som gör att de
orkar. Dessa var följande: (1) kommunikation mellan lärare och elev, (2)
kommunikation inom lärarkåren och (3) kommunikation mellan lärare och
vårdnadshavare. Det är värt att notera att alla dessa huvudkategorier har att göra med
mänsklig kontakt, och de beskriver de mest väsentliga sociala kontakterna som läraren
har i arbetslivet.

20

Petra Rauhala

Tabell 1. Uppbyggnaden av lärarens pedagogiska välmående enligt primärkontexter
(Soini, Pyhäntö & Pietarinen, 2009, s. 6)

Kommunikationen mellan lärare och elev
Som tabellen visar är det kommunikationen mellan elev och lärare (opettaja—oppilas)
som utgör den största delen. Den här typen av kommunikation visar sig vara betydande
både när det gäller orken och när det gäller belastningen. Elev-lärarkommunikationen
upplevs av lärarna som den typ av kommunikation som belastar dem mest, men som
också bidrar till att de orkar nästan lika mycket som kommunikationen mellan
kollegerna. Enligt de deltagande lärarna är det speciellt problemsituationerna som har
stor inverkan både positivt och negativt. Hur läraren lyckas lösa problemsituationer
påverkar hens pedagogiska välmående och känslan av att lyckas och att räcka till. Dels
upplever lärarna att det är just i dessa problemsituationer som de känner att de gör ett
meningsfullt jobb, dels känner de att de misslyckas i något viktigt om de saknar
förmåga att lösa problemen (Soini, Pyhältö & Pietarinen, 2009, s. 7). Här finns det
likheter med Stefan Lindsays (2017) studie om högkänsliga lärare. Hon konstaterade
också att den upplevda yrkeskompetensen hade inverkan på arbetsvälmåendet och
risken att bli utbränd. En intressant synpunkt som Soini, Pyhältö och Pietarinen (2009,
s. 7) tar upp är att när en person upplever sitt arbete som meningsfullt skapar det lätt
starka känslomässiga reaktioner på sådant som händer på arbetsplatsen. Högkänsliga
människor strävar ofta efter att uppleva en stark känsla av mening, och samtidigt har
de starka känsloreaktioner.
Det som är framträdande i beskrivningarna om att orka i arbetet är en helhetsmässig
och analytisk problemlösningsförmåga, att kunna känna igen situationer där man
behöver stöd samt vilken typ av stöd man behöver, och att känna att man som lärare
har kontroll över sitt arbete. En lärare som orkar drar också gränser för sitt jobb, och
gör det medvetet.
21

Petra Rauhala
Kommunikationen inom lärarkåren
Kommunikationen mellan lärarna i kollegiet (opettajayhteisö) är, som det framgår ur
tabell 1 (Uppbyggnaden av lärarens pedagogiska välmående enligt primärkontexter)
en viktig del av uppbyggnaden av det pedagogiska välmåendet. Till skillnad från
kommunikationen mellan lärare och elev där både belastning och ork fick höga värden
har kommunikationen lärare emellan en mycket mindre belastande inverkan. Lärarna
har stor positiv inverkan på varandras ork, men de belastar inte varandra särskilt
mycket. Ett positivt arbetsklimat, gott ledarskap och kollegornas stöd är faktorer som
ökar det pedagogiska välmåendet, medan ledarskapsrelaterade problem, upplevelse av
att ens arbete inte värdesätts och allmänt dåligt klimat är de viktigaste belastande
faktorerna. Lärare är också i allmänhet mera passiva när det gäller utveckling av
kollegial gemenskap och arbetsklimat – det ses som en given förutsättning som man
inte kan, får eller behöver påverka. Medan lärare nog är beredda och villiga att utveckla
sina strategier i klassrummet och med elevernas problemsituationer verkar det som att
de inte i samma grad ser det kollegiala samarbetet som en del av sitt kärnarbete. Att
kommunikationen lärare emellan har så liten belastande effekt kan bero på att det är
stödet man får som framstår som det viktigaste när man möter på utmaningar inom
andra fält. En annan möjlighet är att lärare upplever sitt arbete som så självständigt att
kollegiet och eventuella problem inte känns relevanta (Soini, Pyhältö & Pietarinen,
2009, s. 8—9).

Kommunikationen mellan lärare och vårdnadshavare
Kommunikationen mellan lärare och vårdnadshavare (opettaja—huoltaja) är den
minsta primärgruppen av faktorer som påverkar det pedagogiska välmåendet, och har
en starkare belastande funktion. Kontakten med vårdnadshavarna bidrar inte mycket
till att läraren orkar i sitt arbete, däremot kan den i någon mån bli betungande. Ingen
av effekterna är ändå lika stor som i de första två primärgrupperna. Det som styr hur
läraren upplever dessa kontakter är beroende på hens egna pedagogiska målsättningar.
Lärare ser i allmänhet kontakten till hemmen som viktigt, och det finns en strävan att
utveckla ett fungerande samarbete. De största belastande faktorerna verkar vara olika
synsätt vad beträffar skolans verksamhet och vad som är det bästa för barnet, svåra
hemförhållanden, vårdnadshavarnas ovilja att behandla möjliga problem samt
22

Petra Rauhala
orealistiska krav på lärarna. Det är ofta händelser i denna kategori som gör det svårt
att dra gränser som lärare, eller att man upplever att de gränser man vill hålla fast vid
inte alltid respekteras. Var lärarens ansvar tar slut är en fråga som läraren behöver ta
ställning till, men med barnets bästa i åtanke är det inte alltid så lätt (Soini, Pyhältö &
Pietarinen, 2009, s. 9).
Resultaten från undersökningen visar att det är i vardagliga situationer och möten som
lärarens pedagogiska välmående konstrueras. Den mest betydande kontexten var
kommunikationen mellan elev och lärare: dessa möten kunde potentiellt vara antingen
mycket motiverande och inspirerande eller mycket belastande. Samma situation kunde
upplevas olika av lärare beroende på hur de upplevde att de kunde hantera situationen,
deras pedagogiska välmående var starkt knutet till deras upplevda kompetens. Om
läraren upplevde att hen hade konstruktiva sätt att lösa situationen, blev situationen
mera motiverande än belastande. (Soini, Pyhältö & Pietarinen, 2009, s. 10).

2.4 Högkänslighet i läraryrket
Högkänsliga personer kännetecknas av att de lättare än majoriteten blir överbelastade
och överstimulerade. Trots detta behöver känsligheten inte utgöra ett hinder i
arbetslivet. Enligt Satri (2019, s. 117) kan högkänsliga klara sig lika bra som andra till
och med i krävande arbetsuppgifter, men det förutsätter att arbetsmiljön fungerar. Satri
(2019, s. 93) tar upp Sundbloms tanke om hjärnergonomi – alla personer har ett sätt
att arbeta som är mest skonsamt för hjärnan, och för känsliga personer är det speciellt
viktigt. Hjärnergonomi kallas också kognitiv ergonomi, det senare begreppet finns
även med i Arbetshälsoinstitutets material. Sundblom menar att arbetsmiljön på många
ställen är olämplig för människor, och att det framkallar starka reaktioner i högkänsliga
medan mindre känsliga personer fortfarande kan klara av att arbeta. De högkänsliga
riskerar visserligen att bli utbrända i högre grad, så på sätt och vis fungerar
högkänsligheten som varningssignal. Enligt Sundblom är sådant som är
hjärnergonomiskt för högkänsliga även lämpligt för icke-högkänsliga.
Stefan Lindsay (2017, s. 25—26) hänvisar i sin studie till forskning om högkänslighet
på arbetsplatsen. Högkänsliga personer är ofta mycket samvetsgranna, vilket är en
faktor som kopplats till ökad stress. Därtill är de känsliga för flödet av impulser och
23

Petra Rauhala
andra människors påverkan. En högkänslig påverkas mycket av arbetsklimatet, dels
människorna men dels utrymmet de är i, och ett flertal studier påvisar att högkänsliga
personer påverkas mera av stress än andra och löper högre risk för utbrändhet. En
undersökning hon tar upp är gjord av Evers m. fl. (2008) gällande sambandet mellan
sensorisk bearbetningskänslighet (SPS) och fyra olika faktorer av arbetsrelaterad
stress. Resultatet av undersökningen var att inget samband kunde ses mellan SPS och
arbetsbördan eller den emotionella bördan, men däremot fanns ett klart samband
mellan SPS och vantrivsel i arbetet samt behovet av återhämtning. Enligt Evers
representerar de två förstnämnda faktorerna det första stadiet av stressreaktion, och de
två sistnämnda det andra stadiet. Skillnaderna kunde speciellt ses i det andra stadiets
stressreaktioner, och därmed konstaterade Evers att högkänsliga personer hade en
större risk att bli utbrända än sina mindre känsliga kolleger, särskilt vid långvarig
stress.
Stefan Lindsay (2017, s. 27) tar upp det speciella med läraryrket för högkänsliga
personer, och lyfter särskilt upp människokontakterna:
”People with SPS display specific behaviors in the way they interact with other people in
the workplace. Schools in particular provide large amounts of stimulation. Jaeger (2005)
writes that people with SPS are more affected by people than anything else, a detail that has
strong implications for teachers who interact with dozens, and sometimes hundreds, of people
every day. People with SPS are often highly reflective and keenly aware of themselves and
others (Cooper, 2014, p. 80), including others’ negative energy (Cooper, 2015).” (Stefan
Lindsay, 2017, s. 27.)

Det är alltså främst behovet att hela tiden engagera sig i socialt umgänge som verkar
vara speciellt belastande för högkänsliga. Högkänsliga människor speglar sin
omgivning hela tiden och är mottagliga för impulser, men avsaknaden av filter gör det
svårt att skydda sig själv mot flödet av impulser. Möjliga strategier för att skydda sig
själv är att stänga dörren till kontoret eller annars isolera sig själv för en stund, men
det är ofta svårt eftersom högkänsliga har hög empatiförmåga och ofta känner att de
behöver finnas tillgängliga för alla, även när deras personliga resurser är otillräckliga.
God förmåga till självreglering är en skyddande faktor, men också en utmaning för
högkänsliga personer.
Aron (2013, s. 190) skriver i sin bok om Greg, en högkänslig lärare som sökte hjälp
och ville diskutera sitt planerade karriärsbyte. Greg var en omtyckt lärare och
24

Petra Rauhala
respekterad av både elever och kollegor, och han kände att läraryrket alltid varit hans
kall. Han upplevde ändå att han inte kunde arbeta som lärare, eftersom det enligt hans
uppfattning var ett olämpligt arbete för en högkänslig person. När han besökte Aron
förväntade sig Greg att hon skulle bekräfta hans konklusion. I stället valde Aron en
annan inriktning. Aron menar själv att högkänsliga lärare är en tillgång, eftersom de
har empatiförmåga och kan se sina elever på ett djupare plan. De är ofta kreativa och
idérika kolleger och samvetsgranna arbetstagare. Enligt Aron är undervisning en
väldigt logisk livsuppgift för en sensitiv och omtänksam person. Greg var bra på sitt
arbete, men problemet var hur han skulle orka med det. Han insåg dock att problemet
inte var att han var olämplig som lärare, utan att arbetsförhållandena var olämpliga för
honom. Han bestämde sig för att göra konkreta åtgärder för att ändra på sitt
arbetsinnehåll i stället för att helt byta bransch. Han arbetade bland annat kortare dagar.
Först kände Greg att han behövde dölja allt för rektorn och andra kollegor, men de
märkte sedan hur mycket bättre han verkade må och sköta uppgifterna när han väl var
på plats. Greg blev inte utmattad, utan hittade en lösning som fungerade för honom
(Aron, 2013, s. 190—191).
Stefan Lindsay (2017) har själv undersökt lärare i socioekonomiskt utsatta områden i
USA. Utifrån 114 lärare valdes sju lärare för vidare undersökning på grund av sin
högkänslighet. Stefan Lindsay använder begreppet sensorisk bearbetningskänslighet
parallellt med högkänslighet, och särskilt i den kvantitativa delen som en klart mätbar
egenskap. Studien omfattade lärare i alla stadier, från grundskola till gymnasium. Det
första skedet av studien var kvantitativ och fördjupningsdelen kvalitativ. I den
kvantitativa fasen där Stefan Lindsay testade lärarna för högkänslighet och
stressbenägenhet fann hon att de högkänsliga lärarna kunde riskera att bli utbrända i
högre grad än de kollegor som inte hade samma personlighetsdrag. Helhetsmässigt
kunde skillnaden inte märkas, men när utbrändhetens olika delområden analyserades i
förhållande till personlighetsdraget SPS kunde man se att högkänslighet hade
statistiskt signifikant samband med både stress och känslomässig utmattning.
Känslomässig utmattning var en av de tre stressfaktorerna som analyserades, de andra
var en känsla av att inte få erkännande för sitt arbete och depersonalisation.
Personlighetsdraget SPS hade enligt resultaten av Stefan Lindsays studie inget
samband med dessa två, men specifikt ett signifikant positivt samband med
känslomässig utmattning. Märkbart är också att benägenheten för stress och utbrändhet
25

Petra Rauhala
i hög grad påverkades av lärarnas upplevda yrkeskompetens, och därför var de lärare
med en magisterutbildning mindre benägna att bli utbrända.

2.5 Sammanfattning
Trots att högkänslighet eller sensorisk bearbetningskänslighet är ett relativt nytt
begrepp som först under detta årtusende blivit bekant för allmänheten finns det redan
en hel del överensstämmande forskning som tyder på att det handlar om en medfödd
egenskap som har sin grund i biologin. Därtill har man hittat olika genetiska aspekter
som verkar bidra till detta personlighetsdrag, men den exakta biologiska grunden är
fortfarande inte helt klar. Det som ett flertal forskare, bland annat Chen m. fl. (2001)
och Suomi (1997), har funnit betydande är avvikande nivåer av vissa signalsubstanser
såsom serotonin och dopamin. Todd m. fl. (2015) har i sin studie funnit att en gen som
kallas ADRA2B och som påverkar noradrenalinproduktionen inverkar på hur starkt
människor reagerar på positiva, negativa eller neutrala stimuli.
Trots att forskare intresserar sig för den genetiska bakgrunden för personlighetsdraget
är det för de flesta mera meningsfullt att koncentrera sig på den personliga upplevelsen
och hur detta personlighetsdrag påverkar det vardagliga livet. Eftersom det inte är en
sjukdom (Satri, 2019, s. 36—37) behöver också strategierna för hantering av
personlighetsdraget och dess utmaningar sökas på annat håll än det medicinska fältet.
Det viktiga för den undersökning jag själv har genomfört är förståelsen för hur
högkänsligheten kan ta sig i uttryck på många olika sätt samt vilka reaktioner som
överstimulering leder till. Detta är centralt för att kunna förstå och analysera de
utmaningar och fördelar som är kännetecknande för en högkänslig lärare, samt de
strategier som dessa lärare använder och de bakomliggande orsakerna till dem. Varför
gör en överstimulerad lärare på ett visst sätt, och varför fungerar det, eller varför
fungerar det inte? Det är också relevant att känna till faktorerna som påverkar det
pedagogiska välmåendet. Till exempel intervjufrågorna konstruerades med dessa
faktorer i åtanke.
Den främsta kritiken som riktats mot forskningen om högkänslighet och speciellt
Arons teori är att den ger en för ensidig bild av fenomenet. Samtidigt som Aron strävar
efter att ta upp olika faktorer som personlighetsdraget SPS består av uppfattas speciellt
26

Petra Rauhala
DOES-systemet som ett paket som alla högkänsliga måste uppfylla. DOES-systemet
har alltså kritiserats för att inte i tillräcklig grad ta i beaktande individuella skillnader.
Aron

talar

endast

om

ett

helhetsbegrepp

som

hon

kallar

sensorisk

bearbetningskänslighet (SPS), medan Smolewska, McCabe och Woody (2006) vidare
delar in draget i tre olika aspekter: estetisk känslighet (aesthetic sensitivity), låg
sensorisk tröskel (low sensory threshold) och benägenhet för stimulering (ease of
excitation). Dessa tre typer av högkänslighet kan alltså existera ensam eller
tillsammans.

Smolewskas,

McCabes

och

Woodys

forskning

har

senare

uppmärksammats också av Aron, som på det vetenskapliga fältet fortfarande ses som
en banbrytare inom ämnet (Satri, 2019, s. 26). Annan kritik som riktats mot teorin är
att den medför en risk för antingen över- eller underdiagnostisering. Enligt Sundblom
(i Satri, 2019, s. 36—37) har försöken att likställa högkänslighet med en medicinsk
diagnos lett till att människor ”diagnostiserats” som högkänsliga även om de i själva
verket varit i behov av en medicinsk diagnos och behandling. Bland annat olika
autismspektrumsjukdomar och neuroticism kan ge upphov till liknande symptom som
högkänslighet (Aron, 2017, s. 15, 24)

27

Petra Rauhala

3 Metod
I detta kapitel presenterar jag avhandlingens forskningsansats och forskningsmetoder
samt etiska synpunkter.

3.1 Forskningsansats
Min

undersökning

bygger

på

den

fenomenografiska

forskningsansatsen.

Fenomenografin är en kvalitativ forskningsansats, vilket innebär att den fokuserar på
enskilda personers tolkning och upplevelser. Kvalitativ forskning strävar efter att få
personliga svar och nå en djupare förståelse för fenomenet snarare än mätbara och
jämförbara data. Mason (2017) skriver att det är svårt att definiera kvalitativ forskning,
eftersom den alltid formas enligt forskaren och forskningens syfte. Det finns så många
sätt att driva kvalitativ forskning på, att en entydig definition är omöjlig. Det som i sin
enkelhet kännetecknar kvalitativ forskning är att man intresserar sig för egenskaper
hos saker och företeelser, ”qualities of things and of life in all their richness and
vibrancy” (Mason, 2017, s. ix.) Kvalitativ forskning strävar efter att undersöka den av
människan upplevda världen, och detta görs genom att undersöka värderingar,
uppelevelser, erfarenheter och beteenden (Cohen, Manion & Morrison, 2011. s. 219)
Fenomenografin kan räknas till de empirinära forskningsansatserna (Patel &
Davidson, 2003, s. 33). Fenomenografin är en forskningsansats som kännetecknas av
att forskaren vill få fram olika människors uppfattningar om ett fenomen. Forskaren
utgår ifrån att människor har något varierande uppfattningar om fenomenet som
undersöks, och har inte som mål att försöka hitta en gemensam kärna i deras utsagor
utan intresserar sig för att kunna beskriva och tolka variationen i de möjliga
uppfattningarna (Uljens, 1982, s. 10). Starrin och Svensson (1994, s. 112) skriver att
ordet fenomenografi härstammar från grekiskans fenomenon (”det som visar sig”) och
grafi (”beskriva i ord eller bild”). Fenomenografins rötter finns vid pedagogiska
institutet vid Göteborgs universitet. Från första början var syftet att undersöka
inlärning från ett kvalitativt perspektiv i stället för den kvantitativa metoden som varit
dominerande. En grupp forskare valde att undersöka vad som lärdes in i stället för hur
mycket som lärdes in. Alla lärde sig naturligtvis inte samma saker, och frågorna var
28

Petra Rauhala
inriktade så att man kunde ta reda på både olikheter och likheter i människors
uppfattningar. Marton och Booth (2000, s. 146) motiverar den fenomenografiska
ansatsen genom följande resonemang: för att kunna åstadkomma utveckling, att något
blir bättre, måste man först förstå hur en person erfar den situation hen befinner sig i.
Hur en människa hanterar problem beror på hur människan erfar problemen i fråga.
Inom fenomenografin utgår man alltså ifrån att det intressanta är hur människor
uppfattar olika fenomen, inte vad dessa fenomen helt objektivt är. När en människa
uppfattar ett fenomen ger hen själv innebörden till det, och då är relationen mellan
människan och omvärlden aldrig samma för två olika människor. Man utgår ifrån att
det finns något att intressera sig för i varje enskild relation mellan individ och omvärld
och varje uppfattning om ett fenomen (Patel & Davidson, 2003, s. 33). Enligt Marton
och Booth (2000, s. 146) är det dels variationen och föränderligheten i mänskliga
uppfattningar som är intressant, dels är det förmågan att erfara specifika företeelser på
ett speciellt sätt.
Fenomenografin är en induktiv ansats som inte utgår från en färdig teori som forskaren
antingen ska verifiera eller dementera, utan avsikten är att åstadkomma en trovärdig,
lokal teori utifrån begränsad empiri. Denna lokala teori kan gälla ett unikt fall, grupp,
situation, uppfattning eller kultur. Den går alltså inte att generalisera, men man kan
komma fram till information som är väsentligt för exempelvis en viss grupp. Kritik har
riktats mot fenomenografin tillsammans med andra empirinära ansatser eftersom de
riskerar att förbli ytliga. Medan forskaren i många fall kan förbli nästan objektiv kan
det i sin tur göra att forskarens förförståelse inte utnyttjas och att forskaren endast gör
en ytlig analys av materialet, vilket leder till magra resultat (Patel & Davidson, 2003,
s. 34). Marton och Booth (2000, s. 146—147) betonar att fenomenografin i sig inte är
en metod, utan specifikt en ansats, ett perspektiv som man kan använda för att sedan
välja lämpliga metoder och att hantera dessa metoder och sina forskningsfrågor på ett
ändamålsenligt sätt.
Fenomenografi och fenomenologi är begrepp som ofta används parallellt, och ibland
utan klarhet i vad som avses. Marton och Booth (2000, s. 152—153) tar upp frågan
om man kan underordna fenomenografi under fenomenologin, en av de största
filosofiska skolorna under detta sekel. Fenomenologin har den mänskliga erfarenheten
som forskningsobjekt, men på ett annat sätt. Fenomenologins mål är oftast att
29

Petra Rauhala
åstadkomma en enhetlig teori om ett fenomen genom specifika metoder. En
fenomenolog vill fånga djupet i en persons erfarenhet, och det är själva essensen i
fenomenet som är intressant. En fenomenograf ser på bredden och variationen av
erfarenheter, och ofta en mera kritisk, yttre granskning av flera personers uppfattningar
i jämförelse med varandra och fenomenet som de förhåller sig till. Det som en
fenomenografisk undersökning strävar efter att åstadkomma är en beskrivning av ett
fenomen på en kollektiv nivå, baserat på fragment av olika erfarenheter som alla bidrar
till en större förståelse av ett och samma fenomen (Marton & Booth, 2000, s. 150).
Marton och Booth (2000, s. 154) menar att fenomenografin kan ses som en ansats som
utvecklats från fenomenologin, men eftersom den inte binds av samma teoretiska och
metodmässiga ramar är den snarare en avlägsen släkting. Larsson (1986, s. 13)
sammanfattar det fenomenografiska forskningsobjektet så här:
”Vi vill beskriva hur fenomenen i omvärlden uppfattas av människor, detta innebär att vi är
ute efter innebörder i stället för förklaringar, samband eller frekvenser. Det innebär också att
vi har valt att beskriva hur något framstår för dessa människor och inte hur något egentligen
är.” (Larsson, 1986, s. 13.)

Eftersom högkänslighet i högsta grad är subjektivt för en människa var
fenomenografin ett naturligt val. Det var inte fenomenet högkänslighet i sig som jag
hade som avsikt att undersöka, utan jag ville veta hur människor med detta
personlighetsdrag upplever det och hur det tar sig i uttryck för var och en, samt hur det
påverkar hur de erfar sitt arbete. Jag utgick ifrån ett antagande att det kommer att finnas
en variation av upplevelser bland intervjupersonerna, och jag anser att allas
upplevelser behöver ses som lika viktiga och relevanta för helheten.

3.2 Förundersökning
Innan jag påbörjade den egentliga undersökningen ville jag bygga upp en förförståelse
för ämnet på ett bredare plan än min egen subjektiva syn. Därför skrev jag ett
meddelande i en Facebook-grupp för högkänsliga personer där jag efterlyste
berättelser och erfarenheter av högkänsliga lärare och lärarstuderande. I meddelandet
skrev jag att man antingen fick svara i kommentarsfältet eller skicka
privatmeddelande, och det var ungefär lika många som svarade i kommentarsfältet
som via privatmeddelande. Dessa kommentarer har jag sedan hänvisat till i
30

Petra Rauhala
inledningen till detta arbete. Det är viktigt att notera att dessa kommentarer inte är en
del av min empiriska undersökning och att jag inte har använt mig av dem för att få
svar på mina forskningsfrågor. De fungerade snarare som hjälp för att presentera temat
och försäkra mig om undersökningens relevans samt som stöd för att konstruera
intervjufrågorna.

3.3 Datainsamlingsmetod
Den datainsamlingsmetod jag använt mig av är intervju. Fyra personer har intervjuats:
en specialklasslärare, en ämneslärare som numera arbetar som studiehandledare, en
musiklärare och två klasslärarstuderanden. Jag har valt att intervjua informanterna
eftersom jag är intresserad av deras personliga uppfattningar, och eftersom
högkänslighet i högsta grad handlar om personliga upplevelser.
Enligt Kvales (2002) definition som Dalen tar upp i Intervju som metod är intervju
egentligen ”en ’utväxling av synpunkter’ mellan två personer som samtalar om ett visst
tema.” (Dalen, 2015, s. 9.) Intervju är en kvalitativ datainsamlingsmetod som lämpar
sig bra för att ta reda på känslor, synpunkter och erfarenheter hos en mindre population.
Dalen skriver att ”ett överordnat mål för kvalitativ forskning är att nå insikt om
fenomen som rör personer och situationer i dessa personers sociala verklighet”.
Intervju är också en datainsamlingsmetod som upplevs naturlig: vi ställer hela tiden
frågor när vi vill veta mera om saker och ting, och med våra frågor vänder vi oss till
dem som förväntas ha kunskap inom området. Alla människor har i någon form blivit
intervjuade och intervjuat själv någon gång. När intervju används som metod för
vetenskaplig forskning är dock kvalitetskraven högre (Lantz, 2013, s. 13—14). Data
som erhålls genom intervju tolkas alltid av forskaren som har en viss förförståelse.
Utgående från den analyserar forskaren det som informanten sagt, och det gäller att
vara medveten om var man själv står och vilken relation man som forskare har till det
som studeras. En neutral och opartisk förhållning är nödvändig, men egna erfarenheter
kan också bidra till en mer lyckad intervjusituation och djupare tolkning. Faran finns
i att informantens synpunkter då färgas av forskarens egna. Å andra sidan kan data te
sig svårtolkade om ämnet är helt obekant för forskaren (Dalen, 2015, s. 9–13).
Balansgången mellan att ha en tillräcklig grund att stå på och att riskera att resultaten
påverkas av forskarens egna uppfattningar är inte helt lätt. Lantz (2013, s. 14) skriver
31

Petra Rauhala
att det är mycket lättare att övertolka eller tolka in annat i sådant som sägs än sådant
som baserar sig på siffror och experiment. God förberedelse är enligt Lantz
grundläggande. Man behöver granska intervjuns upplägg och frågornas karaktär.
Intervjufrågor som endast svarar så sådant som forskaren redan antar är helt enkelt
onödiga. Därför måste frågorna vara stödande, men tillräckligt öppna för att
informanten ska få formulera egna svar, inte endast bekräfta eller förkasta forskarens
uppfattningar.
Intervjuer kan delas in i strukturerade, halvstrukturerade och ostrukturerade intervjuer.
(Alvesson, 2011, s. 16—18). Lantz (2013, s. 42—47) har en indelning med fyra olika
skalsteg: den öppna intervjun, den riktat öppna intervjun, den halvstrukturerade och
den strukturerade intervjun. Den här indelningen, med tre eller fyra skalsteg, berättar
hur intervjuförfarandet är – helt bestämt på förhand, planerat men med rum för
spontana mellanfrågor eller helt fritt med bara ett övergripande tema. De öppna
intervjuerna är enligt Alvesson ofta rättare sagt löst strukturerade, eftersom
intervjuaren ändå vill få svar på vissa frågor och kan således styra samtalet åt något
håll. Enligt Lantz (2013, s. 42) är de öppna intervjuerna ofta uppbyggda så att
intervjuaren ställer en övergripande fråga som den intervjuade fritt får reflektera kring.
De strukturerade i sin tur gör intervjuaren till ett levande frågeformulär: ”Intervjuaren
ställer då i förväg formulerade frågor i en förutbestämd ordning och respondenten
svarar på i förväg uppgjorda svarsalternativ” (Lantz, 2013, s. 42.) Den
halvstrukturerade intervjun har vissa bestämda ramar, men med frihet att ställa
följdfrågor eller ändra på frågornas ordningsföljd eller inriktning utgående från de svar
som respondenten kommer med. Trost (2005, s. 20—21) problematiserar begreppet
strukturering och säger att den ofta används för att beteckna helt olika saker. Någon
kan påstå att en intervju är högt strukturerad även om svarsalternativen är öppna och
frågorna kan modifieras under intervjuns gång, eftersom intervjuaren ändå har bestämt
temat och styrt in samtalet på specifikt det hen vill. Ett annat begrepp som Trost tar
upp är standardisering: huruvida intervjuförfarandet är identiskt för alla eller om den
kan ändras beroende på vem man intervjuar. Sådana tänkbara förändringar är till
exempel frågornas ordningsföljd, tonfall, språk, dialekt och så vidare. Trost skriver så
här: ”Rent allmänt kan man säga att de kvalitativa intervjuerna, som man gör t. ex. i
forskningssammanhang, utmärks av hög grad av strukturering och låg grad av
standardisering.” (Trost, 2005, s. 21.) Enligt Trosts definition passar denna
32

Petra Rauhala
beskrivning in på de intervjuer jag har gjort, medan de snarare skulle klassas som
halvstrukturerade av Lantz eller Alvesson.
Graden av struktur styrs av vad som upplevs relevant och ur vems synvinkel – i den
helstrukturerade intervjun, i likhet med enkäten, är det forskaren som avgör olika
frågors relevans. För respondenten är dessa frågor mer eller mindre relevanta. I en
halvstrukturerad intervju har forskaren en uppfattning om vad som kommer att vara
relevant, men respondenten kan påverka intervjuns gång utgående vad som hen
upplever som relevant, och också styra forskaren att beakta dessa saker som relevanta.
Skillnader i respondentens och forskarens uppfattningar om vissa frågors relevans kan
också tillföra värdefull information. De öppna intervjuerna ger ansvaret att avgöra vad
som är relevant helt åt respondenten. (Lantz, 2013, s. 42).
Ytterligare kan man dela in intervjuer enligt storlek (intervju av en person eller
gruppintervju), kommunikationsmedium (ansikte mot ansikte, telefonintervju eller
elektronisk intervju) och kategori. Med kategori avser man gruppen som intervjuas: är
det barn, äldre, minoriteter, män eller kvinnor som intervjuas. Detta för att olika
”grupper av människor antas ibland kräva särskilda hänsyn när del gäller
intervjumetod.” (Alvesson, 2011, s. 16—18.) Själv har jag intervjuat alla mina
informanter enskilt och ansikte mot ansikte. För mig var det viktigt att få fram
personliga synpunkter, och frågorna var direkt relaterade till arbetet. Samtliga
informanter var kvinnor, men skulle jag ha haft representanter för andra kön med
skulle frågorna jag ställde ha varit de samma.
Intervjufrågorna ska vara kopplade till de forskningsfrågor man önskar besvara. När
man utarbetar frågorna är det bra att planera intervjun så att de inledande frågorna
skapar en bra atmosfär och därifrån arbetar man sig gradvis djupare in på temat. Det
är bättre att ha frågor där man ber informanten beskriva något än frågor som bara kan
besvaras med ja eller nej. Dalen sammanställer olika kontrollfrågor som man med
fördel kan använda för att formulera så bra intervjufrågor som möjligt. På listan finns
följande punkter:
” Är frågan klar och otvetydig?”
”Är frågan ledande?”
”Kräver frågan speciell kunskap och information som informanten kanske inte har?”
33

Petra Rauhala
”Innehåller frågan alltför känsliga saker som informanten kommer att vägra uttala sig
om?”
”Ger frågeställningen utrymme för att informanten kan ha egna och måhända
otraditionella uppfattningar?” (Dalen, 2015, s. 32.)
Jag sammanställde en intervjuguide med 31 frågor varav de fyra första fungerade som
bakgrundsfrågor och hade att göra med yrkesval, förväntningar på arbetet och den
nuvarande arbetssituationen. Resten av frågorna gick mera direkt in på högkänslighet,
personlighet, skolvardag, arbetsvälmående, människokontakter och relationer mellan
elever och kolleger samt strategier för självreglering. Intervjuerna genomfördes i
enrum, enskilt för varje deltagare. Det som var viktigt för mig i intervjusituationen var
att den utfördes på ett ställe där man kunde vara ostört, samt att försöka skapa en
avslappnad stämning. När jag sammanställde min intervjuguide hade jag i åtanke
Dalens (2015, s. 32) kontrollfrågor. Jag var noggrann med att formulera frågorna så
att de gav rum för egna beskrivningar, men jag märkte att eftersom jag undvek att ställa
ledande frågor krävde vissa frågor förtydligande under intervjuns gång. Min
intervjuguide fungerade som ett stöd – den innehöll de frågor som jag ville ha svar på,
men jag kunde ändra på ordningsföljden enligt hur diskussionen fortskred. Jag är
medveten om att vissa frågor kunde uppfattas som känsliga eller leda till känsliga
associationer, så jag tog dem senare under intervjun. Jag anser att dessa frågor var
nödvändiga för den här undersökningen.

3.4 Val av respondenter
Jag bestämde mig för att göra fem intervjuer med högkänsliga lärare och hade kontakt
med fem lärare. Jag valde att göra fem intervjuer eftersom jag förväntade mig att det
är en tillräckligt liten grupp för att kunna ta fram tillräckligt djupgående information
från var och en, men tillräckligt stor för att kunna märka likheter och skillnader i
utsagorna. Under processen avsade sig en av deltagarna, därmed består materialet av
endast fyra intervjuer. I slutskedet skulle jag ha haft möjlighet att eventuellt få kontakt
med en femte lärare, men i det skedet hade jag redan gjort de andra intervjuerna och
analyserat dem, och bedömde att även fyra informanter var en lagom stor grupp.
Deltagarna i undersökningen identifierar sig som högkänsliga – alla har läst om ämnet
34

Petra Rauhala
och bekantat sig med självvärderingstestet. Samtliga deltagare har arbetat som lärare
varierande tidsperioder. Här följer en kort beskrivning om varje deltagare:
(1) Utbildad speciallärare och klasslärare. Har arbetat som speciallärare största delen
av sina yrkesverksamma år och därmed haft flera skolor i staden som sitt
ansvarsområde. Har nu för första gången en egen klass, årskurs 1. Har också timmar i
andra årskurser, för tillfället årskurserna 3, 4 och 6.
(2) Musiklärare i mellanstadiet i Sverige, det vill säga årskurserna 4—6. Utbildad
musikpedagog.
(3) Utbildad ämneslärare, arbetar numera som studiehandledare i gymnasiet.
(4) Femte årets klasslärarstuderande, är på slutrakan av studierna och har redan innan
studierna vikarierat i ett år.
Två av deltagarna frågade jag personligen, och de två andra anmälde sitt intresse till
mig. Jag hade publicerat ett Facebook-inlägg där jag sökte deltagare för min studie,
och ursprungligen tog tre personer kontakt och skrev att de gärna ville delta i
undersökningen. Slutligen deltog bara två av dessa. Kriterierna för val av respondenter
var att personen definierar sig som högkänslig samt att personen arbetat som lärare
och har en pedagogisk utbildning. Undervisningsstadiet spelade inte roll i urvalet.
Samtliga deltagare är kvinnor i olika åldrar.

3.5 Analysmetod
Enligt Marton och Booth (2000, s. 172—173) pågår en analys av materialet under hela
forskningsprocessen. Redan i datainsamlingsskedet pågår en preliminär analys som är
mer eller mindre fokuserad, och som gör forskarens uppfattning mera detaljerad och
strukturerad. Det kan hända att det exempelvis uppstår mindre förändringar i
datainsamlingen på grund av nya insikter som uppstår under den preliminära analysen.
För egen del märkte jag efter min första intervju att vissa frågor överlappade varandra,
och vissa följdfrågor kunde skrivas in i intervjuguiden så att de blev bättre utformade.
Min intervjuguide fungerade till största delen väl och att jag fick svar på mina frågor
med hjälp av den. Frågornas ordningsföljd fungerade också väl, även om vissa
följdfrågor gjorde att jag behövde återkomma till ett tidigare ämne igen. Marton och
35

Petra Rauhala
Booth skriver att intervjuaren under intervjun försöker rikta deltagarnas intresse mot
specifika saker om vartannat, och vissa saker avgränsas bort.
Meningskategorisering är den vanligaste analysmetoden inom fenomenografisk
forskning. Målet är att kategorisera de uttalanden som informanterna gör så att man
kan skilja på ett antal olika huvudsakliga sätt att uppleva fenomenet, som utgör
variationen av de potentiella sätten att se på fenomenet (Marton & Booth, 2000, s.
173—175). Larsson (1986, s. 37) poängterar vikten av att läsa sina intervjuutskrifter
noggrant och jämföra dem med varandra för att komma fram till kategorier som bäst
beskriver de uppfattningar som uttrycks. Det är viktigt att forskaren vet vad hen vill
ha svar på för att kunna skapa kategorier som svarar på frågorna. Larsson (1986, s. 31)
skriver att även om man redan skapat kategorier är det viktigt att kritiskt granska dem
och sina intervjuutskrifter under hela processen för att upptäcka svar som kanske
behöver en ny kategori eller som bättre kan placeras i en annan kategori, eller om en
kategori behöver omformuleras för att även ha plats för just det svaret. ”Man söker
ständigt efter likheter och skillnader, likheter och skillnader” (Larsson, 1986, s. 31.)
Genom att med eftertanke och kritisk granskning läsa intervjuerna kan man hitta
mönster som kan utgöra grunden till kategorierna. Enligt Larsson (1986, s. 37) är det
viktigt att man inte endast fokuserar på det som uttryckligen sagts, utan också lägger
märke till det underförstådda. När jag transkriberade mina intervjuer gjorde jag det så
fort som möjligt efter genomförandet, när jag ännu kunde komma ihåg situationen och
vilka ansiktsuttryck och känslor informanten visade. Jag skrev också ut skratt och
tystnader i intervjuutskriften. Under transkriberingsfasen lämnade jag bort delar som
jag redan visste att inte är relevanta, men jag sparade ändå ljudinbandningarna för
säkerhets skull och skrev upp vilken tidsintervall av intervjun som lämnats bort ur den
transkriberade texten.
Larsson (1986, s. 37) skriver att forskaren behöver komma fram till ett kategorisystem
som bäst beskriver just det data man har samlat in. Samma data skulle kunna beskrivas
utgående från flera olika system, så det är upp till forskaren att se till att hen på bästa
sätt för svar på sina forskningsfrågor. Kategorisystemet måste beskriva data väl, och
varje utsaga som är av relevans för forskningsfrågorna ska kunna placeras i någon
kategori. Patel och Davidson (2003, s. 33) skriver att den fenomenografiska analysen
sker i fyra steg. Efter transkriberingen av intervjuerna händer alltså följande:
36

Petra Rauhala
(1) Forskaren bekantar sig med data och etablerar ett helhetsintryck
(2) Forskaren uppmärksammar likheter och skillnader i utsagorna i intervjuerna
(3) Forskaren kategoriserar uppfattningarna i beskrivningskategorier
(4) Forskaren studerar den underliggande strukturen i kategorisystemet
Analysprocessen i en fenomenografisk undersökning är induktiv, forskaren sorterar
materialet och söker efter mönster. Detta mönster är olika kategorier som täcker de
intervjuades uppfattningar och under vilka utsagorna kan klassificeras. Kategorierna
ska tydligt skilja sig från och inte överlappa varandra, och det ska vara entydigt till
vilken kategori en utsaga ska placeras. Det kategorisystem som uppstår är en
beskrivning av uppfattningar om ett fenomen, alltså utgör det resultatet av analysen
(Patel & Davidson, 2003, s. 33). Marton och Booth (2000, s. 174) påpekar att resultatet
av en fenomenografisk analys sammanfattar individuella uppfattningar och tar dem till
en kollektiv nivå – beskrivningskategorier kan innehålla olika människors liknande
utsagor. Dessa utsagor är kanske inte exakt samma, men forskaren sammanställer en
”kollektiv beskrivning” som på bästa sätt inkluderar alla de utsagor som placerats i
samma kategori.
Min analys började med att jag transkriberade intervjuerna, vissa i sin helhet och vissa
med en del utelämnade, irrelevanta delar. Jag hade bandat in intervjuerna med telefon,
och de var mellan 25 och 50 minuter långa. Efter att jag transkriberat intervjuerna
började jag systematiskt bearbeta dem. Jag läste utsagorna och fördelade dem i ett nytt
dokument under de forskningsfrågor där de passade in bäst. Därefter började jag skapa
beskrivningskategorier under forskningsfrågorna baserat på vad utsagorna närmare
handlade om. Efter den första intervjun hade jag en struktur, och därefter fortsatte jag
att gå igenom resten av intervjuerna på samma sätt. De utsagor som passade in i
kategorier jag redan skapat satte jag in där, ibland behövde jag omformulera kategorins
namn så att den innefattade flera liknande utsagor. Ifall det förekom utsagor som inte
passade in i någon av de existerande kategorierna skapade jag en ny. På samma sätt
granskade jag varje intervju från början till slut, tills jag hade ett dokument med mina
tre forskningsfrågor och ett antal beskrivningskategorier under var och en. För att hålla
reda på informanternas utsagor färgkodade jag varje informant, eftersom jag i detta
skede inte ännu hade numrerat dem.

37

Petra Rauhala
Efter att jag hade placerat de enskilda lösa utsagorna i rätta kategorier inledde jag en
noggrannare analys där jag skrev om vilka uppfattningar hade fått plats i den kategorin,
hur informanterna beskrev sina uppfattningar och hur många som nämnt en viss sak.
Jag granskade hela tiden kritiskt kategoriernas namn och innebörd och omformulerade
vissa ännu när jag skrev resultatredovisningen. Jag funderade också länge på antalet
kategorier. Under forskningsfråga 1 formulerades hela nio kategorier, medan de under
forskningsfråga 2 fanns bara tre. Svaren till forskningsfråga 3 delades in i sju
kategorier. Orsaken till att jag valde att behålla det stora antalet kategorier under
forskningsfrågorna 1 och 3 är att jag upplevde att variationen var så stor att jag annars
inte skulle ha kunnat representera alla deltagares åsikter rättvist. Deltagarnas svar till
forskningsfråga 2 var mycket mera överensstämmande, och där var det möjligt att
reducera antalet kategorier.

3.6 Tillförlitlighet, trovärdighet och etik
Reliabilitet och validitet är begrepp som ursprungligen kommer från den kvantitativa
forskningen, och deras innebörd är delvis annan när de tillämpas inom kvalitativa
undersökningar. I kvalitativa undersökningar används ofta begreppen tillförlitlighet
och trovärdighet i stället för reliabilitet och validitet, och det jag också jag valt att göra.
När jag hänvisar till en annan författare använder jag antingen det begrepp som
skribenten använder eller båda begreppen parallellt när jag anser det nödvändigt för
att undvika missförstånd.
Tillförlitlighet syftar enligt Jakobsson (2011, s. 137–138) på undersökningens
repeterbarhet, det vill säga om en annan forskare genom att göra samma undersökning
kunde uppnå liknande resultat. Joppe (2000, refererad i Gholafshani, 2003, s. 598)
menar att reliabilitet eller tillförlitlighet innebär en sanningsenlig och konsekvent
framställning av undersökningens population vid den tidpunkt som undersökningen
görs. En undersökning med hög reliabilitet ger likadana resultat om undersökningen
repeteras under samma förutsättningar, och en metod med hög reliabilitet har
hållbarhet även över tid. Denna definition som sådan kan bara tillämpas på kvantitativa
studier. Också Kylén (2004, 12—13) skriver att tillförlitlighet innebär att de uppgifter
man erhåller är sanningsenliga, men poängterar att sanningshalten kan basera sig på
fakta, men också på personliga uppfattningar och vad som är sant för en enskild person.
38

Petra Rauhala
Detta är en särskilt relevant fråga inom kvalitativ forskning. Kylén menar att så kallade
mjuka data som åsikter, upplevelser och känslor kan vara tillförlitliga även om de
varierar lite, om de ändå pekar åt samma håll. Eftersom en kvalitativ studie söker
djupare förståelse av hur personer tänker eller agerar är det viktigare att man erhåller
rika, varierande svar. Att få olika svar när en fråga ställs flera gånger skulle i en
kvantitativ undersökning vara tecken på att undersökningen har svag reliabilitet,
medan det inte nödvändigtvis betyder att en kvalitativ studie saknar tillförlitlighet, utan
kanske att frågan belyses ur olika synvinklar eller med olika djup.
Validitet inom kvantitativ forskning är enligt Joppe (2000, i Gholafshani, 2003, s. 599)
hur väl undersökningen lyckas mäta det som den har som mål att mäta.
Forskningsmetoder med hög validitet träffar kärnan i undersökningsobjektet. Validitet
eller trovärdighet är en bedömning av metodens och urvalets lämplighet samt om
resultaten överensstämmer med informanternas utsagor, alltså hur exakt den valda
metoden är. Enligt Kylén (2004, s. 12—13) handlar trovärdighet i kvalitativ forskning
om att vi får in den information vi vill ha, och också om att vi inte får in för mycket
onödiga data. Trovärdigheten kan enligt Jakobsson (2011, s. 138) stärkas genom att
beskriva den använda datainsamlingsmetoden och analysmetoden väl. Patel och
Davidson menar att det inom kvalitativ forskning inte går att definiera klara procedurer
som säkerställer trovärdighet, men även de tar upp sådant som ofta ger möjlighet till
rikare tolkning och därmed bättre trovärdighet. Den främsta metoden är att använda
sig av flera datainsamlingsmetoder.
Intervju är en datainsamlingsmetod som riskerar att drabbas av skevhet. Detta beror
helt enkelt på att intervjuarna är människor precis som respondenterna. Människor kan
påverka varandra och på så sätt påverka resultaten också helt oavsiktligt och
omedvetet. Detta gäller särskilt när det är bara en forskare som intervjuar. Intervjuaren
har alltid sina livserfarenheter i bakgrunden när hen gör tolkningar, och det är omöjligt
att vara helt neutral eftersom alla människor också har olika uppfattningar om neutralt.
Ibland är forskaren medveten om sådant som ka leda till skevhet, till exempel att man
studerar ett ämne som man har mycket erfarenhet i och åsikter om (Sellitz m. fl., 1962;
Bell & Opie, 2002; Gray, 2000; Miles & Huberman, 1994, i Bell, 2010, s. 167). Det
gäller att vara kritisk till sin metod och sig själv, så att man kan upptäcka risken för att

39

Petra Rauhala
undersökningen blir skev. Själv är jag medveten om att jag vet mycket om ämnet
högkänslighet, och att jag också är lärare.
Jag är en person som lika bra skulle kunna delta i den här typen av undersökning som
att göra den själv, och jag har åsikter och synpunkter om mina forskningsfrågor. Jag
tror att den medvetenheten och att jag är påläst gällande ämnet är till nytta, eftersom
jag vet att högkänsligheten kan komma till uttryck på många olika sätt. Därför upplever
jag att jag också har lätt för att inte göra antaganden, och jag försökte också göra mina
intervjufrågor så öppna som möjligt. För vissa intervjuade behövde jag förtydliga till
exempel vad jag menade med ”stimuli”, men jag försökte alltid ge flera exempel och
inte bara de som stämmer in på mig. Oftast var det så att när jag tagit upp något
exempel, till exempel talat om ljudnivån, så förstod de redan och kom sedan med
välmotiverade exempel ur sin egen erfarenhetsvärld. Därmed anser jag att de resultat
jag fått fram inte märkbart påverkades av mig. Jag frågade också ofta om jag hade
förstått informanterna rätt, och det fick dem också att berätta mera. Jag upplevde att
intervjuerna framskred på ett naturligt sätt, vilket jag tror att tyder på spontana och
ärliga svar.
När en undersökning genomförs behöver etiska principer tas i beaktande. Jakobsson
(2011, s. 44) skriver om fyra grundläggande etiska principer som gäller i alla
mänskliga relationer och interaktion, men som är särskilt viktiga att tänka på när man
gör en undersökning. De fyra grundläggande principerna är autonomiprincipen, det
vill säga rätt till självbestämmande och integritet; godhetsprincipen, det vill säga
strävan efter att göra gott och undvika och förebygga skada; principen att inte skada,
det vill säga att människor inte får utsättas för risk för skada samt rättviseprincipen,
vilken innebär att människor ska behandlas lika om det inte finns orsaker att inte göra
det.
Bell (2010, s. 53—55) tar upp olika etiska regler och råd för forskningsprojekt. Bell
skriver att det alltid behöver finnas en överenskommelse mellan forskaren och
informanten, men typen av överenskommelse kan variera från fall till fall. I mindre
undersökningar med privatpersoner kan det räcka med en muntlig överenskommelse,
medan sådant som gäller exempelvis en viss skola kan behöva rektorns tillstånd. När
barn är inblandade gäller strängare regler. Bell hänvisar till Hart & Bond (1995, s.
198—201) som menar att det alltid är viktigt att deltagarna vet vad forskningens syfte
40

Petra Rauhala
är, vad de har för rättigheter och vad de har lovat. Deltagarnas samtycke för allt detta
behövs för att forskningen ska kunna genomföras i den tilltänkta formen. Deltagarna
kan till exempel utlovas anonymitet och konfidentialitet, men det är också viktigt att
se till att dessa uppfylls om man lovat det – forskaren har ett ansvar att inte lova sådant
som hen inte kan hålla. Bell tar också upp vad Bowling (2002, s. 157) tar upp, nämligen
att samtyckeskravet inte bara gäller informanterna och deras rättigheter, utan också
forskaren och hens ansvar. Bell lyfter fram följande citat av Blaxter m. fl. (2002, s.
158) för att sammanfatta vad forskningsetik handlar om:
”Forskningsetik handlar om att man är tydlig när det gäller vilken form av överenskommelse
man gör med sina undersökningspersoner eller kontaktpersoner. Det är en anledning till att
ett skriftligt kontrakt kan fungera bra. Etiska aspekter av forskningen inbegriper ett samtycke
från dem man ska intervjua, observera eller hämta material från. Det handlar också om att
man kommer överens om hur detta material ska användas och hur resultaten kommer att
spridas. När man väl kommit överens om sådant, ska man också se till att hålla sig till detta.”
(Blaxter, m. fl., 2002, s. 158.)

Bell (2010, s. 57—58) skriver också om konfidentialitet och anonymitet och
problematiken med att lova dessa. Bell menar bland annat att konfidentialitet kan
tolkas olika av olika personer, eftersom ordets innebörd sällan specificeras. Det har då
uppstått fall där forskaren och informanten missförstått varandra. Om man som
forskare lovar konfidentialitet till den som deltar i undersökningen, måste man alltså
beskriva hur detta löfte uppfylls just i den ifrågavarande undersökningen. Anonymitet,
som ofta används i samband med konfidentialitet, är riskabelt att lova eftersom det
betyder att deltagarna under inga som helst omständigheter kunna identifieras. Bell
hänvisar till Sapsford & Abbott (1996, s. 318f) som menar att anonymitet egentligen
innebär att inte ens forskaren ska kunna veta vilket svar som hör ihop med vilken
deltagare. Enligt dessa krav kan en som blir intervjuad aldrig lovas anonymitet.
Situationen kan vara en annan om anonymitet uttryckligen definieras annorlunda,
exempelvis som att det endast är forskaren som har tillgång till svaren och att
materialet kommer att förstöras efter forskningen. Konfidentialiteten kan också lida
även om man använder sig av fingerade namn, om resultatredovisningen är utformad
så att personen kan identifieras på basen av arbetsplats, ort och så vidare. Det är alltså
viktigt att inte lova mer än man kan hålla och att vara noga med hur man beskriver
personer och svar. Forskaren behöver ta ställning till vad som är absolut nödvändig
information att skriva ut, något annat behövs inte.
41

Petra Rauhala
Jag berättade för mina informanter att den data som samlas behandlas konfidentiellt
och att det bara är jag som har tillgång till den. Jag frågade också om tillstånd för att
göra ljudinbandningar under intervjuerna. Jag har i resultatredovisningen numrerat
lärarna i stället för att använda namn, och dessutom jag har valt att ta bort klara
dialektala uttryck ur intervjuutskrifterna för att ingen ska kunna identifieras på grund
av sin dialekt. Om deltagarna ges inte ut annan information än utbildning och
undervisningsstadium, som jag bedömer som relevant information – utbildningen
inverkar på den upplevda yrkeskompetensen, och det som framkom i intervjuerna var
att den i sin tur inverkar på ork i arbetet. Undervisningsstadium har jag valt att nämna
eftersom den inverkar på vilken typ av kommunikation som krävs av läraren.
Intervjupersonens arbetsort eller hennes ålder anges inte. Eftersom alla deltagare
intervjuades som privatpersoner och skolan som organisation inte var inblandad, har
jag inte haft ett behov av att involvera skolornas rektorer. På grund av att jag hade ett
fåtal informanter och hade mer eller mindre regelbunden kontakt med dem gjorde jag
endast ett muntligt kontrakt med de jag intervjuade. Det dröjde en viss tid från att jag
först kontaktade personerna till att intervjuerna ägde rum, och ett par veckor före den
planerade intervjun frågade jag ännu om personen fortfarande vill medverka. Jag anser
att den här typen av fortgående kontakt är viktig – att inte anta att situationen är
oförändrad, utan ha respekt för deltagarna och säkra fortsatt samtycke.

42

Petra Rauhala

4 Resultatredovisning
I detta kapitel redovisas resultaten från analysen av det empiriska materialet. Kapitlet
är uppbyggt i underkapitel enligt forskningsfrågor och beskrivningskategorier.
Beskrivningen av deltagarna finns infogad här nedan.
Lärare 1: Utbildad speciallärare och klasslärare. Har arbetat som speciallärare största
delen av sina yrkesverksamma år och därmed haft flera skolor i staden som sitt
ansvarsområde. Har nu för första gången en egen klass, årskurs 1. Har också lektioner
i andra årskurser, för tillfället årskurserna 3, 4 och 6.
Lärare 2: Musiklärare i mellanstadiet i Sverige, det vill säga årskurserna 4—6.
Utbildad musikpedagog.
Lärare 3: Utbildad ämneslärare, arbetar numera som studiehandledare i gymnasiet.
Lärare 4: Femte årets klasslärarstuderande, är på slutrakan av studierna och har redan
innan studierna vikarierat i ett år.

4.1 Vad upplever personer som bedömer sig vara högkänsliga som
utmanade i läraryrket?
De intervjuade lärarna som valde att delta i intervjun om högkänsliga personer i
läraryrket kommenterade aspekter som i analysen förts samman till tre olika kategorier
enligt forskningsfrågor. I detta kapitel presenteras de utmaningar som lärarna tog upp
i intervjuerna. De beskrivningskategorier som konstruerades under första
forskningsfrågan är följande: känslighet för stämningsläge, brådska, trötthet på grund
av människokontakt, ljudnivån i skolan, utrymmesrelaterade problem, höga
prestationskrav och nervositet, känsligheten går ut över eleverna, känsla av
utanförskap och kollegornas oförstående förhållningssätt samt ledarskapsrelaterade
problem.

43

Petra Rauhala
4.1.1 Känslighet för stämningsläge
Tre av de intervjuade lärarna tog upp känsligheten för stämningsläget i ett rum, det vill
säga att de känner av andra människors sinnesstämningar och reagerar starkt på dem.
Ibland handlar det om att de genast känner av en negativ stämning i ett rum även om
de inte känner människorna och reagerar genom att börja må dåligt. Ibland handlar det
om specifika människor som dränerar en på energi. Lärare 2 berättar att hon kan gå in
i ett rum med okända människor och genast känna att hon mår dåligt av att vara i
situationen. Hon kanske inte har pratat med någon, utan det är själva stämningen som
känns motbjudande. Lärare 1 tänker i liknande spår. Hon berättar att hon hade
diskuterat med sin vän som också är högkänslig om hur tungt det är att komma in i en
situation och känna av allt, och att man inte alltid skulle vilja göra det. Situationen
behöver inte vara särskilt dramatisk eller klart laddad, utan problemet är att man känner
av även subtila signaler starkt:
”Och just med henne hade vi pratat mycket med att hur tungt det är att komma in i ett
sammanhang, eller att komma in i ett sammanhang varje vecka, och så när man kommer in i
ett rum så känner man av allt. Ibland så skulle man bara inte vilja veta allt. Vad alla tänker
och känner. Att bara kunna som bry sig i sig själv. Men det går ju inte att knäppa av, man
måste ju bara lära sig att cope med det.” (Lärare 1)

Lärare 3 tar upp kombinationen av att kräva mycket av sig själv och att känna av
sinnesstämningar och energier. Precis som lärare 1 säger hon att hon ”ser för bra vad
andra tycker”, och hon märker att hon ofta söker efter felet hos sig själv. Om en elev
sitter i klassen och är sur kan hon tänka att det är på grund av att hon har en dålig
lektion eller att hon har gjort något mot eleven som fått hen att bli sur, även om det
inte är fallet. Hon säger att hon nog är medveten om att det oftast inte beror på hennes
tråkiga lektion utan att eleven helt enkelt inte mår bra just då, men känslan finns kvar
ändå. Hon menar att det kanske är vanligare för högkänsliga människor att uppleva så,
för hon känner att de andra till exempel i kollegiet inte i samma utsträckning märker
dylika saker eller tar dem personligt.
Lärare 2 tillägger ännu att denna känslighet även får henne att undvika vissa situationer
eller människor medvetet. Hon säger att det kanske låter konstigt, men att hon ofta
känner på förhand att något kommer att hända i en viss situation. Då kanske hon
undviker situationen om hon kan, men speciellt i arbetet finns det inte alltid möjlighet
44

Petra Rauhala
att göra det. Hon säger också att det inte alltid är främmande eller otrevliga människor
som tar energi och får henne att må dåligt, utan att det kan vara otroligt trevliga och
snälla människor också. Speciellt när människan inte gjort något illa utan bara med sin
personlighet tar mycket energi känner hon en viss skuld över att undvika denna.

4.1.2 Brådska
Det som också är en bidragande faktor till att de intervjuade högkänsliga lärarna
upplever arbetet som betungande är att arbetsbördan är för stor eller att de inte hinner
återhämta sig tillräckligt. Tre av fyra deltagare lyfter upp problematiken med för
hektiskt schema. Lärare 2 är ämneslärare och arbetar i en stor skola, och hon säger att
förutom att hennes undervisningsämnen musik och bildkonst har sina utmaningar är
det också en utmaning att ha alla elever och betygsätta alla elever. Att en musiklärare
dessutom förutsätts att ta hand om en mängd extra uppdrag i samband med fester och
evenemang ser hon också som en stor betungande faktor:
”Nå jag är den enda läraren på vår skola som har alla elever i två ämnen. Dom andra lärarna
kan ha en egen klass, men har flera ämnen, men då kanske de har 25 elever, men jag har 240
elever. Så jag ska sätta betyg i två ämnen, så det blir ju femhundra... nej, nå jag kan inte
matte, man det blir för mycket. Och då ska jag samtidigt ha lucia och julavslutningar och ja...
när jag får liksom too much, det är då jag liksom... falerar.” (Lärare 2)

Lärare 1 säger att det nog är klasslärarens många ansvarsområden som mest överraskat
henne, och som också stundvis får henne att uppleva att hon egentligen inte klarar av
sitt arbete. Hon säger att hon egentligen inte vet vad hon förväntat sig av arbetet under
studierna, men att vad hon än tänkt sig är verkligheten mycket mera utmanande. När
lärararbetet inte bara eller ens huvudsakligen handlar om att undervisa utan en stor del
av arbetet berör sådant som kompetensen inte räcker till känner hon att det tär på
hennes krafter. Samtidigt säger hon att det är saker som man inte på något sätt skulle
kunna lämna bort, och ansvarskänslan är ändå mycket stark. Lärare 1 går också in på
schemaläggningen i praktiken. Skolan hon arbetar i har raster mellan varje lektion, det
finns alltså inga dubbelpass. Hon säger att hon egentligen inte skulle ha något emot att
prova att ha det på förmiddagen, eftersom det ofta känns att eleverna inte riktigt hinner
komma igång under 45 minuter. ”Och ena sidan behöver de få paus, men de behöver
ju inte få paus med att fara ut”, säger hon, men fortsätter sedan: ”Men det kan ju hända
45

Petra Rauhala
att det skulle bli för överväldigande. Och om man ännu då efter en sådan skulle ha
rast(övervakning), och ännu fortsätta, det känns ju helt överväldigande på förhand.”
Hon ser det som en viktig fördel att kunna varva ner lite mellan lektionerna och ta tid
för sig själv för att orka, och rasterna tillbringar hon ofta ensam i sitt klassrum. Redan
att ha rastövervakning mellan lektionerna gör dagen tyngre.
”Och det märker jag ju nog att om jag har rastövervakning, så då blir jag nog, för jag är en
sådan som inte kan bara, som när jag är ute så då tar jag det där ansvaret, att faktiskt går och
”borrar” i allt det som de gör fel, och det tycker jag att är jätte tungt, för det pågår så mycket,
så speciellt då om jag först har en timme, och då ute femton minuter, och då har man 45
minuter till, så brukar jag nog vara jättetrött. Då har man som varit med om för mycket.”
(Lärare 1)

Lärare 3 säger att det mest belastande i skolan är när det händer många saker samtidigt
och att man har många deadlines. När hon samtidigt har undervisning,
studentanmälningar, arbetsresor och elevvårdsärenden blir bördan lätt för stor. Hon
säger att hon ibland har fått ta hand om andras arbetsuppgifter, till exempel så kan en
elev komma in och säga att kuratorn inte är på plats och fråga om hen kan få tala med
henne. Hon säger att hon gärna lyssnar men upplever också ett stort ansvar och känner
att hon borde vara ”duktigare än hon är” och komma med lösningar även om eleven
inte egentligen bett om sådana.

4.1.3 Trötthet på grund av människokontakt
Två av de intervjuade lärarna lyfter fram människokontakterna som faktorer som kan
bli utmanande i arbetet. Båda säger att det egentligen inte är människorna i sig, men
att det inte alltid finns tid att återhämta sig eller vara ensam mellan varven. Lärare 1
undervisar i årskurs 1 och säger att det som skiljer de yngre och de äldre eleverna är
bland annat att de yngre hela tiden kräver uppmärksamhet. Äldre elever klarar sig
ganska långt själva och är ofta helt nöjda med att det inte hela tiden finns någon som
lägger sig i, medan man som nybörjarlärare hela tiden har någon som vill något runt
sig. ”Så det tar ganska mycket. Att det hela tiden är någon som kräver ens
uppmärksamhet”. Lärare 1 påpekar också att det ju inte är så att hon inte tycker om
människor, utan att hon behöver få komma bort och vara ensam ibland. Därför blir det
tungt när det hela tiden är någon som behöver henne, och att hon hela tiden måste vara
i fokus. Då blir det viktigt att ha pauser då hon får vara helt ensam:
46

Petra Rauhala
”Och just som jag har märkt att om jag inte ens hinner till lärarrummet, så brukar jag fara och
stänga dörren. Och... att det är som tyst. Så jo, det tar nog. Att vara som i någon slags fokus
hela tiden. Tar nog energi.” (Lärare 1)

”Det kräver ganska stor ansträngning av mig att vara social, på ett sätt”, konstaterar
lärare 3. Samtidigt resonerar hon att medan de små mötena och kraven på att vara
social antagligen ligger som grund till att hon känner sig trött skulle förmodligen vilket
jobb som helst kunna orsaka det. Hon säger ändå att hon tycker om människor, och att
hon inte skulle vilja jobba helt ensam. Hon poängterar också starkt att problemen blir
som störst när det inte finns tid att återhämta sig i ensamhet, utan att man hela tiden
behöver vara nära människor. Ett exempel som hon minns speciellt klart var en
arbetsresa som hon hade lovat åka på. Hon skulle inte ha velat åka, eftersom det hade
varit en tung höst och hon kände att hon inte var tillräckligt utvilad före resan.
”Och jag skulle inte ha velat fara, för jag märkte att jag hade inte haft några lediga helger och
jag var riktigt såhär att det här var inte nå bra, men jag måste fara då för att man har dom där
platserna. Och det var faktiskt nästan hemskt. Alltså jag har inte varit med om något så
hemskt förr, för vi skulle umgås med de här andra deltagarna från morgon till kväll. Och ut
och äta på kvällen och prata engelska... jag kan engelska ganska bra men att det är som... jag
blev riktigt arg till sist, en riktigt äcklig känsla. Jag var så irriterad så jag blev arg, så kunde
inte prata alls då vi reste hem. Min man var med så han märkte ju säkert men inte förstår ju
folk, hoppas ingen trodde att jag var arg på dem av våra kolleger. Så får man ju dåligt samvete
ännu till. Att det var faktiskt... det skulle ha varit så roligt, men då man blir som för trött. Och
jag tänkte som att bara jag skulle få vara en halv dag ensam någonstans. Det blir som... man
klarar inte av det. Jag klarar inte av det. Då blev det påtagligt.” (Lärare 3)

Det framgår i lärare 3:s beskrivning att även roliga händelser kan bli olidliga, om det
inte finns tid att vara ensam och lugna ner sig emellan. Så extremt blir det sällan en
vanlig arbetsdag, men om en dag varit fylld av människor och möten redan på jobbet
är sannolikheten stor att man inte längre orkar göra något på sin fritid, vilket kan leda
till att man isolerar sig lite. Lärare 3 säger också att hon nog valt bort vissa
vänskapsrelationer av den orsaken att hon inte orkat umgås när vännerna önskat det.
Hon säger att allra helst skulle hon ju välja helt själv när hon vill umgås, men att hon
naturligtvis förstår att det inte enbart kan fungera så.

47

Petra Rauhala
4.1.4 Ljudnivån i skolan
Tre av de intervjuade lärarna säger sig ha problem med när ljudnivån blir hög. Lärare
2 som arbetar som musiklärare säger att hon inte riktigt vet hur det går ihop att vara
ljudkänslig och ha ett ämne som oundvikligen ger upphov till mycket buller. Hon säger
att hon naturligtvis älskar musik och vackra ljud, så att ljud medför även positiv
stimulering. Det som hon inte kommer ifrån är att hon undervisar långa dagar och stora
klasser, och att varje elev har ljud och ska få ha ljud på musiken. ”Men att banka i
trummor och så har du sex lektioner på raken med trumelever, så det är som lite
skillnad där. Det är mycket mera ljud på mina lektioner”, säger hon och jämför
situationen med kollegernas. Lärare 4 säger också att hon lätt reagerar på ljud och blir
trött av det, och att hon märker att hon kan ”zone out” – koncentrationsförmågan lider
vid mycket buller. Tillsvidare har hon inte märkt av det särskilt mycket i arbetet, men
nog i många situationer på fritiden. Lärare 3 säger att hon inte riktigt vet vad som är
ljudkänslighet orsakad av högkänslighet och vad som beror på andra orsaker. Hon
säger att hon ofta blir skrämd vid plötsliga ljud, till exempel när någon kikar in i hennes
rum och hälsar. Det som hon har märkt både hos sig själv och vissa kolleger är att hon
och en del andra kan bli okoncentrerade och stressade till exempel i en bullrig matsal.
Den första reaktionen är att man måste komma bort, om det inte fungerar blir man helt
tyst och bara äter och så går man. Hon menar att hon inte är säker om det i allas fall
handlar om högkänslighet, eller om det räcker med att man är stressad eller annars upp
i varv. Detta fenomen är nog helt i enlighet med det som Aron (2017, s. 24) skriver –
en högkänslig människas nervsystem reagerar starkare på alla intryck, och i en miljö
där det händer mycket kan personen bli spänd, stressad eller undvikande. Aron skriver
också att det just är i dessa situationer som högkänsligheten oftast är lättast att märka.

4.1.5 Utrymmesrelaterade problem
Två av lärarna tar upp direkt problematiska utrymmen i den skola där de arbetar.
Utrymmen kan ge upphov till olika problem, och ett är ljudnivån som förstärks i
utrymmen som inte har tillräcklig ljudisolering. Lärare 2 berättar att det är matsalen
som är det mest problematiska utrymmet för henne. Hon beskriver den som ”hemsk”
och säger att hon inte alls kan vara där. Förutom att eleverna pratar högt när de har
matrast och inte samma krav som i klassrummet så ekar det mycket i matsalen. Lärare
48

Petra Rauhala
2 undviker alltså matsalen av den orsaken. Lärare 4 arbetar för tillfället inte i någon
skola, men hon säger också att hon gärna skulle ha en klass med tillräcklig
ljudisolering och så lite skramlande element som möjligt, ”så att det inte bullrar för
mycket”. Lärare 1 i sin tur tar fasta på belysningen i skolan och i klassrummen. Hon
berättar att ljus hör till de stimuli som hon reagerar starkast på. När det är bra är det
fint, men när det är för starkt eller otrevligt så stör det henne mycket. ”De här lamporna
är ju fruktansvärda”, konstaterar hon om lysrören i klassrummet. Under
intervjutillfället har hon placerat ut ljusstakar i fönstren, och säger skrattande att hon
ju nog önskar att de alltid skulle kunna ha det så, men att eleverna behöver ju också se
något.

4.1.6 Höga prestationskrav och nervositet
Det är kännetecknande för högkänsliga personer att vara mycket samvetsgranna och
att anstränga sig mycket för att inte göra fel. (Aron, 2017, s. 42—44). Detta
framkommer också i alla informanters berättelser. Alla deltagare upplever att de
känner press att lyckas i sitt arbete, och att det i sin tur tar mycket energi och gör dem
trötta. Lärare 2 till exempel säger att hon hela tiden känner ett behov att underhålla
eleverna och hålla deras intresse. Hon upplever ett starkt ansvar att få dem att tycka
om ämnet och att hålla upp deras intresse och koncentration, vilket fort tröttar ut henne.
Hon känner att hon aldrig kan vara något annat än på topp, i rädsla för att eleverna ska
bli uttråkade. Lärare 3 i sin tur berättar att hon tycker om att undervisa, men att hon
har en tendens att överanalysera sig själv och det hon gör, och hon känner sig ganska
ofta osäker inför en lektion även om hon redan har en lång karriär och mycket
erfarenhet bakom sig. Vissa dagar känner hon sig allmänt bra och i balans, och då kan
hon slappna av mera. Ofta blir det ändå så att hon tänker att det inte kommer att gå
bra, och då tar hon också med sig den osäkerheten i klassrummet. Hon uttrycker en
frustration över situationen, eftersom det är tungt och även lite pinsamt och hon
upplever att hon redan borde ha vant sig och eftersom hon inte ser samma reaktioner
hos sina kolleger:
”Lärare 3: Det är klart att som lärare jag har umgåtts med andra lärare och inte har jag ju nån
gång sett att de andra skulle vara nervösa. Jag menar har jag jobbat sådär många år, inte är
det något som jag går och säger åt andra lärare att ”usch, jag har nog nästan lite ångest för
den här lektionen”, för då skulle de ju nog tänka att man är lite...”

49

Petra Rauhala
”PR: Man känner väl sig som sådär precis utexaminerad.”
”Lärare 3: Ja. Inte förstår... alltså min man är också lärare, och han är ju som att det är som
ingen skillnad för honom, då han går in i en klass eller om han går in i kafferummet. Och jag
har ju sett honom undervisa, och det är som för honom att bara vara, att han är helt sig själv
och det finns inte nån fokus på honom själv och han trivs och känner bara det där positiva
flödet som kommer från de där eleverna.”

Lärare 4 säger också att hon alltid är nervös till en början när hon träffar en ny klass,
men att nervositeten nog släpper sedan. För att hantera nervositeten förbereder hon sig
väl och går igenom materialet flera gånger för att åtminstone ha något hon är säker på.
Hon säger att det som överlag belastar henne mest är situationer hon inte är van vid
och som hon inte helt behärskar. Så länge hon känner till ämnet och har kontroll över
det går allt bra, men om hon känner att hennes egen kunskap brister kan lite ”vad som
helst bli jobbigt”, och de andra negativa reaktionerna blir starkare. Hon säger att om
hon undervisar i ett ämne som hon inte känner sig säker i och eleverna har mera ljud
så känner hon att hon inte har kontroll över situationen. Då kommer också ljuden till
henne starkare och blir mera överväldigande jämfört med en lektion som har samma
ljudnivå men där hon är bekväm med ämnet. Lärare 1 är inne på samma sak. Hon
berättar att det fanns en tid när hon satt i skolan och förberedde ”hur länge som helst”
på morgnarna, men att hon så småningom har kommit till en punkt når hon inte längre
behöver göra det. Hon upplever också att det ibland kan gå riktigt bra när hon
improviserar och inte har planerat allt till punkt och pricka, men att hon har svårt att
släppa det om en improviserad lektion gått dåligt. Hon försöker att inte vara så hård
med sig själv, men hon upplever det som mycket jobbigt när det inte går som hon
önskat och när hon upplever att hon skulle ha kunnat göra det annorlunda om hon bara
haft eller tagit sig tid att planera bättre. Även om hon egentligen vet att ingen är perfekt
hela tiden skyller hon lätt sig själv för alla misstag.
Stark ansvarskänsla kom också fram i berättelserna och hör ihop med höga
prestationskrav. Lärare 1 säger att hon känner ett ansvar att se till att alla har det bra.
Visserligen är det sådant som en lärare behöver göra, men hon märker samma fenomen
också på fritiden. Exempelvis i en gruppsituation så skulle hon kanske egentligen inte
orka prata med alla, men känner att det är på hennes ansvar att få alla att känna sig bra
och gruppen att fungera. Lärare 4 var inne på samma problematik. Lärare 3 berättar
om det ansvar hon känner för sina elever i sitt jobb som studiehandledare, och hur det
50

Petra Rauhala
är svårt att stänga av och ta tid för att slappna av. Hon berättar att hon nog har arbetat
allt för mycket i tiderna, och att det har att göra med att hon känner att hon behövs och
att hon har ansvar för sina studerande. Hon säger att hon nog har varit lite för duktig,
och att det är oroväckande att inse att man är på dåligt humör hela tiden och gråter på
helgerna. När det blir för mycket har man sedan inget att ge eleverna heller, samtidigt
är gränsen är svår att dra.
”Om de halkar av vagnen så kommer de ju som inte tillbaka. Så vi har ju haft vissa som... vi
har försökt få över till aftonläroverket, så det är några som har blivit dimitterade på det sättet.
Så man får ligga i. Så det här är ju människor som... vi får ju inte lämna dem. De ska ju bli
något.” (Lärare 3)

4.1.7 Känsligheten går ut över eleverna
Till en viss grad upplever de intervjuade lärarna det som problematiskt att känsligheten
går ut över eleverna på ett sätt eller annat. I de flesta fall handlar det om att eleverna
märker när läraren blir överstimulerad och blir utåt sett mera spänd eller nervös. Lärare
2 säger att ingen elev har direkt nämnt det åt henne, men att de nog antagligen märker
till exempel när hon reagerar på för hög ljudnivå. Hon säger själv att hon då ryter till
ganska direkt. Till exempel hög ljudnivå kan alltså göra det svårare att behärska sina
reaktioner och hur man uttrycker dem. Lärare 1 har liknande tankar. Före
intervjutillfället hade hon haft en stressig dag och hon berättade att hon faktiskt just
den dagen hade tänkt på hur eleverna reagerar när hon är stressad. Hon menar att de
nog säkert märker av det, och eftersom hon upplever sig vara ganska mild och som en
mammafigur för många elever är det lätt att märka när hon blir uppjagad. Hon får kort
stubin och tål inte lika mycket, och det kan kännas orättvist eftersom det inte alltid
beror på eleverna. Lärare 3 säger att det nog är annorlunda nu när hon arbetar som
studiehandledare. Nu blir hon inte upp i varv riktigt på samma sätt som när hon jobbade
som ämneslärare, eftersom hon möter eleverna individuellt. Hon berättar att hon i
tiderna också fick direkt kritik om just detta:
”...Men kanske mer i klass, och det vet jag att de märker. För i högstadiet så hade jag
utvärdering, och då hade jag svåra grupper som var vilda och besvärliga tyckte jag. Och då
var det någon flicka som skrev att då du är på gott humör så går allting bra, men då ibland
märker man att när du inte är på bra humör så vet man att det inte kommer att gå bra. ” (Lärare
3)

51

Petra Rauhala
Två av lärarna säger också att det är möjligt att deras högkänslighet påverkar hur de
önskar att eleverna arbetar. Lärare 1 säger sig ha funderat på om den klassrumskultur
hon eftersträvar egentligen bottnar i vad hon tror är bäst för eleverna eller det som hon
själv önskar. Hon säger att hon tycker om lugn och ro och att hon också försöker få in
det i skolarbetet, eftersom barnen är så upp och ner i dag. Samtidigt funderar hon om
det egentligen har så mycket att göra med vad som är bäst för barnen som med vad
som är bäst för henne själv. Lärare 4 sammanfattar skrattande sitt klassrumsideal som
”strukturerat, ordnat och man jobbar tyst”. Hon säger att hon vet att hon får jobba på
att tillåta mera av barnen. Hon märker ofta att hon tillrättavisar barnen ganska mycket
om de pratar, men inser sedan att de ändå gjort allt helt enligt instruktionerna.
Samtidigt är det viktigt att se till att det dagliga arbetet i klassrummet är hållbart även
ur lärarsynvinkel.

4.1.8 Kollegernas oförstående förhållningssätt eller upplevt utanförskap
Tre av de intervjuade lärarna upplever att högkänsligheten kan ge upphov till vissa
problem i kollegiet. Ett av de största problemen är att kollegerna inte alltid förstår den
högkänsligas reaktioner, och de högkänsliga känner sig inte alltid helt accepterade. En
av frågorna jag ställde handlade om huruvida kollegerna vet om deras högkänslighet.
Ingen av lärarna har öppet berättat om det, men vissa har sagt åt någon som de känner
bra. I många fall var den andra personen också högkänslig. Den största orsaken till att
inte berätta är gemensam för alla: att informationen skulle kunna användas på fel sätt
och emot dem. ”Nog kan man nämna det, men man måste vara lite försiktig. För inte
är det ju kul om någon håller på och drar på det där hela tiden”, säger lärare 3. Lärare
1 är av samma åsikt. De lärare som tagit upp ämnet berättar att det säkert lätt skulle bli
en bortförklaring, eller att man kräver specialbehandling. Det kan trots allt uppstå
situationer där det skulle vara skönt att berätta, och lärare 2 i synnerhet säger att hon
nog egentligen skulle vilja berätta, eftersom hon ibland ändå behöver förklara sitt
beteende. Lärare 2 säger att hon ibland undviker att gå till personalrummet, vilket kan
väcka frågor, eller så kan hon gå dit men sätta sig ensam, vilket också väcker frågor.
Om hon sitter för sig själv med hörlurarna och någon kollega kommer och prata händer
det sig att hon stiger upp och går, vilket kan få kollegan att tro att hon är ledsen eller
arg. Hon säger att det också är tråkigt för henne själv, eftersom hon gärna skulle vilja
umgås men klarar inte av det mitt i den hektiska arbetsdagen.
52

Petra Rauhala
Lärare 3 berättar om ett fall när hennes sätt att reagera starkt blivit ett problem. Hon
säger att hon lätt blir upprörd i frågor som handlar om hennes elever, särskilt när det
känns som om de andra kollegerna är mera nonchalanta. Hennes reaktioner har inte
alltid bemötts väl, och de största sammandrabbningarna har hon haft med skolans
rektor. I detta fall handlar det dels om att den högkänsliga läraren reagerar starkt på
grund av sitt samvete och empati för eleverna, dels om att en kollega inte förstår varför
läraren reagerar så starkt och visar det på ett sätt som inte passar in i normen:
”Och det är många gånger så att jag själv orsakar den där upprördheten, för att jag ofta
reagerar lite för mycket på saker som har med mina elever att göra, att de får inte sina kurser
eller blir kanske inte student, så har jag haft vissa konflikter med vår rektor. Vi har en kvinnlig
rektor, det har inte något med saken att göra, eller vad vet jag, kanske det har. Och hon har
nu varit sju år, och det har varit väldigt jobbigt. Och det är också min personlighet, och
hennes, som har gjort, att.. jag får inte ta några konflikter med henne, för då orkar jag inte.
För hon har sagt åt mig att hon tycker att jag har en konstig personlighet och... det är som så
olika. Hon klarar inte av folk som är emotionella och visar känslor, och det gör jag väldigt
lätt. Och speciellt om vi har elevvårdsmöte och någon pratar om en elev och någon säger
jättekonstiga saker, som att den eleven kan inte bli färdig för det och det, och då tänker ju jag
på ett annat sätt, att den har ju problem att man kan ju försöka lösa dem, så då kan jag bli
jätteupprörd. Och då kan jag inte lugna ner mig, fast jag tänker ju på att jag ska göra det och
vara professionell, annars kommer man ju ingenstans. Så vi har haft våra konfrontationer.
Men det har nog blivit bättre. Men olika personlighetstyper... båda måste ju nog som
anstränga sig, annars blir det inte bra.” (Lärare 3).

4.1.9 Ledarskapsrelaterade problem
Lärare 1 säger att det som belastar henne mest i arbetet är bristande ledarskap och
informationsförlopp. Hon menar att det kan hända att högkänsligheten kan förstärka
frustrationen eftersom man tar in så mycket information. När informationen inte löper
eller när den förändras utan ordentlig kommunikation är det tungt. Frustrationen kan
också ha att göra med att högkänsliga personer kännetecknas av att ha ett starkt
samvete och en vilja att göra ett bra jobb. Om det uppstår förvirring i vilka
instruktioner som ska följas är det svårt att förbereda sig, eftersom man inte vet vad
som stämmer när det väl gäller. En lärare som inte är högkänslig kan ha lättare att
släppa irrelevant information eller att ta dagen som den kommer, medan en högkänslig
ofta har stort behov av att ha kontroll och vara förberedd. Osäkerheten verkar också i
många fall öka risken för överstimulering.
53

Petra Rauhala
”Jag tänker nu som på det här ämnet... men kanske just som när man är högkänslig, och på
något sätt har som känselspröten utåt, så tar man ju info, som helt allmän info, helt basic, det
stör mig i det här huset när som ingen info som löper. Ingen vet något om något. Att det tar
väldigt mycket av mig.” (Lärare 1)

4.2 Vilka fördelar upplever högkänsliga lärare sig ha i läraryrket?
Nedan presenteras de kategorier som innehåller utsagor om de fördelar som
högkänsliga lärare upplever med tanke på sitt arbete. Dessa är tre till antalet: lyhördhet,
förmågan att kunna visa känslor samt starka positiva känslor som motiverande
faktorer.

4.2.1 Lyhördhet
Samtliga deltagare lyfte upp förmågan att vara lyhörd till elevernas behov som en av
de främsta fördelarna med att vara högkänslig lärare. De flesta menar också att just
den fördelen är så stark att den väger mera än utmaningarna. Lärare 1 berättar att hon
lätt känner av en stämning i rummet både på jobbet och utanför. Medan hon ofta
upplever det som jobbigt på fritiden tycker hon att det är värdefullt att kunna spegla
eleverna. Speciellt viktigt är det enligt henne på måndagsmorgnarna när eleverna
kommer till skolan efter veckoslutet. Hon berättar att hon då kan känna av eleverna
hur de har det och kan ana hur veckoslutet varit, även om eleverna kanske inte pratar
om det direkt. Då kan hon vid ett lämpligt tillfälle gå och fråga hur det står till. Lärare
1 säger också att det verkar som att många kolleger inte alls märker att något är
annorlunda med en elev, men hon gör det alltid. På samma linje är lärare 2. Hon
berättar också att hon känner av energier och stämningar i situationer när hon upplever
att andra inte märker dem, och att hon ofta ser tydligt när en elev eller kollega mår
dåligt även om de inte visar det. Då känner hon att det är bra att hon kan gå fram till
personen och fråga hur det är. Lärare 2 påpekar å andra sidan att det inte alltid bara är
positivt, eftersom det ofta blir så att hon själv påverkas av andras känslor och tar dem
till sig, vilket blir tungt i längden:
”jag känner av situationer och energier på ett sätt som jag inte tror att alla andra ser. Jag ser
elever, och också kollegor när de mår dåligt, fast de kanske inte visar det. Jag ser... det låter
fult att säga, men dom här osynliga personerna som går runt, dom ser jag jättetydligt för dom

54

Petra Rauhala
lyser så starkt för att dom vill synas, men ingen ser dom. Så på så vis tycker jag att det är fint
att då kan jag faktiskt gå fram till den personen och fråga att hur mår du, hur är det. Samtidigt
kan det bli jobbigt, för då blir det som att jag tar deras känslor till mig, eller att jag börjar äga
den situationen, då är det jag som är ledsen fast det inte egentligen var jag som var ledsen.
Så att det är fint men det är tungt.” (Lärare 2)

Också lärare 4 nämner lyhördheten som ett viktigt och nyttigt verktyg i arbetet. Hon
berättar att hon ofta ser på eleverna vad som fungerar för dem och vilken typ av
kommunikation som fungerar med dem. Hon undviker till exempel att peka ut de
tystare eleverna men kan gå fram och diskutera med dem på tumanhand istället. Hon
avkodar snabbt vilka elever som tycker om att jobba själv, vilka man kan skoja med
och vilka som är allvarligare. Både lärare 4 och lärare 1 nämner att de speglar eleverna
och ger eleverna ett val gällande hur nära de vill komma läraren. Till exempel så rör
de inte eleven på axeln innan eleven klart signalerar att det är ok, utan det är eleven
som får ta det första steget.
”Jättemånga av dem när man tackar för dagen, på vilket sätt man nu gör det, fistbump eller
vad man nu gör, så jättemånga vill kramas, och jag har inte svårt med det, gärna kramar jag
mina elever, det är inte något... men allt det här med integritet, att jag försöker ge eleven det
där space, att om de tar det där första steget, så kanske man känner att man nästa gång kan
lägga en hand på en axel, om man vet att det är deras språk.” (Lärare 1)

Lärare 3 som sadlat om från ämneslärare till studiehandledare berättar att det fungerar
bäst för henne när hon får ha individuella möten med eleverna och ta sig tid att faktiskt
lyssna på dem. Hon säger också att även om hon ofta är ivrig med att informera och
ge råd så upplever hon att hon tack vare sin högkänslighet och sin lyhördhet lätt lyckas
etablera förtroendefulla och respektfulla relationer med sina studerande. Hon kan ställa
de rätta frågorna och får också svar, så att hon kan leda in diskussionen på sådant som
behöver diskuteras. Hon säger att hon kommer mera till sin rätt i det nuvarande arbetet,
när hon får diskutera med eleverna enskilt och mera på djupet:
”Men jag tror nog att det var just då jag var vårdledig att jag skulle vilja ha ett jobb som är
kanske lugnare på något sätt, eller... och så hade jag märkt när jag var på högstadiet att jag
kanske var ganska bra på att ha elevhandledning, att vi hade det några timmar vi som var
klassföreståndare. Så då sa eleverna åt mig att ”Du är jättebra på dehär, men du är inte lika
bra som modersmålslärare” och jag märkte att jag trivdes när vi som pratade ganska mycket
om vad de som hade för mål i framtiden och yrken och så här.” (Lärare 3)

55

Petra Rauhala
4.2.2 Förmågan att kunna visa känslor
Två av de intervjuade lärarna menar att det är en styrka att kunna visa känslor och
kunna vara sig själv inför eleverna. Eftersom det är kännetecknande för högkänsliga
människor att uppleva starka känslor är det också viktigt att dessa känslor blir
accepterade. De lärare som pratar om styrkan av att kunna visa känslor och ge ut något
av sig själv ser det som en positiv egenskap och resurs. Lärare 2 berättar om hur hon
är en drivande och ambitiös person både i klassrummet och som körledare för skolans
personalkör. Hon säger att hon i alla dessa situationer lever sig in mycket och ger ut
mycket av sig själv i arbetet, vilket sprider glädje men får också henne att bli ganska
slutkörd. På så sätt menar hon att fenomenet har två sidor, men att det nog gagnar dem
hon arbetar med.
Lärare 3 har under sin långa karriär provat på olika sätt att förhålla sig till de starka
känslorna som uppstår. När hon arbetade i högstadiet som ny lärare var det enligt
henne lättast att hålla upp en mask, och hon kände också att det förväntades av henne.
Hon tänkte att det inte passade sig för en lärare att visa känslor, eftersom det kunde
uppfattas som svaghet, och att det knappast var vägen till auktoritet bland
högstadieungdomarna. Så småningom berättar hon att hon ändå kommit fram till att
det inte är hållbart i längden, utan att man måste kunna få vara sig själv och inte härda
sig själv i onödan. Hon menar också att det att hon accepterar sina känslor gör att hon
även behärskar känslorna bättre:
”Och nu vågar jag visa mera känslor också men jag behärskar dem nog bättre också. Men
det är just det att jag tror inte att man kan ha den där masken, att man måste våga släppa efter,
för det är först då som man kan kontrollera det.” (Lärare 3)

4.2.3 Starka positiva känslor som motiverande faktorer
Alla deltagare lyfter upp de starka positiva känslor som arbetet ger upphov till. Det är
främst på grund av dessa känslor som de vill arbeta som lärare, och trots att
högkänsligheten medför många negativa aspekter är förmågan att känna starka
positiva känslor en klar fördel. Lärare 3 berättar att hon ofta känner sig trött, men att
hon tycker om sitt arbete och hon upplever starkt att hon behövs och att hennes arbete
är meningsfullt. Hon säger att hon inte alltid tyckte om sitt jobb som ämneslärare, men
nu som studiehandledare så säger hon att hur trött hon än är så är det kontakten med
56

Petra Rauhala
studeranden som får henne att orka. Hon upplever att hon kan möta eleverna genuint
och att hon kan påverka, vilket är en stark drivkraft trots att det är kämpigt.
”Då var det nog så periodvis att jag inte tyckte om mitt arbete alltid. Jag gjorde nog inte det.
Men nu har jag inte den känslan. Nu när jag är trött är den enda känslan att ”men jag skulle
ju träffa den och den eleven idag”. Det är nog det som gör att jag orkar sedan.” (Lärare 3).

Det som framkommer mest i utsagorna om positiva känslor är att dessa positiva
känslor föds ur elevernas glädje och framgång samt ur upplevelsen att man gör sitt
arbete bra och att arbetet är meningsfullt. Lärare 2 berättar att det bästa med arbetet är
när eleverna lyckas, och framförallt när sådana elever som inte trott på sig själv kämpat
och gjort framsteg. ”Då känner man sig som en bra lärare”, menar hon. Också lärare 1
och lärare 4 lyfter fram elevernas framsteg. De säger också att de positiva känslorna
inte behöver ha med skolarbete att göra, utan att eleverna är ivriga och nöjda speglar
lätt av sig på dem. Detta stämmer överens med Arons (2017, s. 26) beskrivning om
emotionell mottaglighet, det vill säga att både positiva och negativa upplevelser
förstärks och att en högkänslig person lätt känner igen andras känslotillstånd och
speglar dem – den högkänsliga läraren speglar sina glada elever och gläds själv med
dem.

4.3 Vilka strategier eller faktorer har förbättrat situationen och ork
i arbetet, eller skulle göra det, enligt högkänsligas egen
bedömning?
Under intervjuerna kommenterade respondenterna erfarenheter av vad som ökar deras
kapacitet att orka arbeta. I detta kapitel presenteras deras förslag på åtgärder som en
lärare själv kan göra för att orka bättre och minska risken för överstimulering. Några
av åtgärderna tangerar också skolmiljön på ett mera allmänt plan – hur kan
arbetsförhållandena arrangeras så att en högkänslig lärare har samma förutsättningar
att klara av arbetet som en icke-högkänslig lärare? De kategorier som hör ihop med
denna forskningsfråga är följande: ensamma eller tysta pauser, avslappningsövningar,
modifiering av arbetsmiljön, mindre klasstorlek, möjlighet att påverka arbetstiden,
bättre fungerande ledarskap och att ta hand om sin hälsa.

57

Petra Rauhala
4.3.1 Ensamma eller tysta pauser
Alla lärare sade att de behöver antingen vara ensamma eller i en tyst miljö för att varva
ner, men de prioriterade tystnad och ensamhet på lite olika sätt. Lärare 1 har som
strategi att stänga klassrumsdörren om hon under rasten är kvar i klassrummet. Då vill
hon bara vara ensam. Ofta vill hon ha det tyst, alternativt kan hon lägga på musik. Hon
säger att hon ibland vill ha total tystnad, men att det är viktigare att vara ensam. Hon
säger också att det går bra att arbeta med något under tiden, men det väsentliga är att
det uppstår en paus till klassrumsarbetet och vimlet på lektionerna. Lärare 1 säger
också att hon två gånger om dagen försöker gå till lärarrummet, eftersom hon också
tycker att det är skönt på sitt sätt. Då är det viktigt att inte prata om arbete. Det hon
behöver varierar lite, ibland behöver hon mera ensamhet och tystnad, ibland laddar
hon genom att gå till lärarrummet och prata. När jag frågade om hon får vara i fred när
hennes dörr är stängd svarade hon att hon nog får vara det. Ibland kommer någon
kollega och vill något, men det har blivit ett tecken av något slag att man kanske inte
går in om dörren är fast, men nog om den är på glänt.
Lärare 2 säger att hon ofta vill vara ensam på pauserna, och att hon ofta också
prioriterar tystnad. En stor orsak till det är att hon undervisar musik, ett ämne där
ljudnivån lätt blir väldigt hög. Ibland kan hon lägga på lugn klassisk musik eller jazz,
men helst sitter hon i mörker och tystnad utan några intryck alls. Pausernas längd
inverkar också. Lärare 2 säger att hon alltid behöver reservera tillräckligt med tid för
sig själv och prioritera det, så om hon har korta pauser undviker hon att gå till
personalrummet. Under en längre paus kan hon däremot gå dit en stund. Lärare 3 säger
också att det som hjälper är att gå in på kontoret och vara för sig själv. Av någon
anledning gör hon inte alltid så, även om hon vet att det skulle behövas. En sak som
hon också har märkt är att hon nästan omedvetet söker de lugna stunderna i
toalettpauser:
”Ja, nog har jag väl det... ibland far jag på wc också, och det är något som inte är medvetet,
att mitt i allt känner jag bara att jag tycker att jag behöver på wc. (skratt) Och så kan jag
komma på att jag sitter så här (framåtlutad) fast jag är färdig, att det är som att kroppen
stänger av, den säger ifrån.” (Lärare 3)

Lärare 4 säger att det redan hjälper om skolarbetet är varierande på så sätt att eleverna
arbetar självständigt och tyst ibland. Då känner hon att hon får vila lite, även om hon
arbetar är det inte lika hög ljudnivå och inte lika stor fokus på henne själv. Hon menar
58

Petra Rauhala
att hon ofta klarar av att hålla dessa mikropauser i tillräcklig grad, så att hon inte brukar
känna sig alldeles för stimulerad på arbetet. En strategi, i likhet med de andra, är också
att försöka hitta en plats där man kan vara ensam och att inte aktivt söka upp någon att
prata med. Hon säger att buller längre borta inte stör lika mycket som att någon direkt
försöker prata med henne.

4.3.2 Avslappningsövningar
Lärare 3 är den enda som tar upp medveten avslappning och andningsövningar. Hon
har gått kurser i mental träning och läst en hel del om aktiva strategier att hantera stress,
och hon säger att hon vet att hon oftare borde gå in på sitt rum och göra
andningsövningar. Hon skulle kunna ge dessa tips åt andra, men menar att hon ibland
är dålig på att följa sina egna råd. De andra nämner inte avslappningsövningar som
strategier de medvetet använder.

4.3.3 Modifiering av arbetsmiljön
Tre av lärarna påpekar att man i viss mån kan försöka påverka själva arbetsmiljön för
att göra den skonsammare. Musikläraren, lärare 2, menar att hon nog inte kan säga att
hon är nöjd med situationen, men att en av de viktigaste åtgärderna hon har gjort är att
hon försett varje piano med egna hörlurar. På så sätt behöver hon inte höra när eleverna
övar, men eleverna begränsas inte. Lärare 4 säger också att hon gärna skulle inreda sitt
klassrum så att den minimerar ljud. Rent akustikmässigt vill hon ha ett klassrum där
det inte ekar eller skramlar för mycket, och att rummet i sig inte förstärker bullret.
Lärare 1 menar att hon är speciellt känslig för ljus, och belysningen i klassrummet är
viktigt för henne. Lysrören gör miljön otrevlig för henne, så hon önskar att det skulle
vara möjligt att ha svagare och varmare belysning. Samtidigt måste man naturligtvis
tänka på vilken typ av belysning är mest ändamålsenlig för eleverna.

4.3.4 Mindre klasstorlek
Två av lärarna tänker att det är fördelaktigt att arbeta med mindre grupper, och anser
att mindre klasstorlek skulle kunna öka deras välmående i arbetet. Lärare 4 menar att
det antagligen är bättre för eleverna att grupperna är mindre, och om eleverna mår bra
59

Petra Rauhala
är de kanske inte heller lika utåtagerande. Det är alltså enligt henne inte frågan om att
hon för sin egen del vill ha mindre grupper, men tänker att bra och lugna
förutsättningar för barnen gör dem lättare att hantera. Lärare 3 som numera arbetar
som studiehandledare tycker att det på många sätt är lättare att jobba individuellt med
eleverna i stället för att ha en hel klass. Det uppstår inte kaotiska situationer på samma
sätt, vilket passar henne och tar bort en av de tyngsta aspekterna i arbetet.

4.3.5 Möjlighet att påverka arbetstiden
Två av lärarna nämnde möjligheten att påverka sin arbetstid som en faktor som skulle
kunna hjälpa dem, men båda var överens om att det inte är helt lätt. Lärare 2 säger att
hon för det första har mycket flera lektioner än sina kolleger, eftersom hon har två
ämnen och har dem för skolans alla elever. För det andra är både musik och bildkonst
ämnen med andra utmaningar än de traditionella läsämnena, eftersom det krävs en
annan typ av läraraktivitet nästan hela tiden. Dessutom blir ljudnivån lätt hög på
musiklektionerna, och efter sex lektioner med trumspel är hon helt slutkörd. Hon
misstänker att situationen skulle vara annorlunda om hon hade lugnare ämnen eller
framförallt ett lite luftigare schema med flera pauser. Lärare 3 menar också att det
absolut bästa för henne skulle vara att kunna gå ner i arbetstid. Förra året hade hon
möjlighet att göra det, och även om hon också gick ner i lön kände hon sig mycket
bättre och mer energisk då. Nu arbetar hon heltid igen, och känner sig oroväckande
trött. Hon säger att hennes målsättning förstås är att kunna jobba heltid, men att hon
nog är fundersam. För tillfället finns det ingen möjlighet för henne att jobba mindre –
det finns inga vikarier för studiehandledare på samma sätt som det finns för lärare, och
arbetets natur gör det svårt för en vikarie att hoppa in. Lärare 3 känner att hon
egentligen inte heller kan vara sjukledig eller borta annars heller, eftersom eleverna
behöver henne och hon har så mycket att reda upp om hon måste vara borta. I slutändan
är arbetsbördan ändå densamma.
”Men inte går det ju. Om man skulle vara en vecka borta av någon orsak, jag har aldrig varit
det ens, men om man skulle så då skulle det ju vara riktigt hemskt att komma tillbaka. Och
jag vet ju inte ens hur länge man ska vara sjukledig för att få en vikarie, men man vet ju inte
vem denna någon är då, för nog... jag hade nog en duktig lärare som var i stället för mig men
nog fick jag ju reda upp mycket... för inte kan ju någon veta hur varje elevs plan ser ut, jag
vet ju det, och vi vet ju för mycket egentligen...” (Lärare 3)

60

Petra Rauhala
4.3.6 Bättre fungerande ledarskap
Lärare 1 nämner bristande ledarskap och problem med informationsflödet som en av
de faktorer som belastar henne mest i arbetet, och hennes förbättringsförslag är i
enlighet med detta. Hon menar att det bästa stödet för henne skulle vara en tydlig
struktur i kollegiet, och en tydlig informationskanal. Hon önskar att det skulle finnas
tydliga ramar för hur lärarna ska arbeta, så att man inte behöver gissa sig fram. Hon
säger att det är så tungt när man hör att någon säger något en vecka, och nästa vecka
stämmer det inte längre. Hon skulle alltså uppskatta bättre ledarskap och klara ramar.

4.3.7 Att ta hand om sin hälsa
Två lärare tar upp fritidens betydelse för det pedagogiska välmåendet, speciellt
tillräcklig vila och sömn. Lärare 4 säger att hon försöker tänka framåt och planera in
tillräckliga vilostunder om hon vet att hon behöver göra mycket någon dag. Om hon
redan har flera saker hon ska hinna med undviker hon att lägga till extra program just
då, för att hinna vila emellan. Hon flyttar kanske något till en annan dag. Efter en
längre jobbdag eller en dag då hon annars haft bråttom gör hon gärna så lite som
möjligt följande dag. Lärare 3 säger att hon också försöker prioritera sömnen, men att
just nu sover hon ganska dåligt och det påverkar henne direkt. Hon säger också att det
är viktigt för henne att motionera och komma ut varje dag. Hon har också
fritidsintressen som att sjunga i kör, och hon säger att det nog är viktigt att hon får
annat att tänka på. Hon säger att hon nog blivit bättre på att inte ta arbete med sig hem
i tankarna, men att det nog händer. Då hjälper det att ha något konkret att styra tankarna
på som inte är jobbrelaterat.

61

Petra Rauhala

5 Diskussion
I det avslutande kapitlet lyfter jag upp de centrala resultaten av den gjorda
undersökningen och diskuterar dem i förhållande till tidigare forskning. Därefter följer
en granskning och utvärdering av de valda metoderna. Arbetet avslutas med förslag
till fortsatt forskning.

5.1 Resultatdiskussion
I detta kapitel diskuteras de centrala resultaten av undersökningen i förhållande till
tidigare forskning. Datainsamlingen består av att fyra lärare intervjuades och
intervjuerna spelades in, och dessa intervjuer transkriberades och analyserades enligt
forskningsfrågor och underliggande beskrivningskategorier. Resultatdiskussionen är
strukturerad enligt forskningsfrågorna, och under varje forskningsfråga diskuteras de
centrala resultaten som har anknytning till respektive fråga.
Ungefär en femtedel av världens befolkning besitter personlighetsdraget SPS, det vill
säga sensorisk bearbetningskänslighet eller högkänslighet. En betydande del av dessa
människor väljer människonära yrken såsom lärare bland annat på grund av sin goda
människokännedom och empatiförmåga (Heiskanen, 2014). Det

autonoma

nervsystemet hos högkänsliga människor är mera reaktivt än hos majoriteten och
orsakar starka reaktioner på olika sinnesförnimmelser. Dessa människor har också en
tendens att reagera på andra människors sinnesstämningar och själv vara benägna till
starka känslor. Syftet med min undersökning var att undersöka hur personer som
bedömer sig vara högkänsliga uppfattar sin arbetssituation, sin arbetsmiljö och sina
strategier för att ta hand om sin arbetshälsa. Jag har närmat mig dessa frågor främst
utgående från Elaine Arons forskning om högkänslighet och dess kännetecknande drag
samt Julie Stefan Lindsays undersökning som specifikt handlar om högkänslighet hos
lärare. Jag utgår också från Soini, Pyhältö och Pietarinens undersökning om lärarens
pedagogiska välmående och vilka faktorer som påverkar den. Mina forskningsfrågor
som utgör grunden för resultatdiskussionen är följande:
1. Vad upplever personer som bedömer sig vara högkänsliga som utmanande i
läraryrket?
62

Petra Rauhala
2. Vilka fördelar upplever högkänsliga lärare sig ha i läraryrket?
3. Finns det strategier eller faktorer som har underlättat situationen och förbättrat ork
i arbetet, eller skulle kunna göra det, enligt de högkänsligas egen bedömning?

5.1.1 Vad upplever personer som bedömer sig vara högkänsliga som utmanande i
läraryrket?
Stefan Lindsay (2017, s. 25—26) har gjort en undersökning där hon studerat
amerikanska lärare i socioekonomiskt utsatta områden, och enligt henne är
högkänsliga lärare mera benägna till utmattning. Detta beror bland annat på att
högkänsliga personer ofta är mycket samvetsgranna, vilket är en faktor som man
kunnat koppla till ökad stress. Samvetsgrannhet och höga prestationskrav är faktorer
som även Aron (2017, s. 42—44) tar upp som egenskaper i självvärderingstestet.
Stefan Lindsay säger också att en högkänslig person påverkas mycket av
arbetsklimatet, dels människorna men dels utrymmet de är i. Skolmiljön är en
omgivning som är extremt rik på stimuli, och människokontakter är en betydande
orsak till detta. Stefan Lindsay refererar till Jaeger (2005) som skriver att människor
med SPS påverkas mera av människor än något annat, och att detta har konsekvenser
för lärare som interagerar med tiotals eller hundratals människor varje dag. (Stefan
Lindsay, 2017, s. 27).
Även i min undersökning framkommer faktorer som Stefan Lindsay och Aron lyfter
fram. Alla lärare kommenterade i någon form förhållandet mellan sociala kontakter
och att vara högkänslig, medan två av lärarna uttryckligen tog upp problematiken med
att som högkänslig ha ett arbete som innebär att möta många olika människor dagligen.
En orsak till detta är att människor ger upphov till stimuli, hela tiden. En av lärarna
undervisar

i

årskurs

1,

en

åldersgrupp

som

enligt

henne

är

väldigt

uppmärksamhetskrävande. Dels har eleverna ljud, dels ställer de konstant någon typ
av krav på henne. En annan lärare säger att oberoende hur roligt det är att umgås blir
det lätt överväldigande och om man inte har möjlighet att komma bort från en situation
blir den olidlig. Båda lärarna säger att de inte skulle vilja arbeta ensam heller, men att
de måste få vara ensamma med jämna mellanrum. Människokontakter innebär inte
heller endast fysiska stimuli, utan också psykiska. En högkänslig persons emotionella
mottaglighet (Aron, 2017, s. 26) gör att hen lätt känner igen känslor hos andra, men
63

Petra Rauhala
också att dessa känslor lätt smittar av sig. Utgående från Arons teori tänker jag att det
kan finnas ett samband här – att man utöver de andra människorna och deras känslor
och andra stimuli de ger upphov till också reagerar på de känslor som uppstår i den
egna kroppen vid dessa möten. Lärarna ser också förmågan att känna av
stämningsläget hos människor i närheten som en betungande faktor. Cooper (2015),
refererad i Stefan Lindsay (2017, s. 27) nämner benägenheten att påverkas av andra
människors negativa energier som ett vanligt fenomen för högkänsliga, och när jag
läser lärarnas beskrivningar och också när jag lyssnade på när de berättade uppfattade
jag en viss frustration: att man inte kan välja själv vad man väljer att fokusera på, utan
man upplever allt på samma gång. Det händer lätt att en lärare som känner av elevernas
dåliga humör börjar söka efter felet hos sig själv.
Prestationskrav och nervositeten som dessa krav medför är en utmaning som många
högkänsliga lärare upplever, och jag ser här ett samband till avläsandet av
stämningsläge hos eleverna. Om man som lärare söker felen hos sig själv varje gång
en elev är på dåligt humör blir det snabbt en tung börda att bära. Som Aron (2017, s.
42—44) skriver är högkänsliga personer mycket samvetsgranna och anstränger sig för
att inte göra fel, och det finns en koppling mellan att ha höga prestationskrav och att
bli utmattad (Stefan Lindsay, 2017, s. 25—26).
Alla typer av utmaningar som de fyra lärarna kommenterar har inte direkt anknytning
till människokontakter, även om de utgör en stor del. En miljö som är allmänt rik på
stimuli är i sig en utmaning. Ljud verkar vara bland de vanligaste stimuli som
högkänsliga människor är känsliga för, och av fyra lärare är det tre som lyfter upp det
som en av de mest belastande faktorerna. Den fjärde läraren nämner ljud i förbifarten
men tar speciellt upp belysningen. Stimuli som ljud och ljus kan förstärkas av
olämpliga utrymmen, och Aron (2017) lyfter också fram det fysiska utrymmets
betydelse för den högkänsliga människan bland annat i självvärderingstestet, och ljus
eller belysning förekommer i frågorna. Därmed kan man anta att det inte är helt
ovanligt hos högkänsliga att reagera på utrymmesrelaterade problem. Också brådska
är en av de vanligaste upplevda utmaningarna, eftersom det inte finns tillräcklig tid att
minska på mängden stimuli man utsätts för.
De resultat som diskuterats här ovan ser jag som väntade – de överensstämmer helt
med den tidigare forskning som gjorts inom ämnet. Trots det anser jag att det är
64

Petra Rauhala
relevant och intressant. Lärarna beskriver de utmaningar de möter utgående ut sin egen
erfarenhetsvärld, och varje enskild berättelse bidrar till ökad förståelse för fenomenet.
En vanlig uppfattning om kvalitativ forskning är att den inte kan ge upphov till
generaliserbara resultat, och ofta är det inte heller ambitionen. Flyvbjerg (2006, s. 219)
har skrivit en artikel där han diskuterar huruvida detta alltid stämmer. Flyvbjerg lyfter
upp Campbells (1975) förklaringar om hur människor i alla tider har lärt sig av det
som i grunden är just fallstudier – genom observation och förnuft. Flyvbjerg tar upp
flera forskare som övergått från att undervärdera de resultat som fallstudier kan bidra
med till att med tiden ändra åsikt. Han lyfter fram de resultat som kan nås som lärdomar
och inte bevis. Där man inte kan hitta icke-kontextbundna fakta och bevis behöver man
i stället fokusera på hur de resultat som fåtts bidrar till lärande. Enligt Flyvbjerg är
uppfattningen om konkret och praktisk kunskap som mindre värdefull än kalla fakta
felaktig. (2006, s. 224). Om en fallstudie utförs på en särskilt utvald grupp kan man
ofta få resultat som är mera informativa än kvantitativa mätningar. En grupp som valts
på grund av sin validitet eller trovärdighet ger kanske inte resultat som går att
generalisera, men de kan berätta något om sannolikhet: ”If it is valid for this case, it is
valid for all (or many) cases” (Flyvbjerg, 2006, s. 230.) Flyvbjerg hävdar också att
generaliserbarhet inte behöver vara det övergripande målet med forskning.
Forskningens mål är att erhålla kunskap, och formella generalisationer är endast ett
sätt av många att göra det på (2006, s. 226). Utgående från detta bedömer jag att denna
studie kan ge insyn i situationen för många, om än inte alla, högkänsliga lärare. Det
framkom också en del resultat som inte direkt kunde jämföras med tidigare studier,
och det är intressant att analysera dessa i relation till allmän kunskap om
högkänslighet. Kollegornas oförstående förhållningssätt och en upplevelse av
utanförskap i kollegiet kan avläsas i lärarkommentarerna. Ingen av lärarna känner sig
bekväm med att öppet prata om sin högkänslighet, även om åtminstone en av lärarna
tycker att det skulle vara befriande och reda upp missförstånd. En av lärarna säger att
det lätt uppstår situationer där andra inte förstår hennes behov att vara ensam, medan
en annan lärare talar om uttryckliga konflikter där hon blivit utsatt och attackerad på
grund av sin personlighet och känslighet. Det är anmärkningsvärt att enligt Soini,
Pyhältö och Pietarinen (2009, s. 5) påverkar nog sociala förhållanden på arbetsplatsen
lärarens pedagogiska välmående, men att det däremot framkommer i samma studie
(2009, s. 8—9) att den kollegiala gemenskapen främst har en positiv effekt: goda
kontakter med kollegerna stärker det pedagogiska välmåendet, medan svaga kontakter
65

Petra Rauhala
inte har en märkbar belastande effekt. Jag får ändå en bild av att de intervjuade
högkänsliga lärarna som tar upp detta ser det som belastande. En del av den kollegiala
kommunikationen är också ledarskapet, och möjliga problem med detta. En av
informanterna kommenterar bristerna i ledarskapet som en belastande faktor, och hon
tänker själv att det är på grund av att hon som en högkänslig person tar in och bearbetar
så mycket information. När det sedan blir förändringar blir hon frustrerad och har svårt
att släppa det. Kaotiska situationer där informationen inte är klar och tydlig och
människorna är förvirrade är motbjudande, hon vill ha ordning och reda.
Största delen av de utmaningar som de intervjuade lärarna tar upp har att göra med hur
de själv upplever sitt arbete, vilket också är undersökningens fokus. Jag ville dock
även få fram hur lärarna upplever att högkänsligheten påverkar deras kontakt med
eleverna, eftersom en högkänslig persons spegling av sin omgivning påverkar hen. En
del av lärarna upplever att det är problematiskt att deras känslighet påverkar eleverna
på ett sätt som de inte önskar att det gjorde. De säger att eleverna nog kan få lida om
det är så att läraren blir överstimulerad, och en del av lärarna funderar på huruvida de
försöker skapa en klassrumskultur som först och främst gynnar eleverna eller dem
själva. Lugnt och tyst är ledorden i kommentarerna om hur de vill ett eleverna ska
jobba, men när jag frågade blev lärarna fundersamma över vad grunden till önskemålet
egentligen är. Är det faktiskt alltid den bästa lösningen? Samtidigt tänker jag att en
lärare egentligen inte har andra val än att försöka arbeta utgående ifrån vad hen själv
behöver för att klara av arbetet.
Det är viktigt att komma ihåg att de upplevda utmaningarna inte är fristående från
varandra, utan att de påverkar varandra. Det här framkommer speciellt i en av
lärarberättelserna. Lärare 4 säger att ljudkänsligheten på något sätt binder ihop allting,
eftersom just ljud är ett påtagligt problem i skolan och för att den överstimulering som
ljudet kan ge upphov till påverkar hela lärarrollen och känslan av att ha kontroll över
situationen och sitt arbete. Hög ljudnivå gör att man blir okoncentrerad, men det
fungerar också i andra riktningen: om man inte känner sig helt bekväm med situationen
eller ämnet är man mera mottaglig för störande stimuli. På samma sätt framkom det i
en intervju att läraren tyckte att ljuden ”inte når” henne på samma sätt när hon känner
att hon har kontroll över situationen. Aron (2013, s 55—56) menar i likhet med detta
att risken för överstimulering minskas om personen känner sig ha kontroll över
66

Petra Rauhala
situationen, och att man också som högkänslig kan njuta av och söka stimulering.
Därmed kan man tänka sig att det är viktigt att en högkänslig lärare känner sig bekväm
med sin yrkesroll for att kunna hantera vardagen. De strategier och faktorer som kan
underlätta situationen och förbättra ork i arbetet diskuteras i kapitel 5.1.3.

5.1.2 Vilka fördelar upplever högkänsliga lärare sig ha i läraryrket?
Flera forskare har kunnat konstatera att en del av den biologiska grunden för
högkänslighet finns i hjärnans signalsubstanser. Enligt en studie av Suomi (1997, i
Aron 2017, s. 17—18) har nervöst beteende hos rhesusapor koppling till lägre
serotoninhalt, vilket också har upptäckts hos högkänsliga människor. Lägre
serotoninhalt medför större tendens till depression, men också bättre inlärningsminne,
beslutsfattande och benägenhet att påverkas mera av även positiva erfarenheter. En
studie av Chen m. fl. (2001), refererad i Aron (2017, s. 21), tyder på att högkänsliga
även har genvariationer som påverkar dopaminhalten i hjärnan. Man har i flera studier
kunnat konstatera att de högkänsliga reagerar speciellt starkt på positiva upplevelser,
särskilt om personen i fråga haft en lycklig barndom (Jagiellowicz, 2012). Man pratar
om fördelskänslighet (vantage sensitivity), ett begrepp av Pluess och Belsky (2013),
för att beskriva högkänsliga personers förmåga att reagera starkare på positiva
upplevelser och deras potential att dra fördel av dessa. Trots att det finns belägg för att
högkänsligheten medför fördelar, har fenomenet ofta setts i negativt ljus och främst
som en begränsning. I intervjuerna med de fyra lärarna framkom det att det finns
fördelar som kommer fram även i arbetet som lärare.
De intervjuade lärarna beskrev de upplevda fördelarna med högkänslighet i
lärararbetet med kommentarer som kunde placeras i tre olika kategorier. Kategorierna
som handlar om fördelar blev alltså färre än de som handlade om utmaningar, vilket
ger en bild av att det finns större enighet beträffande fördelar än utmaningar. Samtliga
deltagare lyfter först och främst upp sin förmåga att vara lyhörda till elevernas behov,
tankar och känslor som en positiv egenskap. När läraren kommer till skolan en måndag
morgon sker det en snabb avkodning, och de intervjuade säger att de snabbt märker
om en elev inte är sig själv eller är nedstämd. Detta gör att man kan anpassa sitt
agerande och lägga extra märke till den eleven. Vid ett lämpligt tillfälle finns då
möjlighet att ta upp det med eleven. En av lärarna påpekar att detta också gäller
67

Petra Rauhala
kollegor. En av lärarna säger att hon snabbt får en översikt över en klass – vem jobbar
bäst själv, vem kan man skoja med och vem inte. Också finkänsligheten vad gäller
fysisk beröring tas upp: det är eleven som ska ta det första steget. Att man som lärare
kan ha förtroendefulla diskussioner och goda relationer med eleverna är också viktigt
för dessa lärare. Högkänslighet är starkt förknippat med empati och en del av Arons
DOES-system är emotionell mottaglighet. Hos människor med SPS har man funnit
högre aktivitet i insula och i spegelneuronerna när de avkodar människors
ansiktsuttryck, även hos främlingar. En högkänslig person är lyhörd för hur en annan
person känner sig, och förutom att hen känner igen känslan kan känslan lätt smitta av
sig. (Aron, 2017, s. 26). De intervjuade lärarna inledde alla med att kommentera just
dessa aspekter, därmed kan man dra en slutsats att just denna förmåga är speciellt
viktig och värdefull för dem, trots att den också kan upplevas som belastande.
Högkänsliga människor upplever starka känslor, och det är viktigt att dessa känslor
blir accepterade och inte behöver tryckas ned. Medan informanterna också har
erfarenheter av det sistnämnda säger två av lärarna att det är en styrka att kunna känna
känslor och också att visa dem på arbetet på ett annat sätt än de andra lärarna gör.
Positiva känslor som kommer fram gör gott åt arbetsklimatet och lärarens genuina
energi och glädje kan fungera som en stark motiverande och sporrande faktor för både
elever och kolleger. Samtidigt kan det finnas ett antagande om att man inte kan visa
negativa känslor inför eleverna, vilket lärare 3 har mycket synpunkter om. Hon säger
att hon länge levde med den uppfattningen, och att det nog är svårt eftersom negativa
känslor hotar den auktoritet som man försöker bygga upp inför ungdomarna. Det är
svårt att visa svaghet. Samtidigt säger hon också att hon fått lära sig att det inte är
hållbart att trycka ner känslorna heller, och att om känslorna får komma ut är de lättare
att hantera. Jag tror att man också kan motivera större öppenhet med sina känslor med
att ungdomar behöver lära sig hantera sina känslor, och att det kan göra gott att se en
vuxen människa visa känslor. Att hantera känslorna är ju trots allt inte samma sak som
att förneka eller förtrycka känslorna. Att man accepterar känslorna gör dem lättare att
hantera, men gynnar också acceptansen av den egna personligheten. Detta kan i sin tur
kopplas till att även belastande och känsloframkallande situationer är lättare att hantera
om man känner sig trygg och kompetent (Soini, Pyhältö & Pietarinen, 2009, s. 10),
och att man behöver uppmärksamma de problem som finns och möjliga lösningar till
dem.
68

Petra Rauhala
Förutom att lärarna berättar att deras förmåga att kunna visa känslor gynnar dem i
arbetet med andra människor har de starka positiva känslorna som lärarna upplever
även stor betydelse för arbetsmotivationen hos dem själv. Det är viktigt att komma
ihåg att det inte endast är de negativa känslorna som förstärks utan även de positiva,
och det verkar som om deras effekt för många i slutändan är viktigare. Det här
överensstämmer med Pluess och Belskys (2013) uppfattning om fördelskänslighet.
Lärarna är mycket medvetna om att arbetet i kombination med detta personlighetsdrag
medför många utmaningar, men de är trots det villiga att fortsätta. Denna
fördelskänslighet verkar alltså överväga de negativa upplevelserna i många fall,
eftersom många högkänsliga människor trots allt söker sig till yrken där
stimulansnivån är hög, men där bland annat deras goda empatiförmåga kommer till sin
fördel. Att eleverna är nöjda och glada smittar också av sig, och läraren kan glädjas
med sina glada elever. Detta stämmer bra överens med Arons (2017, s. 26)
beskrivningar om emotionell mottaglighet, det vill säga att både positiva och negativa
upplevelser förstärks och att en högkänslig person lätt känner igen andras
känslotillstånd och speglar dem.
Inom frågan om vilka fördelar som de högkänsliga lärarna upplever sig ha i arbetet
finns det i utsagorna många likheter, medan flera olika synsätt beträffande
utmaningarna framkommer. Fördelarna som tas upp har mycket att göra med själva
orsakerna att välja läraryrket, och upplevelsen om att man är bra på sitt arbete. Lärarna
ser bland annat lyhördheten som en egenskap som gynnar eleverna, får läraren att
känna sig tillräcklig och därmed stärker yrkesidentiteten och tryggheten i yrkesrollen.
Som det framkom i föregående stycke är tryggheten i yrkesrollen ett viktigt skydd mot
överstimulering. Om man inte känner sig ha kontroll över situationen och är osäker i
sin roll blir också yttre stimuli mer belastande.

5.1.3 Vilka strategier eller faktorer har förbättrat situationen och ork i arbetet, eller
skulle göra det, enligt högkänsligas egen bedömning?
Ett nervsystem som reagerar starkare än hos majoriteten av människorna är ett av de
mest kännetecknande dragen hos högkänsliga människor. Intensiva, långvariga,
koncentrationskrävande eller komplicerade situationer gör att en högkänslig person
fortare blir utmattad av allt det som händer. Uthålligheten i stimulerande situationer är
69

Petra Rauhala
sämre än hos en mindre känslig människa (Aron, 2017, s. 24). I ljuset av denna
kunskap kan man se att de strategier och faktorer som har förbättrat situationen och
ork i arbetet eller skulle kunna göra det främst har att göra med att minska mängden
stimuli eller dämpa deras intensitet.
Stefan Lindsay (2017, s. 27) skriver att god självregleringsförmåga är en skyddande
faktor mot utmattning, och nödvändig för att en högkänslig person ska orka i arbetet.
Det kan ske på ett antal olika sätt. Den överlägset vanligaste strategin för att förbättra
ork i arbetet hos de intervjuade lärarna är att ta pauser, och under dessa pauser sträva
efter att minska mängden stimuli. De nyckelord som kommer fram är ensamhet och
tystnad – en del av lärarna vill gärna både vara ensamma och i tystnad, men alla säger
att de prioriterar ensamhet. Det viktigaste är att ingen direkt söker upp kontakt med
dem och pratar med dem, så att de kan koncentrera sig på sig själv och varva ner en
stund. Några lärare säger att de ibland kan ha svag musik på i bakgrunden, vilket kan
tyckas vara motstridigt – ljud är trots allt en typ av stimuli som majoriteten av de
intervjuade lärarna har svårt med. Aron (2013, s. 52) förklarar det här med att skilja på
valfria och ofrivilliga stimuli. Risken för överstimulering ökar om källan till
stimuleringen är utanför ens egen kontroll. Situationen förvärras av att människan
känner sig som ett offer. Aron skiljer också på neutrala, negativa och positiva stimuli
och menar att till exempel ljud som orsakar negativa associationer är mera
stimulerande än ljud som förknippas med något positivt. Eftersom det inte alltid är
samma sak som fungerar måste den högkänsliga personen vara mycket lyhörd till sina
egna behov. De sätt som de intervjuade lärarna tar upp verkar vara de vanligaste också
i ett större sammanhang: Stefan Lindsay tar i sin text upp möjligheten att stänga dörren
till kontoret eller annars dra sig undan, och i Arons självvärderingstest finns bland
annat följande påstående: ”Jag behöver dra mig tillbaka under hektiska dagar, till
sängen eller in i ett mörkt rum eller till någon plats där jag kan få vara för mig själv,
utan stimulans.” (Aron, 2017, s.42—44.)
En av lärarna berättar att hon använder sig av avslappningsövningar och
andningsövningar när hon blir överstimulerad. Eftersom högkänsliga personer riskerar
att drabbas av stress och ta mer skada av långvarig stress (Evers, 2008, refererad i
Stefan Lindsay, 2017, s. 25—26), kunde den här typen av övningar kanske gynna flera
högkänsliga människor. Det kan antas att läraren upplever dessa övningar som bra,
70

Petra Rauhala
eftersom hon säger att hon vet att hon oftare borde göra dem och gärna skulle kunna
ge råd till andra, men att hon inte tillräckligt ofta tar sig tid att göra dem. Det är alltså
vanligare att lärarna tar pauser och reducerar stimulansnivån, men frågan är om
medvetna avslappningsövningar kunde vara en nyckel till snabbare återhämtning. Som
högkänslig person själv har jag märkt att även om jag lyckas dra mig tillbaka och ta en
paus kan det ta ganska länge för mig att varva ner, och jag tänker att detta kan vara ett
problem som även andra känner till. Det skulle vara intressant att utreda vilken
inverkan medveten avspänning skulle ha på en större grupp högkänsliga människor.
I berättelserna framkommer ett antal strategier att minska på stimulansnivån under
lektionstid, vilket gör lärarna mindre beroende av pauser för att reducera
stimulansnivån. Detta kan ske genom att variera undervisningen så att eleverna arbetar
mera självständigt. Också mindre klasstorlek kan reducera stimulansnivån under
lektionstid, inte bara för läraren men också för eleverna. En lärare ser detta som en
fördel, eftersom hon upplever att det gör eleverna mindre utåtagerande, vilket i sin tur
också gynnar henne. Det här visar på att en arbetsmiljö som lämpar sig för högkänsliga
också är till fördel för icke-högkänsliga (Sundblom, i Satri, 2019, s. 93). Enligt Satri
(2019, s. 117) kan högkänsliga klara sig lika bra som andra till och med i krävande
arbetsuppgifter, men det förutsätter att arbetsmiljön fungerar. De intervjuade lärarna
beskriver olika sätt att modifiera den fysiska miljön så att den reducerar eller
åtminstone inte förstärker stimuli. Exempel på åtgärder är att inreda klassrummet så
att buller minimeras och att det till exempel inte ekar för mycket. Det gäller att hitta
lösningar som dämpar det värsta – det går inte alltid att göra stora förändringar, men
redan små förändringar kan vara viktiga både för läraren och eleven. Exempel på en
sådan åtgärd är att lärare 2 skaffat hörlurar till varje piano i klassrummet. Ett sätt att
optimera arbetet så att arbetssättet är så hjärnergonomiskt som möjligt är att påverka
arbetstiden – att arbeta när man fungerar som bäst eller att gå ner i arbetstid. Eftersom
högkänsliga personer blir utmattade och överstimulerade snabbare är det ofta till fördel
att arbeta kortare dagar. Frågan är om detta är en realistisk möjlighet för särskilt
många. Lärare 3 som jobbar som studiehandledare säger att hon egentligen skulle
behöva arbeta kortare dagar, men att det inte finns vikarier. Och även om man skulle
lyckas hitta en vikarie är det ändå studiehandledaren som har huvudansvaret, och
arbetsbördan är fortsättningsvis lika stor. Dessutom kan det upplevas som väldigt
stämplande att inte kunna arbeta heltid. Man vill kanske inte dra uppmärksamhet till
71

Petra Rauhala
sig själv som ”den som inte klarar av att arbeta lika mycket som andra”, men inte heller
ha den personliga upplevelsen om att man inte duger. Jag tänker att också för denna
orsak är det viktigt att synliggöra högkänslighet som en neutral egenskap, inte som ett
handikapp. Normalisering och avdramatisering av fenomenet kunde göra att det till
sist inte skulle vara desto märkvärdigare än att bära glasögon – ingen ifrågasätter en
som behöver sådana för att klara av vardagen.
Fritid har stor betydelse för arbetshälsan. För det första är det viktigt att den räcker till
för återhämtning, för det andra finns det saker man kan göra under fritiden som
förbättrar orken. Att sova tillräckligt har stor inverkan på uthålligheten mot stimuli –
när sömnen blivit lidande märks detta snabbt. Aron (2013, s. 94) lyfter fram vikten av
att lyssna till sin kropp och dess behov och att ta hand om sig på samma sätt som man
som förälder tar hand om sina barn. När ett barn är litet har föräldrarna ansvaret att se
till att barnet har allt den behöver, medan man som vuxen behöver kunna känna igen
sina egna behov. Hon talar om ett spädbarnsjag för att symbolisera de mest
grundläggande behoven hos en människa, och hur det ofta händer att en högkänslig
människa antingen försummar eller överbeskyddar sitt spädbarnsjag eftersom dess
behov avviker från den samhälleliga normen. Det framkommer också i intervjuerna att
lärarna ofta vet vad som borde göras men låter bli att göra det, till exempel att medvetet
ta pauser. Det underlättar att ha något konkret att styra tankarna på, eftersom det finns
en risk att låta arbetet påverka ens lediga tid för mycket. Motion och andra
fritidsintressen är bra att ha, men det är viktigt att se till att de inte ökar stressen mera
än sänker den. Det är trots allt möjligt att bli överstimulerad även av sådant som är
roligt och motiverande (Aron, 2013, s.52). De strategier som de intervjuade lärarna
presenterar är förslag som fungerar för dem, och till stor del har dessa exempel stöd i
forskningsresultat. Det finns ett samband mellan de utmaningar som högkänsliga
människor vanligen upplever och de strategier som de använder för att förbättra
situationen. Det som dock framstår som det viktigaste även enligt experterna är att
lyssna på sina egna behov, även om de är annorlunda än hos majoriteten.

5.1.4 Avslutande resultatdiskussion och undersökningens relevans
Undersökningen påvisar att de högkänsliga lärarna upplever sitt arbete som
meningsfullt, givande men utmanande. De största utmaningarna har att göra med det
72

Petra Rauhala
konstanta flödet av stimuli som de måste reagera på. Skolmiljön är en miljö med
många människokontakter, ofta hög ljudnivå och snabbt tempo. Samtidigt är det en
miljö där grunden för unga människors liv etableras, vilket onekligen är en viktig
uppgift. Den starka känslan av att göra ett meningsfullt arbete och att möta eleverna är
den största motivationsfaktorn för de intervjuade lärarna. Denna känsla kan tänkas
förstärkas av högkänsligheten, både på grund av samvetsgrannhet och en stark vilja att
göra rätt som finns hos många högkänsliga, och på grund av att lärarna effektivt
speglar elevernas positiva känslor. En högkänslig lärare är ofta en bra lärare, men för
att kunna vara det behöver läraren ta hand om sitt eget pedagogiska välmående.
Eftersom högkänsligheten minskar uthålligheten för stimuli och ökar risken för
överstimulering, stress och på längre sikt utbrändhet är det viktigt att läraren hittar
strategier som hjälper hen att orka i arbetet. Det finns åtgärder som endast rör läraren
i fråga, medan andra åtgärder involverar hela kollegiet. Läkare Markus Sundblom (i
Satri, 2019, s. 93) behandlar begreppet hjärnergonomi – att arbeta på ett sätt som är
mest skonsamt för hjärnan – och framhäver dess vikt för alla, men speciellt för
högkänsliga. Sundblom påpekar också att sådant som är hjärnergonomiskt för
högkänsliga också är det för icke-högkänsliga, så dessa åtgärder har sannolikt en
positiv inverkan på hela kollegiet. Viktiga strategier för den enskilda läraren är att ha
tillräckliga pauser utan stimuli, att modifiera sin arbetsmiljö så gott det går, att ta hand
om sin hälsa och att göra medvetna avslappningsövningar. Sådant som involverar
ledningen är justeringar i arbetstid och arbetsförhållanden som klasstorlek eller större
utrymmesmässiga förändringar. Också klart och tydligt ledarskap i sig är en
underlättande faktor som gynnar hela kollegiet.
De intervjuade lärarna berättar att de inte alltid mötts med förståelse av kollegorna,
och att de inte heller känner sig trygga med att berätta varför de handlar på ett sätt som
de andra inte förstår. I intervjuerna framkommer en rädsla för att kunna uppfattas fel
eller att informationen skulle kunna användas på fel sätt. Jag tänker att ett viktigt
resultat som stöder just denna undersöknings relevans är att sprida information om
fenomenet, eftersom det fortfarande finns många fördomar och en hel del okunskap.
En människa granskar alltid världen och andra människor utgående från någon typ av
mått på normalitet, och medan det ofta betyder att största delen faller inom den normen
kommer det alltid att finnas människor som avviker från den. Människan som i ett
avseende befinner sig inom normalskalan har kanske aldrig behövt reflektera över
73

Petra Rauhala
sådant som en annan kämpar med varje dag. Det man enligt mig bör fråga sig är i
vilken grad dessa avvikelser faktiskt behöver diskuteras och vad vi vinner på att göra
det, men också hur intresserade vi egentligen är av hur någon annan uppfattar världen.
Man kan naturligtvis ifrågasätta huruvida det är meningsfullt att alls klassificera
människor enligt känslighet, och jag håller med om att det lätt blir en stämpel utan
någon som helst funktion och som antingen används för att lyfta fram sig själv eller
som en ursäkt för att inte klara av något. Däremot tror jag att saklig och positivt
framställd kunskap om fenomenet snarare gallrar bort dessa problem: det är viktigt att
förstå att högkänslighet inte är en ursäkt eller en sjukdom, men inte heller en
superkraft. Det är ett personlighetsdrag som en femtedel av befolkningen måste lära
sig att leva med, inte så att de kan vara bättre eller sämre än andra utan så att de kan
klara sig på jämlika grunder i samhället. Om en klassificering och en klar benämning
på personlighetsdraget stöder dessa människor och ger dem en förklaring till varför de
upplever vissa saker som mycket mera utmanande än majoriteten av människorna,
uppfyller den enligt mig en funktion. I slutändan är det upp till var och en vad man
väljer att definiera sig utifrån och vad man väljer att berätta till människor man möter,
men jag anser att ökad förståelse för variationer i grunden är en positiv sak.

5.2 Metoddiskussion
Syftet med avhandlingen var att undersöka hur personer som bedömer sig vara
högkänsliga uppfattar sin arbetssituation, sin arbetsmiljö och sina strategier för att ta
hand om sin arbetshälsa. Eftersom jag riktade in mig på fyra olika personers
uppfattningar om fenomenet högkänslighet valde jag fenomenografi som
forskningsansats. Enligt Uljens (1982, s. 10) riktar den fenomenografiska
forskningsansatsen sig på enskilda människors uppfattningar om ett fenomen, samt
variationen i uppfattningar om ett fenomen bland olika människor. Man utgår alltså
inte ifrån att hitta en gemensam kärna, en ståndpunkt som är gemensam för alla
deltagare, utan intresserar sig för likheter och skillnader mellan de uttryckta
uppfattningarna. Jag anser att den valda forskningsansatsen fungerade väl, och att till
exempel en fenomenologisk ansats inte skulle ha kunnat ta fram en lika mångsidig och
rik tolkning. Jag anser att det är viktigt att ta upp en så mångsidig bild av fenomenet
som möjligt, och ansatsen fungerade för mitt ändamål. Innan jag bestämt mig för
74

Petra Rauhala
forskningsansats hade jag också en tanke om att göra en narrativ analys, vilket jag tror
att också skulle ha fungerat bra. Jag tänker mig att det kan vara ett steg vidare och
användas i möjlig fortsatt forskning inom samma ämne.
Före den egentliga empiriska undersökningen gjorde jag en förundersökning där jag i
en sluten Facebook-grupp för högkänsliga utredde huruvida undersökningen är av
relevans och om det finns högkänsliga lärare med intressanta berättelser.
Förundersökningen fungerade väl och jag fick många svar, många fler än jag kunde
använda. Mottagandet var enbart positivt. För den empiriska undersökningen valde jag
halvstrukturerad intervju som datainsamlingsmetod. Jag ville ursprungligen ha fem
informanter och hade också haft kontakt med fem lärare, men en av lärarna tappade
jag kontakten med efter hennes första intresseanmälan. Jag valde då att göra fyra
intervjuer, eftersom jag efter en övervägning ansåg att fyra är tillräckligt för att få fram
både likheter och skillnader precis som önskat. En sak som jag tycker att är speciellt
intressant är att samtliga deltagare var kvinnor, även om högkänslighetens förekomst
inte är beroende av kön. Borries (2012), refererad i Aron (2017, s. 22) påpekar att män
generellt tenderar få lägre poäng i test som mäter högkänslighet. Män kommer alltså
över gränsen för högkänslighet med mindre marginal än kvinnor. Med detta i åtanke
tycker jag att det är intressant att inga män anmälde sig som frivilliga deltagare, och
även i förundersökningen var det bara en man som svarade.
Intervjuerna fungerade bra och jag upplevde att mina intervjufrågor var
ändamålsenliga. Jag anpassade frågorna enligt informanterna och ställde också
följdfrågor och ändrade frågornas ordning så att diskussionsflödet blev så naturligt
som möjligt. Jag bedömer att jag uppnådde en god trovärdighet, eftersom mina
intervjufrågor i regel ledde till diskussioner som svarade på mina frågor. Jag tänker
mig att min egen bakgrund har påverkat trovärdighet på det sätt att jag hade en klar
bild av vad jag var intresserad av och vilka frågor som skulle ge svar på det. Jag är
osäker på om jag utan mina förkunskaper skulle ha kunnat fånga det väsentliga lika
bra. Samtidigt tänker jag att det kan ha funnits intressanta synpunkter som inte kom
fram i just denna undersökning, eftersom intervjufrågorna hade en så klar konkret
anknytning. Jag bedömer att mina frågor hade en klar riktning, men också att de
konstruerats på ett sätt som var öppet och gav informanterna mycket frihet. Detta kan
tyckas paradoxalt. Det som jag menar är att jag inte har ställt frågor som specifikt har
75

Petra Rauhala
att göra med vissa situationer eller vissa stimuli, utan som ger informanterna möjlighet
att fritt berätta utgående från sin erfarenhetsvärld, samtidigt som jag säkerställt att det
som de berättar verkligen kan ge direkta svar på mina forskningsfrågor.
Tillförlitligheten är svårare att säkerställa i kvalitativa än kvantitativa undersökningar,
eftersom man egentligen inte har som mål att kunna producera resultat som går att
återskapa, inte heller att undersökningen som sådan ska kunna genomföras på nytt vid
en annan tidpunkt. Det är ändå intressant att reflektera över hur knuten till just denna
tidsperiod dessa resultat är. Denna undersökning gjordes med utgångspunkten att
deltagarna var medvetna om sin högkänslighet, vilket inte alls skulle ha varit självklart
ens för några år sedan. Ett ökat intresse för självreflektion och förståelse som präglar
samhället idag har säkert bidragit till resultaten, och om denna trend fortsätter kan man
tänka sig att en del av den problematik som informanterna tar upp redan har en lösning
– nämligen att den ökade allmänna kunskapen gett resultat och haft inverkan till
exempel på skolbyggnaderna. Det är svårt att veta vilken inverkan det att
informanterna gjort självvärderingstestet hade på resultaten. Precis som jag med min
förkunskap kunde välja att ställa vissa frågor hade de säkert redan reflekterat över
samma frågor, och kunde därmed svara mera exakt än en person som inte är medveten
om sin högkänslighet. Det finns säkert en hel del människor med liknande erfarenheter
som inte har medvetenhet om att fenomenet har ett namn, och deras svar kunde ha sett
annorlunda ut. Jag tänker mig att de resultat som denna undersökning lett till ger
ytterligare möjligheter för människor i liknande situationer att känna igen sig och
förhålla sig till andra.
Analysen av svaren gjordes med hjälp av meningskategorisering, vilket är
kännetecknande för fenomenografisk forskning. Enligt Larsson (1986, s. 31—37) är
det viktigt att forskaren vet vad hen vill ha svar på för att kunna skapa bra
beskrivningskategorier. Dessa kategorier behöver också kritiskt granskas och
omformuleras för att kunna omfatta flera informanters beskrivningar så väl som
möjligt. Jag började med att gruppera utsagorna utan namn till en början, och sedan
söka efter likheter som kunde beskriva kategorin heltäckande. Först var kategorierna
flera, men vartefter jag bearbetade materialet hittade jag flera likheter som kunde
sammanfoga två kategorier till en. Vissa kategorier omfattade utsagor av alla
deltagare, medan det också framkom avvikande utsagor som krävde en helt egen
kategori.
76

Petra Rauhala
I efterhand anser jag att mina valda metoder fungerade ändamålsenligt och uppfyllde
syftet med undersökningen. Trots att en informant föll bort utgjorde det inte någon
skada för undersökningen, även om det hade varit intressant att undersöka en större
grupp. Det som jag främst reflekterar över är om man då hade fått flera svar som stöder
de ensamma utsagorna som bara en av informanterna tog upp, eller om de ensamma
utsagorna hade blivit fler.

5.3 Konklusioner och förslag på fortsatt forskning
De viktigaste insikterna som denna undersökning kan bidra med är att högkänsliga
lärare upplever sitt arbete som meningsfullt, viktigt och givande, och att dessa starka
positiva känslor är en viktig motiverande faktor som får dem att fortsätta arbeta som
lärare trots många utmaningar. De största utmaningarna i lärararbetet är den konstanta
risken för överstimulering på grund av kontinuerlig människokontakt, hög
stimulansnivå på grund av bland annat ljud och ljus samt brådska och otillräcklig tid
att återhämta sig. En betungande faktor är också allmänt upplevd nervositet och höga
prestationskrav. Trots dessa utmaningar finns det strategier som kan användas för att
förbättra det pedagogiska välmåendet och orken i arbetet. Detta sker först och främst
genom att på olika sätt dämpa stimulansnivån hos de högkänsliga lärarna. En del av
strategierna kan främst tillämpas av den berörda läraren, medan det finns åtgärder som
involverar hela kollegiet och som kan ha en positiv inverkan på både högkänsliga och
icke-högkänsliga lärares arbetsvardag.
Ett tänkbart förslag på fortsatt forskning kunde vara att undersöka samma tema
utgående från en annan forskningsansats, till exempel den narrativa, för att få ett ökat
djup i förståelsen av fenomenet högkänslighet i förhållande till läraryrket. Man kunde
också fördjupa sig i problematiken kring medvetenheten om högkänslighet och stigmat
det innebär. Många människor lägger märke till att de reagerar på ett annat sätt än sina
medmänniskor, men vågar inte ta upp det. Hur kunde man komma vidare och hitta
lösningar på detta? Man kunde också rikta in sig på ett specifikt område, till exempel
hur skolbyggnader kunde utvecklas så att de bildar en god arbetsmiljö för så många
som möjligt, även för högkänsliga personer.

77

Petra Rauhala

Litteraturförteckning
Alvesson, M. (2011). Intervjuer – genomförande. tolkning och reflexivitet. Malmö:
Liber
Aron, E. N. (2013, 2017). Den högkänsliga människan. Konsten att må bra i en
överväldigande värld. Egia
Bell, J. (2010). Introduktion till forskningsmetodik. Lund: Studentlitteratur
Boyce, W. T. & Ellis, B. J. (2005). Biological sensitivity to context: I. An
evolutionary–developmental theory of the origins and functions of stress
reactivity. Development and psychopathology, 17(2), s. 271—301. Hämtad 7 maj
2019

från

https://www.cambridge.org/core/journals/development-and

psychopathology/article/biological-sensitivity-to-context-i-anevolutionarydevelopmental-theory-of-the-origins-and-functions-of-stressreactivity/2163EB3424FF3B40824916B17CA4DF9F
Cohen, L., Manion, L. & Morrison, K. (2011). Research methods in Education.
London: Routledge
Dalen, M. (2015). Intervju som metod. Malmö: Gleerups
Flyvbjerg, B. (2006). Five Misunderstandings About Case-Study Research.
Qualitative Inquiry, 12(2), s. 219—245. Hämtad 10 maj 2020 från
http://qix.sagepub.com/content/12/2/2019
Fredriksson, A-L. (25 mars 2017). Lärarna stressar över digitaliseringen –
föräldrarna och integreringen andra stressmoment. Hämtad 20 april 2019 från
https://svenska.yle.fi/artikel/2017/03/25/lararna-stressar-over-digitaliseringenforaldrarna-och-integreringen-andra
Gholafshani, N. (2003). Understanding Reliability and Validity in Qualitative
Research.

Hämtad

3

maj

2020

från

http://www.brown.uk.com/teaching/HEST5001/golafshani.pdf

78

Petra Rauhala
Grimen, H. L. & Diseth, Å. (2016). Sensory Processing Sensitivity: Factors of the
Highly Sensitive Person Scale and Their relationships to Personality and
Subjective Health Complaints. Hämtad 23 september 2019 från
https://journals.sagepub.com/doi/full/10.1177/2165222816660077
Hiekkala, K. (8 september 2014). Oletko erityisherkkä? Hämtad 20 april 2019 från
https://www.savonsanomat.fi/kotimaa/Oletko-erityisherkk%C3%A4/513503
Högkänsliga i Finland rf. (2019). Tutkimustaustaa. Hämtad 19 april 2019 från
https://www.erityisherkat.fi/erityisherkkyys/tutkimustaustaa/
Jagiellowicz, J., Xu, X., Aron, A., Aron, E., Cao, G., Feng, T., & Weng, X. (2010) The
trait of sensory processing sensitivity and neural responses to changes in visual
scenes. Social Cognitive and Affective Neuroscience, 6, 38—47. doi:
10.1093/scan/nsq001
Jagiellowicz, J., Aron, A., & Aron, E. N. (2012). Relationship between the
temperament trait of sensory processing sensitivity and emotional reactivity.
Social Behavior and Personality: an international journal, 44(2), 185—199.
Hämtad

7

maj

2019

från

https://dspace.sunyconnect.suny.edu/bitstream/handle/1951/59701/Jagiellowicz
_grad.sunysb_0771E_10998.pdf?sequence=1&isAllowed=y
Jakobsson, U. (2011). Forskningens termer och begrepp – en ordbok. Lund:
Studentlitteratur
Keuss, P. (1977). Transmarginal inhibition in a reaction time task as a function of
extraversion and neuroticism. Acta Psychologica, 41(2), s. 139—150.
doi:10.1016/0001–6918(77)90031-2
Kylén, J-A. (2004). Att få svar. Intervju, enkät, observation. Stockholm: Bonnier
Utbildning
Kämäräinen, K. (2015). Herkkyyksiä ja väristyksiä. Tampere: Kustannus Kääntöpuoli
Lantz, A. (2013). Intervjumetodik. Lund: Studentlitteratur
Larsson,

S.

(1986).

Kvalitativ

ansats

–

exemplet

fenomenografi.

Lund:

Studentlitteratur
Marton, F. & Booth, S. (2000). Om lärande. Lund: Studentlitteratur
79

Petra Rauhala
Mason, J. (2017). Qualitative Researching. SAGE Publications Ltd
Patel, R. & Davidson, B. (2003). Forskningsmetodikens grunder. Att planera,
genomföra och rapportera en undersökning. Lund: Studentlitteratur
Pihlajaniemi, A. (2018). Anni, 32: ”Ajattelin olevani epäonnistunut äiti, kunnes
ymmärsin

olevani

erityisherkkä”.

Hämtad

16

juli

2019

från

https://www.kodinkuvalehti.fi/artikkeli/lue/ihmiset/anni-32-ajattelin-olevaniepaonnistunut-aiti-kunnes-ymmarsin-olevani
Pluess, M. & Belsky, J. (2013). Vantage Sensitivity: Individual differences in
response to positive experiences. Psychological bulletin, 139(4), s. 901—916.
Hämtad 7 maj 2019 från
http://www.philosonic.com/michaelpluess_construction/Files/PluessBelsky_20
13_Vantage%20Sensitivity%20%20Individual%20Differences%20in%20Response%20to%20Positive%20Exp
eriences.pdf
Satri, J. (2019). Herkkyys voimavaraksi. Tietoa erityisherkille ja heitä kohtaaville.
Helsinki: Viisas elämä
Soini, T., Pyhältö, K. & Pietarinen, J. (2009). ”Jaksamista ja oppimista muuttuvassa
peruskoulussa” – Tutkimushankkeen (2007—2009) loppuraportti.
Stefan Lindsay, J. (2017). The Highly Sensitive Teacher: Sensory-Processing
Sensitivity, Burnout, and Self-Efficacy in Urban Public School Teachers.
Hämtad 12 juni 2019 från https://escholarship.org/uc/item/7m76t4jk#page-1
Sveriges förening för högkänsliga. (2019). Om högkänslighet. Hämtad 19 april 2019
från https://www.hspforeningen.se/hogkanslighet/om-hogkanslighet/
Todd, R. m. fl. (2015). Neurogenetic Variations in Norepinephrine Availability
Enhance Perceptual Vividness. Journal of Neuroscience, 35 (16). Hämtad 29
mars 2020 från https://www.jneurosci.org/content/35/16/6506
Trost, J. (2005). Kvalitativa intervjuer. Lund: Studentlitteratur

80

